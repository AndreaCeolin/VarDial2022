{"id": "2438645", "revid": "767487", "url": "https://it.wikipedia.org/wiki?curid=2438645", "title": "Olimpiada Agia Paraskevi", "text": "Il Olimpiada Agia Paraskevi (\u039f\u03bb\u03c5\u03bc\u03c0\u03b9\u03ac\u03b4\u03b1 \u0391\u03b3\u03af\u03b1\u03c2 \u03a0\u03b1\u03c1\u03b1\u03c3\u03ba\u03b5\u03c5\u03ae\u03c2) \u00e8 una squadra di calcio a 5 greca che milita nel campionato greco di calcio a 5, fondata nel 1996 ha sede a Agia Paraskevi. L'Olimpiada \u00e8 stata una delle squadre pioniere di Grecia, dove ha partecipato al torneo nazionale sin dalla stagione 1997/1998 pur non ottenendo allori nazionali, nel suo palmar\u00e8s \u00e8 presente solo un Campionato di seconda divisione vinto nel 2007."}
{"id": "2438646", "revid": "338769", "url": "https://it.wikipedia.org/wiki?curid=2438646", "title": "Olimpiada A.P.", "text": ""}
{"id": "2438647", "revid": "271875", "url": "https://it.wikipedia.org/wiki?curid=2438647", "title": "Elicarlos Souza Santos", "text": ""}
{"id": "2438648", "revid": "4175", "url": "https://it.wikipedia.org/wiki?curid=2438648", "title": "Schiavo fedele e saggio", "text": "Lo Schiavo fedele e saggio, secondo i Testimoni di Geova, \u00e8 \u00abil piccolo gruppo di fratelli unti che prestano servizio alla sede mondiale durante la presenza di Cristo e che sono impegnati in prima persona a preparare e dispensare cibo spirituale. Quando lavora insieme come Corpo Direttivo, questo gruppo agisce in qualit\u00e0 di \u201cschiavo fedele e saggio\u201d\u00bb..\nIn una recente pubblicazione dei Testimoni di Geova infatti si legge:\nLa figura dello schiavo fedele e saggio e il suo ruolo all'interno della congregazione cristiana dei Testimoni di Geova deriva dalla peculiare interpretazione dei Testimoni di Geova di .\nChi \u00e8 lo schiavo?\nSecondo quanto detto da Ges\u00f9, si comprende, ad avviso dei Testimoni, che \"lo schiavo\" non poteva essere un singolo individuo, bens\u00ec una \"classe\" composita di persone che curassero insieme gli \"interessi del Regno\". Le parole di Ges\u00f9 sottintendono un doppio incarico per questo schiavo 1\u00b0, ruolo di sorveglianza sopra i \"domestici [del signore]\" e 2\u00b0, schiavo che nutre e dispensa \"cibo [spirituale] a tempo opportuno\"\nI Testimoni di Geova infatti asseriscono, nel loro sito ufficiale, che:\n\u00abDal 1919 in poi c'\u00e8 sempre stato alla sede mondiale dei testimoni di Geova un piccolo gruppo di cristiani unti. Questi hanno diretto la nostra opera di predicazione in tutto il mondo e si sono impegnati in prima persona nel preparare e dispensare cibo spirituale. Negli ultimi anni quel gruppo \u00e8 stato messo in stretta relazione con il Corpo Direttivo dei Testimoni di Geova.\nI fatti ci portano a concludere che \"lo schiavo fedele e discreto\" sia stato costituito sopra i domestici di Ges\u00f9 nel 1919. Quello schiavo \u00e8 il piccolo gruppo di fratelli unti che prestano servizio alla sede mondiale durante la presenza di Cristo e che sono impegnati in prima persona a preparare e dispensare cibo spirituale. Quando lavora insieme come Corpo Direttivo, questo gruppo agisce in qualit\u00e0 di \"schiavo fedele e discreto\"\u00bb."}
{"id": "2438649", "revid": "6923", "url": "https://it.wikipedia.org/wiki?curid=2438649", "title": "Lorenzo Bernal del Mercado", "text": "Biografia.\nEra figlio di Francisco Martinez Nieto e Ana Bernal del Mercado. Viaggi\u00f2 nelle Americhe nel 1541, con la spedizione di Blasco N\u00fa\u00f1ez Vela, da poco nominato vicer\u00e9 del Per\u00f9. Dal PEr\u00f9 si spost\u00f2 in Bolivia dove ebbe pi\u00f9 successo. Nel 1549 si un\u00ec a Pedro de Valdivia che stava tornando dal Cile, reduce dalla valle del Potos\u00ed. Valdivia gli concesse una encomienda nell'area dell'odierna Valdivia, nominandolo temporaneamente capitano della nuova citt\u00e0. La morte di Valdivia per mano di Lautaro lo impression\u00f2 tanto da convincerlo ad abbandonare l'encomienda per arruolarsi tra gli uomini di Francisco de Villagra che andavano in guerra. Bernal del Mercado dimostr\u00f2 intelligenza, coraggio ed un carattere energico. Aveva anche sviluppato un forte odio nei confronti dei Mapuche.\nLa difesa del forte di Los Infantes era a carico suo, ed egli oper\u00f2 sotto al comando del governatore Garc\u00eda Hurtado de Mendoza e di Pedro de Villagra, oltre che del governo della Audiencia. Nel 1564 sconfisse ed uccise il toqui Illanguli\u00e9n nel corso della battaglia di Angol. Si guadagn\u00f2 una buona reputazione grazie ai suoi successi nella guerra di Arauco, e per questo motivo fu nominato Maestro de Campo e corregidor di Concepcion nel 1565 e di Santiago nel 1583. Nel 1570 fu nominato capitano generale temporaneo dopo che il governatore Melchor Bravo de Saravia aveva dato le dimissioni indicandolo come successore. L'esperienza ed il prestigio accumulati erano immensi, ed aveva tutti i requisiti per essere nominato Governatore Reale del Cile, ma il suo carattere duro e non diplomatico gli gioc\u00f2 a sfavore. Rimase Maestro de Campo fino al 1583, per poi diventare capitano della linea difensiva. A volte ag\u00ec da consigliere del re fornendogli informazioni dettagliate sullo stato della guerra. Mor\u00ec ad Angol nel 1593, senza mai diventare governatore."}
{"id": "2438652", "revid": "131358", "url": "https://it.wikipedia.org/wiki?curid=2438652", "title": "Kalookan", "text": ""}
{"id": "2438657", "revid": "124806965", "url": "https://it.wikipedia.org/wiki?curid=2438657", "title": "Koldo", "text": "Biografia.\nSuo figlio Iker \u00e8 anch'egli un calciatore.\nCarriera.\nGiocatore.\nClub.\nNella stagione 1991-1992 ha militato nell'Atl\u00e9tico Madrid, senza aver giocato. Con i \"Colchoneros\" ha vinto una Coppa del Re, pur sedendo in panchina.\nDiventato cittadino andorrano grazie al matrimonio con una donna del posto, cos\u00ec come il suo compagno di squadra Lucendo, ha giocato dal 1994 al 2006 per l'FC Andorra, squadra tra le pi\u00f9 forti della piccola nazione; nel gennaio 2007 ha lasciato il club per trasferirsi al CF Balaguer, squadra della Segunda Divisi\u00f3n B, il terzo livello del calcio spagnolo; dopo sole 10 presenze con la maglia del piccolo club, \u00e8 tornato alla societ\u00e0 di partenza.\nNel novembre 2003 \u00e8 stato eletto Golden Player per Andorra dalla Federazione calcistica andorrana come miglior giocatore degli ultimi 50 anni.\nNazionale.\nKoldo conta 79 presenze con la maglia della Nazionale di calcio di Andorra; dopo la sconfitta per 6-0 contro l' a Wembley del 10 giugno 2009, valevole per le qualificazioni mondiali, Koldo si \u00e8 ritirato dalla Nazionale, ricevendo gli applausi dello stadio dopo la sostituzione durante i minuti di recupero.\nAllenatore.\nIl 1\u00ba giugno 2010, con l'esonero di David Rodrigo, diventa ct della nazionale andorrana."}
{"id": "2438659", "revid": "287204", "url": "https://it.wikipedia.org/wiki?curid=2438659", "title": "Koldo Alvarez", "text": ""}
{"id": "2438664", "revid": "599013", "url": "https://it.wikipedia.org/wiki?curid=2438664", "title": "Glifo (disambigua)", "text": ""}
{"id": "2438668", "revid": "1543377", "url": "https://it.wikipedia.org/wiki?curid=2438668", "title": "POASP Iniochos", "text": "Il POASP Iniochos (\u03a0\u039f\u0391\u03a3\u03a0 \u0397\u03bd\u03af\u03bf\u03c7\u03bf\u03c2) \u00e8 una squadra di calcio a 5 greca che milita nel campionato greco di calcio a 5, fondata nel 1997 ha sede a Zografo. L'Iniochos \u00e8 stata una delle squadre pioniere di Grecia, dove ha partecipato al campionato sin dalla prima stagione 1997/1998, pur non avendo vinto titoli nazionali."}
{"id": "2438672", "revid": "287204", "url": "https://it.wikipedia.org/wiki?curid=2438672", "title": "Campagna delle terre vergini", "text": "La campagna delle terre vergini (; ) \u00e8 stata un'iniziativa promossa dal Segretario generale del PCUS Nikita Chru\u0161\u010d\u0451v finalizzata allo sfruttamento di vaste aree incolte situate nelle steppe della RSS Kazaka settentrionale e dei monti Altai, nelle regioni del Volga, degli Urali, della Siberia, dell'estremo oriente russo e in Crimea.\nStoria.\nNegli anni del dopoguerra, l'Unione Sovietica sub\u00ec una crisi agricola e molte fattorie statali entrarono in crisi. All'inizio del 1953, il presidente del Consiglio dei ministri Georgij Malenkov introdusse delle riforme per cercare di risolvere le problematiche agricole nel Paese, tra cui l'aumento dei prezzi di approvvigionamento che lo Stato pagava per le consegne delle fattorie collettive, la riduzione delle tasse e l'incentivo all'iniziativa agricola individuale. Tuttavia, nel settembre del 1953, un gruppo del Comitato Centrale del PCUS presieduto dal segretario Chru\u0161\u010d\u0451v si riun\u00ec per valutare la gravit\u00e0 della crisi: fu promosso un piano per ampliare le riforme di Malenkov e sfruttare pi\u00f9 di di terre incolte entro il 1956. Le zone individuate erano le aree a destra del Volga, nel Caucaso settentrionale, nella Siberia occidentale e nel Kazakistan settentrionale. Il Primo segretario del Partito Comunista del Kazakistan \u017d\u04b1mabaj \u0160ajahmet\u04b1ly \u0160ajachmetov minimizz\u00f2 la resa potenziale delle terre vergini kazake per non porle sotto il controllo diretto del governo centrale. Molotov, Malenkov, Kaganovi\u010d e altri politici di spicco del PCUS si opposero alla campagna delle terre vergini ritenendola non fattibile dal punto di vista economico e logistico. Malenkov prefer\u00ec delle iniziative per rendere pi\u00f9 produttive le terre gi\u00e0 coltivate, ma Chru\u0161\u010d\u0451v insistette nel considerare la coltivazione di nuove terre come l'unico modo per ottenere una resa maggiore del raccolto nel minor tempo possibile, pianificando di reclutare lavoratori pubblicizzando l'opportunit\u00e0 come un'avventura socialista per i giovani sovietici.\nIl programma ebbe inizio nel 1954, nei primi due anni vennero arati 330.000 km\u00b2 e l'improvvisa disponibilit\u00e0 di terreno rese necessario il trasferimento di un consistente numero di coloni da tutta l'Unione Sovietica, operazione della quale venne incaricato il Komsomol che durante l'estate del 1954 invi\u00f2 300 000 volontari nelle terre Vergini Nella RSS Kazaka, furono coltivati pi\u00f9 di di terre incolte, di cui 17 milioni nelle regioni di Qostanay, Akmolinsk, Kazakistan settentrionale, Pavlodar e Akmola.\nRisultati.\nA seguito dell'aumento rapido della resa e all'eccellente raccolto del 1954, Chru\u0161\u010d\u0451v aument\u00f2 l'obiettivo originale a circa . Tra il 1954 e il 1958 l'URSS spese 30,7 milioni di rubli per la campagna delle terre vergini e allo stesso tempo lo Stato acquist\u00f2 grano per 48,8 miliardi di rubli. Dal 1954 al 1960, la superficie totale seminata in Unione Sovietica era aumentata di , con il 90% dell'incremento dovuto alla campagna delle terre vergini.\nIl primo raccolto delle terre vergini, nel 1956, fu un successo sbalorditivo: la produzione pro capite di grano (il quale era praticamente l'unica coltura adottata dalle fattorie collettive del programma) dell'URSS era il doppio di quella dell'occidente; il piano venne di conseguenza considerato un enorme successo, dal momento che non solo consentiva di nutrire la propria popolazione ma dava altres\u00ec prova al mondo che il sistema comunista fosse \"migliore\".\nPi\u00f9 di 300.000 persone, soprattutto ucraini e russi, arrivarono nelle terre vergini per cominciare una nuova vita da agricoltori, provvisti di mietitrebbie, affiancati da centinaia di migliaia di soldati e studenti. Tuttavia questi ultimi erano lavoratori stagionali, i quali si fermavano solo per il raccolto. Alla fine dell'immigrazione di massa la componente demografica risult\u00f2 cambiata: gli slavi superavano in numero i kazaki in molte aree, la campagna port\u00f2 dei cambiamenti anche a livello toponomastico: la capitale kazaka Akmolinsk venne ribattezzata \"Celinograd\" (oggi Nur-Sultan, fino al marzo del 2019 Astana).\nNegli anni sessanta, il suolo era stato ormai gi\u00e0 prosciugato da tutti i principi nutritivi, per contro, per\u00f2, la produzione di fertilizzanti sovietica in quel periodo era cresciuta; malgrado questo, i prodotti erano raramente disponibili dove necessari quindi la perdita di fertilit\u00e0 fu principalmente dovuta a scarsa pianificazione. Di l\u00ec a poco, non essendo state prese misure per prevenire l'erosione, la maggior parte del suolo venne spazzata via dal vento per lasciare al suo posto nuda e sterile steppa.\nIn aggiunta, molto del raccolto venne sprecato perch\u00e9 non c'erano abbastanza sili, quindi dovette essere gettato via; la situazione era ulteriormente peggiorata dal fatto che le infrastrutture sovietiche si rivelarono insufficienti e la maggior parte del grano non riusc\u00ec a raggiungere le citt\u00e0, proprio dove era pi\u00f9 necessario.\nNel complesso, la campagna delle terre vergini riusc\u00ec ad aumentare la produzione di grano e ad alleviare la carenza di cibo a breve termine. Tuttavia, le ampie fluttuazioni della produzione di grano di anno in anno, il fatto di non aver superato la produzione record del 1956 e il graduale calo dei raccolti dopo il 1959 segnarono un fallimento della campagna e non soddisfarono l'ambizione di Chru\u0161\u010d\u0451v di superare la produzione di grano statunitense entro il 1960, costringendo l'URSS ad importare 20 milioni di tonnellate di grano dal Canada per soddisfare la richiesta interna. In una prospettiva storica, la campagna gett\u00f2 le basi per una ripresa della produzione di grano nel Kazakistan post-indipendenza.\nI circa sei milioni di russi e ucraini immigrati a seguito della campagna rimasero in Kazakistan, il loro numero cominci\u00f2 per\u00f2 a decrescere dopo la dissoluzione dell'Unione Sovietica, a causa dell'emigrazione di ritorno verso i paesi di origine.\nCommemorazioni.\nL'asteroide 2111 Tselina, scoperto nel 1969 dall'astronoma sovietica Tamara Michajlovna Smirnova, \u00e8 stato cos\u00ec battezzato per commemorare il quindicesimo anniversario della campagna delle terre vergini."}
{"id": "2438679", "revid": "287204", "url": "https://it.wikipedia.org/wiki?curid=2438679", "title": "Mavelikkara", "text": " \nMavelikkara (o Mavelikara, Mavalikara) \u00e8 una suddivisione dell'India, classificata come \"municipality\", di 28.440 abitanti, situata nel distretto di Alappuzha, nello stato federato del Kerala. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 9\u00b0 16' 0 N e 76\u00b0 32' 60 E e ha un'altitudine di 5 .\nSociet\u00e0.\nEvoluzione demografica.\nAl censimento del 2001 la popolazione di Mavelikkara assommava a 28.440 persone, delle quali 13.499 maschi e 14.941 femmine. I bambini di et\u00e0 inferiore o uguale ai sei anni assommavano a 2.731, dei quali 1.367 maschi e 1.364 femmine. Infine, coloro che erano in grado di saper almeno leggere e scrivere erano 24.421, dei quali 11.706 maschi e 12.715 femmine."}
{"id": "2438691", "revid": "1442080", "url": "https://it.wikipedia.org/wiki?curid=2438691", "title": "Dubai Tennis Championships 2008 - Singolare maschile", "text": "Il singolare del Dubai Tennis Championships 2008 \u00e8 stato un torneo di tennis facente parte dell'ATP Tour.\nRoger Federer era il detentore del titolo, ma ha perso nel 1\u00ba turno contro Andy Murray.\nAndy Roddick ha vinto in finale 6\u20137(8), 6\u20134, 6\u20132, contro Feliciano L\u00f3pez."}
{"id": "2438693", "revid": "481666", "url": "https://it.wikipedia.org/wiki?curid=2438693", "title": "H.B. Warner", "text": "Biografia.\nInterprete di oltre cento film nel periodo muto e in quello sonoro, apparve per la prima volta sullo schermo in un cortometraggio britannico del 1900 che aveva come soggetto Nell Gwyn, attrice del Seicento, amante di Carlo II d'Inghilterra. Negli Stati Uniti, il suo debutto cinematografico fu in \"Harp of Tara\" (1914).\nUno dei suoi ruoli pi\u00f9 celebri fu quello di Ges\u00f9 ne \"Il re dei re\" (1927) di Cecil B. DeMille. L'attore avr\u00e0 poi un piccolo ruolo anche ne \"I dieci comandamenti\" (1956) del medesimo regista, che sar\u00e0 la sua ultima interpretazione accreditata.\nDopo l'avvento del sonoro, divent\u00f2 uno dei pi\u00f9 apprezzati caratteristi di Hollywood. Lo si ricorda come il farmacista Gower de \"La vita \u00e8 meravigliosa\" (1946) di Frank Capra, nonch\u00e9 per la rapida apparizione, nella parte di se stesso, in \"Viale del tramonto\" (1950) di Billy Wilder, nella scena della partita a carte con Gloria Swanson, Buster Keaton e Anna Q. Nilsson.\nL'attore si spos\u00f2 due volte: la prima nel 1919 fino al 1933 con Rita Stanwood, da cui ebbe due figli, la seconda con F.R. Hamlin.\nMor\u00ec a Los Angeles il 21 dicembre 1958 per un attacco cardiaco, all'et\u00e0 di 82 anni. Fu sepolto nella Chapel of the Pines Crematory."}
{"id": "2438696", "revid": "338769", "url": "https://it.wikipedia.org/wiki?curid=2438696", "title": "Iniohos", "text": ""}
{"id": "2438697", "revid": "287204", "url": "https://it.wikipedia.org/wiki?curid=2438697", "title": "Mavoor", "text": " \nMavoor (o Mavur) \u00e8 una suddivisione dell'India, classificata come \"census town\", di 27.843 abitanti, situata nel distretto di Kozhikode, nello stato federato del Kerala. In base al numero di abitanti la citt\u00e0 rientra nella classe II (da 20.000 a 49.999 persone).\nGeografia fisica.\nLa citt\u00e0 \u00e8 situata a 11\u00b0 16' 0 N e 75\u00b0 55' 0 E e ha un'altitudine di 20 .\nSociet\u00e0.\nEvoluzione demografica.\nAl censimento del 2001 la popolazione di Mavoor assommava a 27.843 persone, delle quali 13.798 maschi e 14.045 femmine. I bambini di et\u00e0 inferiore o uguale ai sei anni assommavano a 3.507, dei quali 1.776 maschi e 1.731 femmine. Infine, coloro che erano in grado di saper almeno leggere e scrivere erano 22.839, dei quali 11.686 maschi e 11.153 femmine."}
{"id": "2438700", "revid": "287204", "url": "https://it.wikipedia.org/wiki?curid=2438700", "title": "Lorenzo Su\u00e1rez de Mendoza", "text": "Nacque da un nobile famiglia spagnola, essendo discendente diretto di \u00cd\u00f1igo L\u00f3pez de Mendoza, e cugino di secondo grado di Antonio de Mendoza, primo vicer\u00e9 della Nuova Spagna.\nGiovent\u00f9.\nSu\u00e1rez de Mendoza fu un uomo di lettere ed uno scrittore di un certo livello. Ricevette elogi per il suo romanzo \"El pastor de Filida\". Partecip\u00f2 alla guerra ed alla conquista di Tunisi, dove fu portato dal padre che era al seguito dell'imperatore. Fu patrono e protettore della Universit\u00e0 di Alcal\u00e1.\nNomina ed arrivo.\nIl 26 marzo 1580 fu nominato vicer\u00e9 da re Filippo II di Spagna, per rimpiazzare Mart\u00edn Enr\u00edquez de Almanza che era stato spostato diventando vicer\u00e9 del Per\u00f9. Su\u00e1rez de Mendoza fece l'entrata solenne a Citt\u00e0 del Messico il 4 ottobre 1580, assumendo formalmente l'incarico di amministratore della Nuova Spagna. La cerimonia fu una delle pi\u00f9 fastose mai viste per l'occasione. Il suo carattere amabile e l'attenzione che dedic\u00f2 agli affari pubblici lo resero una persona popolare.\nRisultati.\nEssendo un uomo retto ed onesto, uno dei suoi primi obbiettivi fu di porre un freno alla corruzione dilagante nella pubblica amministrazione. Membri della Audiencia, ufficiali governativi, giudici e burocrati vendevano i propri servizi e le proprie decisioni. Su\u00e1rez tent\u00f2 di fermare gli abusi riportando alcuni risultati. Fu limitato visto che le sue decisioni dovevano essere approvate dalla Audiencia. Per combattere l'ostruzionismo della Audiencia chiese a re Filippo di nominare un visitador (ispettore). Questo compito fu assegnato a Pedro Moya de Contreras, primo generale della Nuova Spagna, ed ora anche arcivescovo di Citt\u00e0 del Messico. Moya de Contreras succedette a Su\u00e1rez come vicer\u00e9 dopo la morte di quest'ultimo, nel 1580.\nPer regolare gli affari commerciali e supervisionare le due grandi fiere, ad Acapulco e Veracruz, Su\u00e1rez istitu\u00ec il Tribunal del Comercio, noto anche come \"Consulado\".\nMorte e successione.\nSu\u00e1rez de Mendoza, gi\u00e0 vecchio quando assunse l'incarico, visse solo tre anni dopo la nomina. Mor\u00ec il 29 giugno 1583 nella capitale del vicereame. I suoi resti furono deposti nella chiesa di San Francisco, e poi trasferiti in Spagna per essere inumati nella tomba di famiglia. L'Audiencia prese il governo della Nuova Spagna fino alla nomina del nuovo vicer\u00e9. In quel periodo i membri dell'Audiencia erano Dr. Robles, Lic. S\u00e1nchez Paredes e Don Pedro Farf\u00e1n. Questo governo ad interim dovette affrontare alcune gravi difficolt\u00e0, ed i suoi 16 mesi di durata furono molto insicuri. Nel 1584 il nuovo vicer\u00e9, l'arcivescovo Moya de Contreras, assunse il governo."}
{"id": "2438701", "revid": "287204", "url": "https://it.wikipedia.org/wiki?curid=2438701", "title": "Muzhappilangad", "text": " \nMuzhappilangad (o Mulappilangad, Mulappilangal) \u00e8 una suddivisione dell'India, classificata come \"census town\", di 21.905 abitanti, situata nel distretto di Kannur, nello stato federato del Kerala. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 11\u00b0 48' 0 N e 75\u00b0 27' 0 E al livello del mare.\nSociet\u00e0.\nEvoluzione demografica.\nAl censimento del 2001 la popolazione di Muzhappilangad assommava a 21.905 persone, delle quali 10.368 maschi e 11.537 femmine. I bambini di et\u00e0 inferiore o uguale ai sei anni assommavano a 2.569, dei quali 1.339 maschi e 1.230 femmine. Infine, coloro che erano in grado di saper almeno leggere e scrivere erano 18.266, dei quali 8.732 maschi e 9.534 femmine."}
{"id": "2438703", "revid": "287204", "url": "https://it.wikipedia.org/wiki?curid=2438703", "title": "Lorenzo Suarez de Mendoza", "text": ""}
{"id": "2438705", "revid": "729019", "url": "https://it.wikipedia.org/wiki?curid=2438705", "title": "Geometria sacra", "text": "In architettura la geometria sacra \u00e8 usata nella pianificazione e costruzione di edifici religiosi come chiese, templi, moschee, monumenti e complessi vari, altari, tabernacoli o dipinti, sculture o anche spazi sacri. Secondo Paul Calter nella geometria sacra, significati simbolici e sacri sono attribuiti a certe forme o proporzioni geometriche. Nel mondo antico certi numeri e forme che vennero presto correlate ai numeri (poligoni, pentagoni, triangoli, quadrati, esagoni) avevano anche un significato simbolico.\nAntropologia.\nIn antropologia, per \"geometria sacra\" si intende una caratteristica della etnomatematica e della visione del mondo di molte culture indigene. Riferimenti ad essa si trovano anche nella teologia ed in alcune filosofie della matematica.\nTipicamente, le culture tradizionali considerano la geometria sacra come qualcosa al di l\u00e0 di ogni descrizione algebrica. La geometria praticata dai matematici e simboleggiata nell'algebra \u00e8 considerata una proiezione approssimativa del sacro; connettendosi con gli schemi matematici fondamentali, una persona pu\u00f2 contemplare il \"Mysterium Magnum\" e il grande progetto divino del cosmo. Studiando la natura di questi schemi, forme e relazioni matematiche, si otterrebbe una comprensione intima delle leggi e dei misteri dell'Universo.\nPer molte culture tradizionali, la presenza in natura di varie strutture geometriche \u2014 quali la conchiglia del \"Nautilus pompilius\" (che forma una spirale logaritmica) e gli alveari esagonali formati dalle api \u2014 \u00e8 sufficiente a suffragare l'importanza cosmica delle forme geometriche e matematiche.\nNella cultura occidentale, gli esempi pi\u00f9 tipici di questo concetto sono forse le dottrine matematiche di Pitagora e le \"forme ideali\" di Platone. Nondimeno, idee simili sono state espresse in tempi pi\u00f9 recenti da fisici come Erwin Schr\u00f6dinger, Werner Karl Heisenberg e David Bohm. \nIn effetti, questa concezione della matematica sembra essere diffusa fin dai tempi preistorici, come universale culturale della cognizione umana, in base alla quale la natura e le stesse proporzioni del corpo umano si sviluppano secondo numeri e forme regolari.\nUsi della geometria nelle pratiche religiose ed esoteriche.\nIl termine \"geometria sacra\" \u00e8 anche usato per indicare l'applicazione della geometria alla religione e all'esoterismo, come conseguenza diretta della concezione del cosmo sopra descritta. Gli oggetti geometrici che occupano un ruolo pi\u00f9 importante in ambiti sacri e/o esoterici sono quelli che presentano pi\u00f9 simmetrie, quali ad esempio i solidi platonici o i poligoni regolari, o quelli che generalmente richiamano un'idea astratta di eleganza e bellezza, quali la sezione aurea.\nTali forme geometriche sono usate in tutte le culture nella costruzione e strutturazione di edifici sacri come templi, moschee, megaliti, monumenti, chiese, nonch\u00e9 di spazi sacri come altari, temenoi e tabernacoli, oltre che nella creazione dell'arte sacra. Le stesse strutture geometriche (come la sezione aurea, le piramidi, o i poligoni regolari) sono presenti nell'antica architettura egizia, greca e romana, nonch\u00e9 nell'Europa medievale cristiana. Le comunit\u00e0 spirituali dell'India e dell'Himalaya costruirono templi e fortificazioni basati su strutture geometriche dette ma\u1e47\u1e0dala e yantra."}
{"id": "2438707", "revid": "8660", "url": "https://it.wikipedia.org/wiki?curid=2438707", "title": "Navotas", "text": "Navotas \u00e8 una citt\u00e0 componente delle Filippine, ubicata nella Regione Capitale Nazionale.\nNavotas \u00e8 formata da 14 baranggay:"}
{"id": "2438721", "revid": "400694", "url": "https://it.wikipedia.org/wiki?curid=2438721", "title": "Jag vill tacka livet - 13 s\u00e4nger av Violeta Parra", "text": "Jag vill tacka livet - 13 s\u00e4nger av Violeta Parra \u00e8 un album della cantante finlandese Arja Saijonmaa e del gruppo musicale cileno Inti-Illimani, pubblicato nel 1979.\nDescrizione.\nCome esplicita il sottotitolo (\"13 canzoni di Violeta Parra\"), questo disco \u00e8 un omaggio a Violeta Parra e alle sue canzoni.\nDei 13 brani presenti, 11 sono canzoni scritte da Violeta Parra mentre le altre due provengono dalla cantata \"Canto para una semilla\", realizzata da Luis Advis su testi della stessa Violeta Parra. \nLe traduzioni dallo spagnolo allo svedese sono state curate da Brita Ahman, gli arrangiamenti sono degli Inti-Illimani e di Luis Advis.\nAlcune delle canzoni eseguite appartengono al repertorio degli Inti-Illimani, mentre 7 sono qui incise dal gruppo per la prima e (tranne un caso) ultima volta. \nNel 1990 l'album \u00e8 stato ristampato su CD dalla WEA. Questo disco non \u00e8 mai stato pubblicato o distribuito in Italia."}
{"id": "2438722", "revid": "1543377", "url": "https://it.wikipedia.org/wiki?curid=2438722", "title": "Principio della continuit\u00e0 laterale", "text": "Il principio della continuit\u00e0 laterale stabilisce che gli strati di sedimenti inizialmente si estendano lateralmente in tutte le direzioni; in altre parole, essi sono lateralmente continui. Di conseguenza, rocce che sono simili sotto altri aspetti, e che oggi sono separate da una valle o da altra caratteristica erosiva, possono essere considerate originariamente continue.\nGli strati dei sedimenti non si estendono indefinitamente, ma i loro limiti possono essere riconosciuti essendo controllati dalla quantit\u00e0 e dal tipo di sedimenti disponibili e dalla grandezza e forma del bacino di sedimentazione. I sedimenti infatti vengono trasportati all'interno di un'area, dove alla fine vengono depositati. Tuttavia, poich\u00e9 la quantit\u00e0 di materiale diminuisce man mano che ci si allontana dalla sua sorgente, lo strato di materiale diventer\u00e0 di conseguenza sempre pi\u00f9 sottile.\nIl materiale a grana pi\u00f9 grossa non pu\u00f2 essere trasportato molto a lungo in una data zona poich\u00e9 il mezzo di trasporto non ha energia sufficiente per portarvelo. Le particelle che vengono depositate dal mezzo di trasporto saranno di conseguenza a grana pi\u00f9 fine e si realizzer\u00e0 cos\u00ec una transizione laterale del materiale sedimentato che va dalla grana pi\u00f9 grossolana a quella pi\u00f9 fine. La variazione laterale nella sedimentazione all'interno di uno strato \u00e8 nota come facies sedimentaria.\nSe il materiale sedimentario \u00e8 disponibile a sufficienza, esso sar\u00e0 depositato fino ai limiti fisici del bacino sedimentario. Spesso, il bacino sedimentario si trova entro rocce che sono molto diverse dai sedimenti che l\u00ec vengono a depositarsi. In questi casi, i limiti laterali dello strato sedimentario verranno segnati da un brusco mutamento nel tipo di roccia."}
{"id": "2438728", "revid": "100676", "url": "https://it.wikipedia.org/wiki?curid=2438728", "title": "Conversione", "text": ""}
{"id": "2438730", "revid": "1543377", "url": "https://it.wikipedia.org/wiki?curid=2438730", "title": "Lemma (Rossana)", "text": "Lemma \u00e8 una frazione del comune di Rossana, nella provincia di Cuneo.\nGeografia fisica.\nLemma si trova nelle Alpi del Monviso, nelle Alpi Cozie, e fa parte delle valli occitane italiane: Lemma \u00e8 posta al confine tra la valle Maira e la Valle Varaita. La frazione \u00e8 situata nella parte meridionale del territorio comunale, lungo il rio Bruido.\nLemma dista circa dal capoluogo Rossana e poco pi\u00f9 di da Cuneo.\nStoria.\nIl toponimo \"Lemma\" dovrebbe derivare da \"limina\" che significa \"soglio\" ma anche \"confine\": questo territorio segnava presumibilmente il confine con la Gallia in epoca romana.\nDurante la seconda guerra mondiale, il territorio di Lemma fu coinvolto attivamente nella Resistenza.\nMonumenti e luoghi d'interesse.\nArchitetture religiose.\nLa chiesa di San Marco \u00e8 il principale luogo di culto della frazione e risale alla fine del XV secolo, quando venne fondata dai monaci benedettini di Peralba di Venasca, legati a Venezia: di qui forse la dedicazione a san Marco evangelista. Fu consacrata nel 1510, su un precedente luogo di culto qua situato. La chiesa era sede di parrocchia e contava nel 1869 circa 620 abitanti, in quanto comprendente anche una porzione del comune di Busca nota come Castelreale.\nA Lemma si trova anche il cimitero della frazione, benedetto dal parroco nell'anno 1836. Vicino al cimitero vi \u00e8 la cappella di San Rocco a cui \u00e8 dedicata la festa patronale, fondata nel XVI secolo circa. Poco distante, a borgata Culin, si trova la cappella di San Bernardo, mentre non pi\u00f9 esistente \u00e8 una chiesetta realizzata dai canonici di Peralba presso la borgata Bonetto: al suo posto \u00e8 stata posta una croce devozionale.\nLa piazza.\nLa grande piazza di Lemma e la strada che sale da Rossana furono realizzate dagli abitanti nel 1951, prima vi si giungeva tramite una semplice mulattiera. Nella piazza a sinistra della chiesa di San Marco si trova la vecchia scuola elementare che ha accolto degli studenti fino alla fine degli anni ottanta del Novecento ed \u00e8 ora utilizzata per eventi di carattere culturale.\nCultura.\nMusei.\nA Borgata Grossa \u00e8 presente l'ecomuseo della Resistenza dove sono raccontate le vicende della lotta partigiana, in particolare della 181\u00aa brigata Garibaldi che operava nella zona. Nell'estate del 1944 la montagna era completamente controllata dalle bande partigiane tanto che nacque anche una \"Repubblica partigiana della Valle Varaita\" che rimase in vita per 71 giorni. Il centro della \"Repubblica\" fu Venasca, che a partire dall'8 settembre 1943 era stata sede del primo comando partigiano.\nDa Lemma si sviluppa inoltre uno dei cinque itinerari del circuito escursionistico \"I sentieri della libert\u00e0\", che fanno parte del Museo diffuso della guerra e della Resistenza, realizzato dalla Provincia di Cuneo, dalla Comunit\u00e0 montana Valle Varaita (ora fusa con la Comunit\u00e0 montana Valli Po, Bronda e Infernotto, dando vita alla nuova Comunit\u00e0 montana Valli Po, Bronda, Infernotto e Varaita), dal comune di Rossana e dall'Istituto Storico della Resistenza.\nGeografia antropica.\nDella frazione di Lemma fanno parte varie borgate (\"ru\u00e0\", \"ruata\") di cui le pi\u00f9 importanti sono \"Borgata Grossa\" (distante ), \"Borgata Bonetto\" e \"Borgata Prasecco\"."}
{"id": "2438733", "revid": "767487", "url": "https://it.wikipedia.org/wiki?curid=2438733", "title": "Las Pi\u00f1as", "text": "Las Pi\u00f1as \u00e8 una citt\u00e0 componente delle Filippine, ubicata nella Regione Capitale Nazionale.\nLas Pi\u00f1as \u00e8 formata da 20 baranggay:"}
{"id": "2438736", "revid": "287204", "url": "https://it.wikipedia.org/wiki?curid=2438736", "title": "Las Pinas", "text": ""}
{"id": "2438740", "revid": "1564499", "url": "https://it.wikipedia.org/wiki?curid=2438740", "title": "Comunit\u00e0 montana Alta Irpinia", "text": "La Comunit\u00e0 montana Alta Irpinia \u00e8 una comunit\u00e0 montana campana, in provincia di Avellino. La sua sede \u00e8 a Calitri; fanno parte dell'ente 16 comuni per un totale di circa 39.000 abitanti.\nGeografia fisica.\nTerritorio.\nL'ente si estende approssimantivamente nella parte sud-orientale della provincia, sull'altopiano del Formicoso, tra i corsi del fiume Ofanto e dei torrenti Ansanto, Osento e Calaggio. Una ristretta parte del suo territorio rientra nel parco regionale monti Picentini. La vetta pi\u00f9 elevata nel proprio territorio di competenza \u00e8 il Monte Calvello (1.580 m s.l.m.), nell'Appennino campano. Presenti inoltre l'altopiano del Formicoso e le Mefite di Rocca San Felice.\nNel territorio vivono 39.471 abitanti, divisi in 16 comuni. I comuni con maggior numero d'abitanti sono: Lioni seguito da Calitri. Il comune pi\u00f9 alto sul livello del mare della comunit\u00e0 montana Alta Irpinia \u00e8 Guardia dei Lombardi (998 m s.l.m.), mentre il pi\u00f9 basso \u00e8: Calitri (530 m s.l.m.).\nLuoghi di interesse.\nLa comunit\u00e0 montana Alta Irpinia ha vari punti di interesse storico e paesaggistico. I siti di maggior rilievo sono:\nL'ente per facilitare il turista a visitare siti in base al proprio interesse, ha creato un progetto denominato \"VIE\" diviso in \"via della fede\" \"via della natura\" \"via dei castelli\".\nEventi.\nLa comunit\u00e0 montana Alta Irpinia offre il proprio patrocinio per l'annuale fiera interregionale di Calitri, che si svolge generalmente all'inizio di settembre."}
{"id": "2438741", "revid": "110157", "url": "https://it.wikipedia.org/wiki?curid=2438741", "title": "Campionato greco di calcio a 5 1999-2000", "text": "Il Campionato greco di calcio a 5 1999-2000 \u00e8 stato il terzo Campionato greco di calcio a 5, disputato durante la stagione 1999/2000. La prima fase si \u00e8 composta di sette raggruppamenti che dovevano designare le sedici formazioni che dovevano disputare la seconda fase: i due gironi principali (rispettivamente 11 e 12 squadre), pi\u00f9 cinque gironi comprendenti le rimanenti regioni. Dopo gli ottavi di finale in gare di andata e ritorno, nel mese di maggio 2000 si \u00e8 svolta la fase finale che ha designato campione l'Athina 90.\nFase finale.\nOttavi.\nQualificato ai quarti: Paraskevi Volos"}
{"id": "2438742", "revid": "74801", "url": "https://it.wikipedia.org/wiki?curid=2438742", "title": "Japan Football Association", "text": ""}
{"id": "2438746", "revid": "2091899", "url": "https://it.wikipedia.org/wiki?curid=2438746", "title": "Sally Mann", "text": "Vita personale.\nMann \u00e8 la terza di tre figli. Suo padre, Robert S. Munger, era un medico generico, mentre la madre, Elizabeth Evans Munger, gestiva la libreria nella Washington and Lee University di Lexington. Mann si diploma presso la Putney School nel 1969, e frequenta il Bennington College e il Friends World College. Ottiene il grado di B.A. (Bachelor of Arts) summa cum laude, presso l'Hollins College (ora Hollins University) nel 1974 e il M.F.A. (Master of Fine Arts) in scrittura creativa nel 1975.&lt;br&gt;\nSi dedica alla fotografia a Putney, per, afferma lei, avere modo di stare sola nella camera oscura con il suo ragazzo di allora. Fa il suo debutto fotografica a Putney, con un'immagine di un compagno di classe nudo. Il suo interesse verso la fotografia \u00e8 incentivato da suo padre. Proprio la macchina fotografica 5x7 del padre diventa la base dell'uso di macchine fotografiche di grande formato che fa oggi.\nCarriera.\nGli inizi.\nDopo il diploma, Mann lavora come aiuto fotografo alla Washington and Lee University. Verso met\u00e0 degli anni 70 Mann fotografa la costruzione della loro nuova Lewis Law Library, arrivando alla sua prima mostra personale alla fine del 1977 presso la Corcoran Gallery of Art a Washington. Quelle stesse surrealistiche immagini sono state successivamente incluse come parte del suo primo libro, \"Second Sight\", pubblicato nel 1984.\nLa sua seconda collezione, \"At Twelve: Portraits of Young Women\" fu pubblicata nel 1988.\nMann \u00e8 probabilmente meglio conosciuta per la sua terza collezione \"Immediate Family\", pubblicata nel 1992. Il libro fu al centro di varie controversie per le immagini di nudi di bambini, un problema comune a altri artisti relativo all'interpretazione delle leggi contro la pornografia e la pedopornografia.. Le proteste sono continuate a distanza di decenni, fatto che ha spinto l'artista ad esempio a selezionare con cura le foto in mostra nel 2010 presso il Mus\u00e9e de l'Elys\u00e9e di Losanna.\nIl suo quarto libro, \"Still Time\", pubblicato nel 1994, \u00e8 bastato sul catalogo delle mostre itineranti che ricoprono pi\u00f9 di 20 anni della sua fotografia. Le 60 immagini includono perlopi\u00f9 fotografie dei suoi figli, ma anche i primi paesaggi.\nGli anni recenti.\nA met\u00e0 degli anni 90, Mann comincia a fotografare paesaggi su una lastra di collodio umido 8x10, e ancora usa la stessa macchina fotocamera 8x10 ormai vecchia di 100 anni.\nQuesti paesaggi sono dapprima pubblicati in Still Time e pi\u00f9 tardi in due mostre presentate dalla Edwynn Houk Gallery a NYC.\nIl quinto libro, \"What Remains\", pubblicato nel 2003, \u00e8 basato sulla mostra dallo stesso nome alla Corcoran Gallery of Art a Washington.\nIl suo sesto libro, \"Deep South\", pubblicato nel 2005, con 65 immagini in bianco e nero, include paesaggi fotografati tra il 1992 e il 2004 usando sia la pellicola classica 8x10 sia la tecnica del collodio umido. \nQueste fotografie sono state descritte come \"paesaggi del sud abitati da fantasmi, campi di battaglia, palazzo in rovina, paesaggi avvolti nel mistero e il posto dove Emmett Till fu ucciso.\" Newsweek lo segnala come lettura consigliata per la stagione estiva, dicendo che Mann \u201csi avvicina direttamente a ogni stereotipo del Sud nel libro e demolisce sottilmente ognuno creando indelebili, inquietanti immagini che stanno sospese da qualche parte tra documento e sogno.\"\nI suoi attuali progetti includono una serie di autoritratti, uno studio degli effetti della distrofia muscolare di suo marito, ritratti intimi della vita privata di famiglia lungo gli ultimi 30 anni, e uno studio composto da pi\u00f9 parti riguardante l'eredit\u00e0 della schiavit\u00f9 in Virginia\nVita privata.\nMann ha tre figli: Emmett (che non \u00e8 stato chiamato cos\u00ec come il fotografo Emmett Gowin) nato nel 1979, Jessie (anche lei un'artista, fotografa e modella) nata nel 1981 e Virginia nata nel 1985. Mann vive in una fattoria in Virginia con suo marito, Larry. Lui \u00e8 un avvocato a tempo pieno ed \u00e8 affetto da distrofia muscolare. Mann \u00e8 appassionata di corse di cavalli di resistenza.\nMann \u00e8 al momento rappresentata dalla Gagosian Gallery di New York City."}
{"id": "2438753", "revid": "124383916", "url": "https://it.wikipedia.org/wiki?curid=2438753", "title": "Clizia Gurrado", "text": "Biografia.\nFiglia del giornalista Lello Gurrado, nel 1985, a soli 16 anni pubblica il romanzo di ispirazione autobiografica, \"Sposer\u00f2 Simon Le Bon\". cui fece seguito anche un film omonimo uscito nel 1986. il Berchet, e divenne un successo."}
{"id": "2438754", "revid": "110157", "url": "https://it.wikipedia.org/wiki?curid=2438754", "title": "Campionato greco di calcio a 5 2000-2001", "text": "Il Campionato greco di calcio a 5 2000-2001 () \u00e8 stato il quarto Campionato greco di calcio a 5, disputato durante la stagione 2000/2001 per la prima volta con il girone unico all'italiana. Al termine della stagione regolare \u00e8 risultato vincitore il Doukas SAC, al suo primo titolo."}
{"id": "2438757", "revid": "1442080", "url": "https://it.wikipedia.org/wiki?curid=2438757", "title": "Dubai Tennis Championships 2008 - Singolare femminile", "text": "Il singolare del Dubai Tennis Championships 2008 \u00e8 stato un torneo di tennis facente parte del WTA Tour 2008.\nJustine Henin era la detentrice del titolo, ma ha perso ai quarti contro Francesca Schiavone.\nElena Dement'eva ha vinto in finale 4\u20136, 6\u20133, 6\u20132, contro Svetlana Kuznecova.\nTeste di serie.\nLe prime 4 teste di serie hanno ricevuto un bye per il 2\u00ba turno."}
{"id": "2438760", "revid": "11959", "url": "https://it.wikipedia.org/wiki?curid=2438760", "title": "Consiglio dei Guardiani", "text": ""}
{"id": "2438771", "revid": "183694", "url": "https://it.wikipedia.org/wiki?curid=2438771", "title": "Scuola caldarolese", "text": "Si parla di scuola caldarolese indicando il gruppo di pittori italiani, tutti collegati, in primo luogo, dal fatto di essere nati, o attivi, a Caldarola nei secoli che vanno dal XVI al XVII, cosa che ha causato relazioni e dipendenze molto strette. Il responsabile della differenza, l'artista che ha dato alla Caldarola del Cinquecento una sua specifica identit\u00e0, \u00e8 stato Simone De Magistris.\nGli esponenti principali sono accomunati da legami di parentela anche se per ora quella da tempo enunciata fra la famiglia di Nobile da Lucca e quella dei De Magistris non ha trovato alcun riscontro ufficiale nei documenti d'archivio.\nTra i pittori fu forte l'influenza di Raffaello e di Lorenzo Lotto, come dimostra il fatto che Durante Nobili e Simone De Magistris si trovarono a lavorare proprio in molti luoghi in cui era sensibile la loro presenza: oltre alla stessa Caldarola, Tolentino, Loreto e forse Roma. Non va nemmeno dimenticato un appellativo che spesso troviamo associato al nome di tutti questi artisti, sia nei documenti d'archivio rinvenuti che nelle iscrizioni presenti nelle loro opere, spesso erano identificati come \"Toscani\".\nPittori.\nTra i pittori riconducibili a questo ambito, si ricordano:\nFamiglia Nobile da Lucca.\n \u2514\u2500Nobile di Francesco da Lucca pittore (notizie 1490-1558)sposato in seconde nozze nel 1530 con Salutaria di Giacomo, \n \u2502 vedova di Diotiguardi di Giovanni Battista \n \u251c\u2500Francesco (notizie 1525-1599)\n \u2514\u2500Durante Nobili pittore (n.1510?-m.1578) (notizie 1534-1578) sposato nel 1544 con Lucrezia di Giovanni Antonio\n \u251c\u2500\u2500Beatrice (morta prima del 1598)\n \u251c\u2500\u2500Nobile (notizie 1598)\n \u251c\u2500\u2500Cassandra (notizie 1524-41)\n \u2514\u2500\u2500Marzia (notizie 1598)\nFamiglia De Magistris.\nSu molti dei documenti d'archivio si trova l'indicazione \"Toscani\", a volte \"Toscano\" oppure \"Magistri\" - \"de Magistro\" e solo pi\u00f9 tardi diverranno noti come \"de Magistri\" o \"de Magistris\"\n \u2514\u2500Giacomo \"Magistri\" vasaio (notizie 1515) \n \u251c\u2500Giovanni Francesco (notizie 1515)\n \u251c\u2500Alessandro (notizie 1503)\n \u2514\u2500Berardino (notizie 1491-1547)\n \u251c\u2500\u2500Palmisiano (notizie 1553-54)\n \u251c\u2500\u2500Piergiacomo (notizie 1559-69)\n \u251c\u2500\u2500Tiberio, vasaio e ceramista (notizie 1524-41)\n \u251c\u2500\u2500Francesca (notizie 1533-41)\n \u2514\u2500\u2500Giovanni Andrea pittore (notizie 1519-73) sposato il 3-6-1533 Camilla di Ambrogio di Giovanni Paolo\n \u251c\u2500\u2500\u2500Giovanna (notizie 1566-79)\n \u251c\u2500\u2500\u2500Palmino/Palminio pittore (notizie 1553-1602) sposato con Flaminia Salamandre di Montefano sorella di Cornelia\n \u251c\u2500\u2500\u2500Giovan Francesco pittore (notizie 1558-1583) sposato con Cornelia Salamandre di Montefano sorella di Flaminia\n \u2514\u2500\u2500\u2500Simone pittore (n.1534-m.1612) sposato Marzia Clodio (notizie 1555-1612)\n \u251c\u2500Ambrogio (notizie 1608-1623) \n \u251c\u2500Ardelia (notizie 1595-1609) sposata con Paolo di Giovanni di Fiordimonte\n \u251c\u2500Artemisia (notizie 1588) sposata con Giovanni Antonio di Pietro Croce da Caldarola\n \u251c\u2500Federico pittore (notizie 1608)\n \u2514\u2500Solerzio pittore(notizie 1588-1612)"}
{"id": "2438774", "revid": "124061785", "url": "https://it.wikipedia.org/wiki?curid=2438774", "title": "Il mio Carso", "text": "Il mio Carso \u00e8 l'opera principale dello scrittore triestino Scipio Slataper. \u00c8 l'unico romanzo scritto dall'autore, riprendente anche brani pubblicati in precedenza; fu composto nel corso del 1911 durante un soggiorno nel paese carsico di Occisla e pubblicato l'anno successivo per le edizioni de La Voce.\nTema.\nL'opera viene concepita come un'autobiografia lirica e si articola in tre parti corrispondenti a tre periodi della vita del protagonista-autore: l'infanzia, la giovinezza e la maturit\u00e0. Momenti chiave del simbolismo del libro sono la discesa a Trieste e la salita sul Secchieta, che corrispondono a momenti di svolta nella vita di Scipio. Il punto centrale dell'opera \u00e8 la disperazione per il suicidio della donna amata (Anna-Gioietta) e per la morte della madre. Per Slataper l'atto del suicidio toglie valore e senso a qualunque atto umano. Nonostante questo, dopo un lungo dramma interiore, la conclusione \u00e8 positiva e si concretizza nell'ultima, bellissima pagina in cui viene condensato il messaggio del libro: anche se non esistono pi\u00f9 valori assoluti che possano giustificare e dare un senso alla vita e alle azioni degli uomini il protagonista sceglie di andare avanti ugualmente e di accettare l'esistenza cos\u00ec com'\u00e8 in base ai principi del volontarismo etico. Gioietta ha fatto la sua scelta che non \u00e8 in nessun modo da condannare, Scipio invece in maniera altrettanto legittima sceglie di \u00abamare e lavorare\u00bb.\nEmerge da alcuni passi di quest'opera una netta contrapposizione tra il Carso (e la natura pi\u00f9 in generale), descritto come ambiente vivo, sano e primitivo, e la citt\u00e0, luogo di corruzione e malattia.\nLo stile \u00e8 riconducibile al frammentismo lirico tipico dei vociani, con punte di lirismo nella prima e nella terza parte. Il periodare \u00e8 secco, asciutto e prevalentemente paratattico.\nLa lingua \u00e8 piuttosto varia e si serve sovente di espressioni dialettali o di forzature grammaticali."}
{"id": "2438781", "revid": "1462458", "url": "https://it.wikipedia.org/wiki?curid=2438781", "title": "Xavier Zubiri", "text": "Biografia.\nI primi studi.\nNel 1905 inizia la sua formazione presso il Collegio di Santa Mara di San Sebastian diplomandosi il 28 giugno 1915. In quello stesso anno inizia a studiare filosofia presso il Seminario Conciliare di Madrid sotto la guida di Juan Zarag\u00fceta e completa la sua formazione filosofica con Ortega y Gasset all'Universidad Central de Madrid nel 1919. Il 9 novembre 1920 ottiene la laurea in filosofia presso quell'ateneo e inizia a studiare presso l'Istituto Superiore di Filosofia dell'Universit\u00e0 Cattolica di Lovanio, in Belgio. Nello stesso anno, a Roma, supera l'esame di dottorato in teologia nel Collegium Theologicum Romanae Universitatis.\nIl 24 febbraio 1921 consegue la licenza in filosofia a Lovanio con una tesi dal titolo \"Le probl\u00e8me de l'objectivit\u00e9 d'apr\u00e8s Edmund Husserl, I: La logique pure\". Il 21 marzo dello stesso anno a Madrid, sotto la guida di Ortega y Gasset, discute la tesi di dottorato dal titolo \"Ensayo de una teor\u00eca fenomenol\u00f2gica del juicio\", che pubblicher\u00e0 nel 1923. Il 22 settembre 1921 viene ordinato sacerdote a Pamplona.\nL'attivit\u00e0 accademica, il viaggio in Germania e la Guerra Civile.\nNel 1926 ottiene la cattedra di Storia della Filosofia presso la facolt\u00e0 di Lettere e Filosofia dell'Universidad Central de Madrid. Nel 1928, ottenuto un permesso per motivi di studio e ricerca, compie un viaggio in Germania, dove ha la possibilit\u00e0 di frequentare le lezioni di Husserl e Heidegger, rispettivamente a Friburgo e Berlino. Fino alla fine del 1930 soggiorna a Berlino dove collabora con Hartmann e conosce, fra gli altri, Einstein, Planck, Shrodinger, Zermelo e Jaeger. Torner\u00e0 a Madrid solo nel 1931 dove riprender\u00e0 i suoi corsi di Storia della Filosofia. Nel 1935, a Roma, si tiene il processo per la riduzione allo stato laicale, cos\u00ec l'anno successivo, contrae in matrimonio Carmen Castro Madinaveitia, figlia dello storico Am\u00e9rico Castro. Mentre si trova a Roma scoppia in Spagna la Guerra Civile e cos\u00ec decide di non ritornare in patria ma di trasferirsi per un certo periodo a Parigi, dove tiene alcuni corsi presso l'Institut Catholique de Paris. Torner\u00e0 a Madrid solo nel 1939, una volta conclusa la Guerra Civile, ma l'arcivescovo mons. Eijo y Garay, a causa della sua riduzione allo stato laicale, ottiene di farlo allontanare dalla capitale: Zubiri si trasferisce cos\u00ec a Barcellona nella cui universit\u00e0 insegner\u00e0 fino al 1942.\nIl ritorno a Madrid e la pubblicazione delle opere pi\u00f9 importanti.\nNel 1942 ritorna stabilmente a Madrid, dove, senza cattedra, impartisce corsi privati di filosofia e pubblica \"Naturaleza, Historia y Di\u00f2s\", il suo primo libro, che raccoglie lavori precedenti. Nel 1946 \u00e8 negli Stati Uniti, dove presso la Princeton University tiene una conferenza su \"Le r\u00e8el et les matematiques: un probl\u00e8me de philosophie\". Nel 1947 fonda, con il finanziamento del Banco Urquijo, la \"Sociedad de Estudio y Publicaciones\", da lui stesso diretta e che tra le sue attivit\u00e0 culturali prevedeva conferenze e dibattiti pubblici su varie tematiche.\nNel 1953 a Madrid l'editore Revista Alcal\u00e0, pubblica \"Homenaje a Xavier Zubiri\".\nNegli anni che seguono si dedica alla stesura e alla pubblicazione del suo pensiero filosofico: nel 1962 esce \"Sobre la esencia\", nel 1963 pubblica \"Cinco lecciones de filosofia\". Nel 1970 esce il secondo volume di \"Homenaje a Xavier Zubiri\" e l'anno successivo all'interno della Sociedad de Estudio y Publicaciones si costituisce il \"Seminario Xavier Zubiri\" per comprendere, approfondire e creare uno spazio di dibattito intorno alle idee del pensatore spagnolo.\nL'ultimo periodo: la malattia e \"Inteligencia sentiente\".\nNel 1973 tiene un corso presso l'Universit\u00e0 Gregoriana di Roma su \"El problema teologal del hombre\". Nel 1979 la Repubblica Federale Tedesca concede a Zubiri la \"Grosse Verdienst Kreuz (Gran Croce al Merito)\". Nel 1980, dopo aver ricevuto il dottorato \"honoris causa\" dall'Universidad de Deusto di Bilbao, viene operato d'urgenza di tumore. Alla fine dell'anno viene dato alle stampe il primo volume di \"Inteligencia sentiente: Inteligencia y realidad\" e tradotto in inglese \"Sobre el esencia (On essence)\". L'anno successivo verr\u00e0 pubblicato in inglese anche \"Naturaleza, Historia y Di\u00f2s\", corredata da un'introduzione dello stesso Zubiri. Nel 1982 esce il secondo volume di \"Inteligencia sentiente: Inteligencia y logos\". L'anno successivo, viene pubblicato anche il terzo volume, \"Inteligencia y raz\u00f2n\" e mentre portava a termine la revisione di \"El hombre y Di\u00f2s\" muore in modo repentino il 21 settembre 1983.\nTra il 1986 e il 2007 sono state pubblicate diverse opere postume, molte delle quali a cura della Fundaci\u00f2n Xavier Zubiri di Madrid.\nIl pensiero filosofico.\nLa sua elaborazione filosofica ha l'intento di oltrepassare il soggettivismo regnante nella modernit\u00e0 e il realismo ingenuo della filosofia classica. L'esistenza umana \u00e8 compresa in quanto relegazione [ \"religaci\u00f3n\" ] (uno dei concetti fondamentali della filosofia di Zubiri). La chiave di volta del suo pensiero \u00e8 il concetto di \u201cRealt\u00e0\u201d [\"realidad\"], secondo cui l'appreso \u00e8 qualcosa \u201cda s\u00e9\u201d [\"de suyo\"]. Per questo motivo lo stesso Zubiri nel Prologo di \"Inteligencia sentiente\" scrive:\nNella apprensione di realt\u00e0 questa si coglie come reale. Questa sarebbe la \u201c\"percezione primordiale della realt\u00e0\"\u201d, realizzata grazie ad una intelligenza senziente che unisce l'intellettivo al sensoriale. Con questa intelligenza senziente percepiamo il reale come reale \u201cda s\u00e9\u201d.\nMa la questione riguardante che cosa pu\u00f2 essere la realt\u00e0 e che cosa sono le cose in realt\u00e0 e nella realt\u00e0 sar\u00e0 compito del logos e della ragione.\nL'Uomo, coscienza di realt\u00e0.\nLa concezione dell'uomo di Zubiri si fonda sui presupposti dell'antropologia scolastica, che attualizza a partire dalla fenomenologia e con un apporto innovatore proporzionato al progresso scientifico del nostro tempo. Zubiri sostiene che l'Intelligenza sia la caratteristica principale della differenza tra uomo e animale. L'Intelligenza senziente \u00e8 la capacit\u00e0 di riflessione umana che include la sfera sensoriale. L'animale \u00e8 capace di sentire ma non di riflettere sulle proprie sensazioni.\nLa impressione della realt\u00e0 \u00e8 un'altra condizione per la intelligenza senziente ed \u00e8 quella che viene chiamata abitudine. Tutti gli animali hanno le loro abitudini (il modo di muoversi ed agire nell'ambiente circostante).\nL'abitudine intellettiva si differenzia per la sua sostantivit\u00e0 [\"substantividad\"], ovvero l'unione di struttura e funzione. Nella sua antropologia Zubiri distingue tra sostantivo/sostanziale e tra sostantivit\u00e0/sostanzialit\u00e0. Ora, prendiamo come buone le seguenti definizioni approssimative: SOSTANZIALITA': sufficienza nell'ordine costituzionale dell'unit\u00e0 di struttura e funzioni; SOSTANTIVITA': si riferisce al carattere di una realt\u00e0, grazie al quale emergono propriet\u00e0 che le sono inerenti. L'unione di queste costituzioni appaiono in forma di sistema chiuso (interdipendente e concatenato); l'unit\u00e0 di sufficienza fa in modo che si chiami con il nome di \u201csostantivit\u00e0\u201d. In quanto ad abitudine la sostantivit\u00e0 si presenta come \u201cpersoneit\u00e0\u201d [\"personeidad\"] (coscienza del possesso che l'uomo tiene di s\u00e9 stesso). L'intelligenza umana \u00e8 aperta alla realt\u00e0, questo \u00e8 un concetto implicito nell'essere (imposto da una forza che supera lo stesso essere) e che si collega alla teoria della relegazione. La relegazione \u00e8 una dimensione ontologica e l'uomo non pu\u00f2 negarla in quanto cadrebbe nella \u201csuperbia della vita\u201d.\nOpere.\nLe seguenti opere sono state pubblicate postume, molte delle quali basate su interventi orali:"}
{"id": "2438783", "revid": "547034", "url": "https://it.wikipedia.org/wiki?curid=2438783", "title": "Natura del Pakistan", "text": "Il territorio del Pakistan e del Kashmir \u00e8 costituito da varie ecoregioni che consentono lo sviluppo di varie specie di flora e fauna.\nLe pianure alluvionali.\nLe vaste pianure alluvionali dell'Indo sono state quasi completamente spogliate della vegetazione originaria per far spazio ai raccolti e oggi l'antico ecosistema \u00e8 rimasto intatto solo in piccole aree. Solo animali come sciacalli, manguste, gatti della giungla, viverre, pangolini, gatti del deserto e lepri selvatiche riescono a sopravvivere in queste aree fortemente antropizzate. Nei tratti di foresta rivierasca si incontra il cervo porcino. I campi coltivati e le distese incolte sostengono una vasta popolazione di pernici nere e grigie.\nNel corso degli ultimi 100 anni \u00e8 emerso come utilizzo prevalente della terra quello delle piantagioni di foresta irrigata. Questo idealmente dovrebbe provvedere un habitat ideale per chinkara, cervi porcini e nilgau. La gestione delle foreste, per\u00f2, non viene incontro alle esigenze di questi animali selvatici. Questo fatto, insieme alla scarsa applicazione delle leggi, ha determinato l'estinzione di molte specie nelle piantagioni irrigate. A causa dell'habitat fortemente antropizzato, gli ungulati non sono riusciti a stabilirsi in tali zone, come invece hanno fatto le pernici.\nI deserti.\nLa scarsa copertura vegetale, l'asprezza delle condizioni climatiche e l'impatto del bestiame domestico sui terreni desertici hanno portato la fauna selvatica in una posizione precaria. Parti del Thall e del Cholistan sono ora irrigate e il loro aspetto \u00e8 divenuto identico a quello delle pianure alluvionali. Il chinkara, abbastanza numeroso nel Cholistan ma raro nel Thall, \u00e8 l'unico animale che si incontra in gran numero in queste aree. L'antilope cervicapra, un tempo diffusissima nel Cholistan, \u00e8 stata ormai sterminata, ma sono in corso vari tentativi di reintroduzione un po' in tutto il Paese. Lungo il confine con l'India e in alcune zone del Cholistan si incontra tuttora un piccolo numero di nilgau. La pernice grigia, una specie di coturnice e il corriere indiano sono gli uccelli principali di quest'area. In certe zone del Cholistan vivono anche i pavoni.\nIl deserto del Thar sostiene una numerosa popolazione di gazzelle chinkara. I pavoni si incontrano solamente allo stato selvatico, grazie soprattutto alla protezione che godono presso le comunit\u00e0 ind\u00f9. Gli asini selvatici migrano dalla porzione indiana del Rann di Kutch verso quella pachistana alla ricerca di cibo.\nL'ubara \u00e8 una regolare visitatrice invernale del deserto, sebbene le cacce dei diplomatici in visita nel Pakistan ne abbiano ridotto notevolmente il numero. Ogni tanto viene avvistata anche la grande otarda indiana. La pernice imperiale \u00e8 un'altra specie migratrice che visita tale regione. Si incontrano con frequenza anche le pernici grigie, mentre il pitone \u00e8 divenuto rarissimo.\nLe montagne.\nI Monti Sulaiman e Kirthar presentano habitat che mostrano caratteristiche uniche. Sui primi vivono markhor dalle corna diritte, chinkara e urial, mentre sui secondi sono diffusi stambecchi del Sindh, urial, chinkara e leopardi comuni. Il markhor dalle corna diritte, quasi estinto entro i confini del Pakistan, si incontra spesso in buon numero nelle Aree Tribali. Tra gli uccelli che si incontrano pi\u00f9 facilmente su questi monti ricordiamo il chukar, la pernice seesee e la pernice grigia.\nLe piane dell'Indo.\nI canneti e le boscaglie di tamerici lungo i fiumi danno rifugio a popolazioni di cervi porcini e pernici nere. Tuttavia, a causa delle frequenti inondazioni, il loro numero si \u00e8 piuttosto ridotto. Il delfino dell'Indo (mammifero marino nazionale del Pakistan), il gatto pescatore e la lontra liscia vivono nelle acque dell'Indo al di sotto dello Sbarramento di Chashma. Il gaviale, anch'esso un tempo diffuso in queste acque, \u00e8 ormai scomparso, mentre il coccodrillo dell'Indo (rettile nazionale del Pakistan) vive ancora in piccolo numero nelle zone meridionali del Sindh. Il numero dei cinghiali \u00e8 aumentato a dismisura grazie all'immunit\u00e0 di cui tali animali godono presso le societ\u00e0 musulmane che vietano il consumo delle loro carni.\nIl Belucistan.\nGli animali che si incontrano sui monti sud-occidentali del Belucistan sono lo stambecco del Sindh, il markhor del Chiltan, quello dalle corna diritte, la pecora selvatica, il leopardo, la puzzola marmorizzata, la volpe di Blanford, la chinkara, la gazzella gozzuta e il coccodrillo palustre. In tali zone sopravvivono forse anche alcuni ghepardi, che, come gli orsi del Makran (o del Belucistan), sono criticamente minacciati. L'ubara (specie migratrice), la coturnice, le pernici nere, grigie e seesee e il chukar si incontrano anche qui.\nLa iena striata e il lupo sono largamente diffusi nelle regioni scarsamente popolate del Paese. Tuttavia, le informazioni che abbiamo su di loro sono molto scarse. Le informazioni che si ottengono dai carnivori in generale sono sempre piuttosto ridotte, date le abitudini notturne e l'elevata mobilit\u00e0. Sempre per questi motivi non conosciamo con esattezza quale sia l'areale pachistano degli orsi neri asiatici e di quelli bruni.\nVari uccelli rapaci, come falchi pellegrini e falchi sacri, aquile rapaci, imperiali e anatraie maggiori, falchi pescatori, shikra e nibbi alinere, sono diffusi in tutto il Pakistan, ma il loro status di conservazione non \u00e8 noto."}
{"id": "2438791", "revid": "117620070", "url": "https://it.wikipedia.org/wiki?curid=2438791", "title": "Locatelli (cognome)", "text": "Locatelli \u00e8 un cognome bergamasco diffuso nel Nord Italia, soprattutto in Lombardia.\nQuesto casato \u00e8 originario della Valle Imagna ed in particolare del paese di Locatello.\nQuesto nome deriva dal celtico \"Leukos\", ovvero piccolo Feudo.\nSi sa che i primi Locatelli furono mercanti di lana, notabili e possidenti di stirpe Guelfa.\nI loro commerci cominciarono a crollare quando il Ponte della Regina fu distrutto e quando Bernab\u00f2 Visconti, signore di Milano, inizi\u00f2 a tassare duramente questa famiglia.\nMolti Locatelli decisero cos\u00ec di allontanarsi dal paese natale anche in seguito alle pressioni dei Suardi, di stirpe Ghibellina, andando a disperdersi soprattutto nel Lecchese e nella Valsassina. Essi erano per\u00f2 ancora legati alla loro Valle Imagna, tanto che col passare del tempo decisero di tornarvi.\nNel XIII secolo Alberto Locatelli venne nominato barone del castello di Locatello nientemeno che da Federico II di Svevia.\nIn piena epoca barocca, il Maggior Consiglio di Bergamo nomin\u00f2 nobili tutti i Locatelli di Bergamo. \nSi sono scoperti anche Locatelli nobili anche in altre regioni d'Italia, alcuni imparentati con un ramo dei Savoia.\nCol passare dei secoli questa famiglia si accingeva di nobili amicizie, come Mozart ospitato a Verona da un gruppo di Locatelli\nIn antico il casato era rappresentato da un'oca poi trasformata in cigno - i Locatelli erano nobili longobardi e la grazia dell'uccello acquatico appariva pi\u00f9 consona al loro lignaggio. Il cigno significava vecchiaia gloriosa, buon augurio e rispettabilit\u00e0. A partire dal XV secolo l'emblema della famiglia \u00e8 divenuto un allocco, nella variante del gufo e della civetta, simbolo di prudenza e di vittoria. Una storia in continua evoluzione, quella dei Locatelli, come testimonia questa simbologia arricchita di significati sempre nuovi.\nEsistono varianti al cognome Locatelli, sempre derivanti dallo stesso ceppo, ed anche queste famiglie hanno ricevuto gradi di nobilt\u00e0 fino ad arrivare a quello marchionale: Lucatelli, Locatello, Lucatello e Lochis"}
{"id": "2438798", "revid": "599013", "url": "https://it.wikipedia.org/wiki?curid=2438798", "title": "Francesco Corsini", "text": "Gioca nel ruolo di centrale nell'Odbojka\u0161ki Klub Mladost Marina Ka\u0161tela.\nCareer.\nNato nella cittadina umbra di Citt\u00e0 di Castello, da giovane abit\u00f2 per otto anni in Trentino, precisamente a Spiazzo, in Val Rendena.\nLa sua carriera pallavolistica inizi\u00f2 negli anni novanta, e la prima affermazione arriv\u00f2 nelle file del Volley Forl\u00ec, dove esord\u00ec nei campionati professionistici. Nel 2003 inizi\u00f2 la sua lunga militanza in Serie A2, dove rest\u00f2 fino al 2008. Nella Marconi Volley (pallavolo maschile), nella stagione 2007-2008 si impose come secondo centrale per punti realizzati della categoria.\nLa sua militanza in A2 termin\u00f2 nel dicembre 2008, quanto venne ingaggiato dal Taranto Volley come terzo centrale. L'infortunio di Jos\u00e9 Luis Molt\u00f3, per\u00f2, lo lanci\u00f2 nella formazione titolare, collezionando alla fine della stagione ben 71 punti. Proprio l'ottima prova contro i campioni d'Italia in carica della Trentino Volley convinsero l'allenatore bulgaro Radostin Stoj\u010dev a volerlo per la stagione 2009-2010 nelle file dei suoi. Nell'anno trascorso a Trento vinse la Coppa del Mondo per club, la Coppa Italia ed infine la Champions League.\nIl desiderio di essere impiegato pi\u00f9 frequentemente in campo lo convinsero a trasferirsi, per la stagione 2010-2011, nella M. Roma Volley. L'anno successivo scese di categoria, che vinse con la maglia della Sir Safety Perugia; la stagione seguente, per\u00f2, non risal\u00ec in Serie A1, e si confronto nuovamente con la serie cadetta nelle file della squadra di Matera.\nIn the 2013-14 season is ingaggiat from Odbojka\u0161ki Klub Mladost Marina Kastela, in the greatest Croatian championship, Which won the Scudetto."}
{"id": "2438804", "revid": "287204", "url": "https://it.wikipedia.org/wiki?curid=2438804", "title": "Para\u00f1aque", "text": "Para\u00f1aque \u00e8 una citt\u00e0 componente delle Filippine, ubicata nella Regione Capitale Nazionale.\nPara\u00f1aque \u00e8 formata da 16 baranggay:"}
{"id": "2438808", "revid": "399038", "url": "https://it.wikipedia.org/wiki?curid=2438808", "title": "Studi etnoculturali della matematica", "text": ""}
{"id": "2438809", "revid": "287204", "url": "https://it.wikipedia.org/wiki?curid=2438809", "title": "Paranaque", "text": ""}
{"id": "2438811", "revid": "599013", "url": "https://it.wikipedia.org/wiki?curid=2438811", "title": "Bob Bradley", "text": "Prima di assumere l'incarico di allenatore della Nazionale nel dicembre 2006 ha allenato nel calcio universitario statunitense e successivamente nella Major League Soccer, dove ha segnato il maggior numero di vittorie nella storia degli allenatori del campionato, allenando Chicago Fire, New York MetroStars e Chivas USA nel corso di nove stagioni.\nSuo figlio Michael \u00e8 un calciatore professionista, avuto alle sue dipendenze nella Nazionale statunitense e dal 2022 al Toronto FC. \nCarriera.\nAllenatore.\nCollege.\nBradley inizi\u00f2 a giocare a calcio al liceo nella West Essex High School a Essex County, nel New Jersey, e successivamente alla Princeton University. La carriera di allenatore ebbe inizio nel 1981, quando fu nominato allenatore della Ohio University alla giovane et\u00e0 di 22 anni.\nIngaggiato dalla University of Virginia, fece da vice a Bruce Arena per due anni prima di tornare a Princeton, allenando la locale squadra di calcio, chiamata \"Tigers\", dal 1984 al 1995 vincendo due titoli della Ivy League e raggiungendo le finali universitarie nel 1993.\nMajor League Soccer.\nNel 1996 Bradley ritorn\u00f2 ad essere il vice di Bruce Arena, stavolta al D.C. United, nella recentemente formatasi Major League Soccer. Dopo due stagioni, divent\u00f2 allenatore dei Chicago Fire, guidandoli alla conquista della MLS Cup e della US Open Cup nel 1998. Grazie a questo successo fu nominato Allenatore dell'anno della Major League Soccer. Nel 2000 i Fire vinsero nuovamente l'Open Cup.\nDopo la Major League Soccer 2002, Bradley si dimise da allenatore dei Fire e prese le redini dei New York MetroStars. Nel 2003 raggiunse per la prima volta nella storia del club la finale della US Open Cup, rimanendo in carica fino ad ottobre 2005 quando fu esonerato a tre giornate dal termine del campionato, dopo varie sconfitte consecutive e le conseguenti esigue possibilit\u00e0 di qualificazione ai play-off. Poco dopo il termine della Major League Soccer 2005, Bradley fu nominato allenatore del Chivas USA.\nNazionale statunitense ed egiziana.\nDopo i Mondiali 2006, la United States Soccer Federation indic\u00f2 Bradley, che era il vice di Bruce Arena, come commissario tecnico ad interim; l'8 dicembre 2006 Bradley divenne il CT. Dopo varie amichevoli che videro la vittoria della Nazionale a stelle e strisce, la federazione decise di confermare il tecnico in vista della CONCACAF Gold Cup 2007, vinta poi proprio dagli Stati Uniti; nel suo primo anno da commissario tecnico il bilancio fu di dodici vittorie, un pareggio e cinque sconfitte, con un periodo di imbattitibilit\u00e0 durato dieci partite nel corso di cinque mesi.\nAlla Copa Am\u00e9rica 2007 la squadra era composta prevalentemente da giovani e giocatori non ancora affermati. La squadra perse la partita inaugurale del gruppo C contro l' per 4-1, nonostante un rigore di Eddie Johnson al 9' avesse portato in vantaggio gli americani; quella partita segn\u00f2 la prima sconfitta dopo oltre un anno, dopo la partita con il di ; al termine della competizione, il bottino della squadra guidata da Bradley fu di zero punti, con due reti segnate a fronte di otto subite.\nAd inizio 2008 la federazione organizz\u00f2 una serie di amichevoli di alto livello per preparare la squadra alle qualificazioni mondiali programmate per quell'autunno. Dopo il 2-2 ottenuto contro il a Houston, gli Stati Uniti persero 1-0 contro la a Santander e 2-0 contro l' a Londra e pareggiarono per 0-0 contro l'Argentina a New York.\nIl 28 luglio 2011 il presidente della federazione statunitense Sunil Gulati annuncia l'esonero del tecnico.\nIl 15 settembre 2011 \u00e8 diventato commissario tecnico della Nazionale egiziana. Nel mese di novembre 2013, \u00e8 stato sollevato dall'incarico dopo aver mancato l'accesso al .\nStab\u00e6k.\nIl 3 gennaio 2014 \u00e8 diventato ufficialmente allenatore dello Stab\u00e6k, formazione norvegese. Il 17 ottobre successivo, il suo nome \u00e8 stato inserito tra i candidati per la vittoria del premio Kniksen per il miglior allenatore del campionato.\nIl 5 novembre 2015, ha annunciato che avrebbe lasciato l'incarico da allenatore dello Stab\u00e6k al termine della stagione in corso, dopo aver gi\u00e0 portato matematicamente in Europa League la sua squadra in vista dell'annata successiva.\nIl ritorno in MLS.\nNel 2018 torna negli Stati Uniti per guidare la nuova franchigia della MLS, il . Primo allenatore in assoluto del club angelino, rimane al comando della squadra per quattro anni nei quali vince un Supporters' Shield e conquista per tre anni di fila l\u2019accesso ai play-off.\nIl 24 novembre 2021 viene nominato come nuovo allenatore di ."}
{"id": "2438820", "revid": "1274919", "url": "https://it.wikipedia.org/wiki?curid=2438820", "title": "Chimamanda Ngozi Adichie", "text": "Nel 2005 ha vinto il Commonwealth Writers' Prize per la categoria \"First Best Book\" con il libro \"L'ibisco viola\"; nel 2009 ha ricevuto in Italia il premio internazionale Nonino per \"Met\u00e0 di un sole giallo\".\nBiografia.\nChimamanda Adichie \u00e8 nata il 15 settembre 1977 a Enugu e cresciuta a Nsukka, una piccola cittadina universitaria nel sud della Nigeria. Quinta di sei figli, appartiene a una famiglia di etnia igbo. Il padre, James Nwoye Adichie, lavorava come professore di statistica presso la locale Universit\u00e0 della Nigeria; la madre, Grace Ifeoma, fu la prima donna a diventare direttrice della stessa universit\u00e0. Per un anno e mezzo Chimamanda studi\u00f2 medicina all'Universit\u00e0 della Nigeria e in quel periodo si occup\u00f2 della revisione del giornale \"The Compass\", una rivista universitaria gestita dagli studenti di medicina.\nA diciannove anni vinse una borsa di studio per frequentare il corso di Comunicazione all'Universit\u00e0 di Drexel, Filadelfia, dove visse per i due anni successivi. Si trasfer\u00ec poi in Connecticut per studiare comunicazione e scienze politiche alla Eastern Connecticut State University e scrisse diversi articoli per il giornale universitario, il \"Campus Lantern\". Nel 2001 si laure\u00f2 con il pieni voti e la lode e inizi\u00f2 un master in scrittura creativa all'Universit\u00e0 Johns Hopkins, Baltimora.\nIl suo esordio letterario avvenne nel 1997 con la pubblicazione di una raccolta di poesie, \"Decisions.\" L'anno dopo scrisse un'opera teatrale, \"For Love of Biafra\", che narrava la vita di una giovane donna Igbo, Adaobi, e della sua famiglia, al tempo della guerra civile nigeriana.\nDurante gli ultimi anni di universit\u00e0 inizi\u00f2 a lavorare al suo primo romanzo, \"Ibisco viola\" (\"Purple hibiscus)\", pubblicato nel 2003. L'opera ottenne un grande successo e importanti riconoscimenti, come l\u2019Orange Prize, assegnato al migliore romanzo pubblicato nel Regno Unito, e il Commonwealth Writers\u2019 Prize. Il libro venne tradotto in italiano nel 2006, e nello stesso anno venne pubblicato in Inghilterra e negli Stati Uniti il suo secondo lavoro, \"Met\u00e0 di un sole giallo\" (\"Half of a Yellow Sun).\" Per quest'opera la scrittrice vinse numerosi premi, come l'Orange Prize nel 2007, e nel 2009 ricevette in Italia il premio internazionale Nonino.\nNel 2008 ha vinto il premio MacArthur Fellows Program e ottienuto un master in studi africani all'Universit\u00e0 Yale. Nel 2015 la rivista \"Time\" l'ha inserita nella lista delle cento persone pi\u00f9 influenti al mondo. In pi\u00f9 occasioni \u00e8 stata nominata come \u00abla figlia del ventunesimo secolo di Chinua Achebe\u00bb. \nAdichie vive tra la Nigeria e Baltimora, \u00e8 sposata con Ivara Esege, medico a Baltimora, e nel 2016 \u00e8 nata la loro prima figlia. Nel 2017 l'Haverford College e l'Universit\u00e0 di Edimburgo le hanno conferito una laurea honoris causa.\nProduzione letteraria.\nAdichie si appassion\u00f2 precocemente alla letteratura e in particolare ai libri inglesi per bambini, specie alle opere di Enid Blyton, con le quali entr\u00f2 in contatto con la cultura letteraria europea. Un importante momento di svolta fu la lettura delle opere del nigeriano Chinua Achebe, come \"Il crollo\", e del guineano Camara Laye, autore di \"Fanciullo nero\". Attraverso questi romanzi Adichie scopr\u00ec un nuovo mondo letterario, con personaggi e situazioni vicini alla sua quotidianit\u00e0.\nPer l'ambientazione dei suoi romanzi scelse soprattutto la Nigeria e introdusse riferimenti linguistici e culturali appartenenti all'etnia igbo. Il suo primo romanzo \u00e8 \"Ibisco viola\", uscito in Italia nel 2006. Ambientato nella Nigeria post-coloniale, l'opera narra in prima persona la storia della giovane Kambili e della sua lotta per affrancarsi dal padre violento, devoto cattolico e attivista politico, e per trovare la sua indipendenza in una societ\u00e0 corrotta. La complessit\u00e0 dei personaggi permette all'autrice di spostare l'attenzione del lettore su donne africane forti e coraggiose, evitando lo stereotipo della donna nera laboriosa e vittima della societ\u00e0. La protagonista del romanzo riesce a ribellarsi e ad affrontare una situazione di oppressione e violenza, abbandonando per sempre il silenzio e l'omert\u00e0.\nNel 2006 pubblica \"Met\u00e0 di un sole giallo\", tradotto in italiano nel 2008. La narrazione \u00e8 svolta da tre personaggi: Ugwu, giunto adolescente nella citt\u00e0 di Nsukka, nella Nigeria sud-orientale, per lavorare come domestico alle dipendenze di Odenigbo, un matematico impiegato presso l'universit\u00e0 locale; Olanna, che ha lasciato la sua ricca famiglia per vivere con Odenigbo; Richard, un inglese innamorato di Kainene, sorella gemella di Olanna. Le vite dei personaggi si intrecciano con le vicende di uno degli eventi storici pi\u00f9 drammatici del paese, la guerra del Biafra, un conflitto poco conosciuto dal grande pubblico e spesso ignorato, di cui la scrittrice serba chiara memoria: entrambi i nonni furono infatti vittime della guerra e lei stessa crebbe nel difficile clima del dopoguerra. Nel tentativo di rendere il romanzo il pi\u00f9 veritiero possibile, la scrittrice svolse per quattro anni ricerche e intervist\u00f2 i sopravvissuti alla guerra, in modo da fare risaltare, pi\u00f9 degli eventi politici, gli esseri umani coinvolti e le loro storie.\nNel 2009 Adichie pubblica una raccolta di dodici racconti, \"The Thing Around Your Neck\", uscita in Italia nel 2017 con il titolo \"Quella cosa intorno al collo.\" I temi principali sono le diverse relazioni tra genere, razza, spazio e potere, il razzismo e l'immigrazione. Comuni a queste storie sono le protagoniste, tutte donne, anche se appartenenti a diversi ceti e contesti sociali, e per questo ognuna con una storia diversa da raccontare.\nIl suo terzo romanzo, \"Americanah\", viene pubblicato nel 2013. Nominato come uno dei migliori dieci libri da leggere nel 2013 dal quotidiano statunitense \"The New York Times\", l'opera racconta la storia della nigeriana Ifemelu e del suo primo amore Obinze. Ifemelu \u00e8 una giovane studentessa costretta a lasciare la Nigeria, sotto regime dittatoriale, alla volta degli Stati Uniti, per avere una vita migliore e continuare gli studi. Il romanzo affronta temi come l'amore, l'abbandono, il razzismo, l'afropolitanismo, inteso come incontro di culture e tradizioni africane con altre culture. Viene affrontato anche il problema della perdita d'identit\u00e0 che si consuma nel tentativo di avvicinarsi ad una cultura diversa da quella d'origine, messa spesso a tacere. Proprio a questo fenomeno si riferisce il titolo: la parola \"Americanah\" viene usata in Nigeria per riferirsi alle persone che cercano di cambiare la loro identit\u00e0 per assomigliare ai cittadini americani.\nNelle opere di Adichie \u00e8 presente il concetto di diaspora, che nella narrazione assume due diversi significati: punto d'incontro tra diverse culture, che cambiano in continuazione e interagiscono l'una con l'altra, e abbandono, o tentativo di abbandonare, la propria identit\u00e0 al fine di integrarsi con un'altra cultura, in particolare quella statunitense. Il romanzo avr\u00e0 una trasposizione cinematografica con protagonista l'attrice premio Oscar Lupita Nyong'o e sar\u00e0 prodotto da Brad Pitt.\nNel marzo 2017 pubblica \"Cara Ijeawele: quindici consigli per crescere una bambina femminista (Dear Ijeawele, or a Feminist Manifesto in Fifteen Suggestions),\" tradotto nello stesso anno da Einaudi.\n\"Dovremmo essere tutti femministi\".\nNel 2012 Adichie \u00e8 intervenuta sul tema del femminismo per TEDxEuston, con il discorso \"Dovremmo essere tutti femministi\" (\"We should all be feminists)\". Secondo Adichie, le donne non dovrebbero dedicare la loro vita esclusivamente agli uomini, ma piuttosto aspirare a raggiungere la propria indipendenza ed essere ambiziose da un punto di vista professionale. Afferma inoltre che il termine femminismo \u00e8 collegato ai diritti umani, ma con specificit\u00e0 ai problemi di genere e che tutti, donne e uomini, dovrebbero impegnarsi per vivere in un mondo pi\u00f9 equo.\nNel 2013 l'intervento ha ottenuto particolare successo, ed \u00e8 stato utilizzato come parte della canzone \"Flawless\" dalla cantante statunitense Beyonc\u00e9.\nIl video dell'intervento \u00e8 stato visualizzato da pi\u00f9 di sette milioni di persone su YouTube.\nNel 2014 viene pubblicato dalla Harper-Collins \"Dovremmo essere tutti femministi\", saggio basato sull'omonimo discorso tenuto durante la conferenza TEDxEuston. L'anno seguente viene tradotto in italiano e commercializzato dalla casa editrice Einaudi."}
{"id": "2438822", "revid": "1543377", "url": "https://it.wikipedia.org/wiki?curid=2438822", "title": "Koenigsegg CC8S", "text": "La Koenigsegg CC8S \u00e8 stata la prima autovettura sportiva prodotta dalla casa svedese Koenigsegg dal 2002 al 2003\nSviluppo.\nSi tratta di una Targa (con tettuccio asportabile) a trazione posteriore. \u00c8 stata realizzata da Christian von Koenigsegg in collaborazione con il designer David Craaford. Ne sono stati prodotti solo 6 esemplari, di cui 2 con la guida a destra. L'auto vinse diversi premi, tra cui quello del Guinness World Record per il motore di serie pi\u00f9 potente e alcuni premi per il design sia dal Red Dot in Germania, sia dal Utm\u00e4rkt Svensk Form in Svezia.\nJeremy Clarkson, conduttore del celebre programma televisivo Top Gear, ha dichiarato la Koenigsegg CC8S la sua auto preferita del 2004. L'auto ha anche ricevuto 5 stelle dalla rivista \"EVO\".\nTecnica.\nHa un motore da 4.700cm\u00b3 V8 sovralimentato di derivazione Ford in alluminio collegato ad un cambio a 6 marce che sviluppa una potenza di 655 cv. La vettura raggiunge la velocit\u00e0 massima di 386\u00a0km/h, con un'accelerazione da 0\u2013100\u00a0km/h in 3.5 secondi.\nPesa circa 1175\u00a0kg e rallenta da 100\u20130\u00a0km/h in 32 m. Una sua caratteristica importante \u00e8 la facilit\u00e0 con cui si pu\u00f2 cambiare la sua messa a punto, visto che la carrozzeria si \"toglie\" quasi completamente.\nGli ammortizzatori sono forniti dalla Ohlins e sono interamente regolabili dal pilota. Le sospensioni sfruttano uno schema a quadrilatero."}
{"id": "2438825", "revid": "767487", "url": "https://it.wikipedia.org/wiki?curid=2438825", "title": "Pasay", "text": "Pasay \u00e8 una citt\u00e0 altamente urbanizzata delle Filippine, ubicata nella Regione Capitale Nazionale.\nGeografia.\nPasay \u00e8 formata da 201 baranggay; i baranggay non hanno una denominazione ufficiale, ma vengono distinti soltanto da un numero progressivo."}
{"id": "2438830", "revid": "1573940", "url": "https://it.wikipedia.org/wiki?curid=2438830", "title": "Sinagoga di Ostiano", "text": "La sinagoga di Ostiano, oggi dismessa e diroccata, \u00e8 situata in piazza Castello, nel cortile interno del palazzo dei Gonzaga.\nLa storia.\nL'edificio cinquecentesco della sinagoga nacque come \"Casa del governatore\" nel cortile del castello Gonzaga. Nel 1619 Francesco Gonzaga, marchese di Ostiano e vescovo di Mantova, ne cedette la propriet\u00e0 in parti uguali alla parrocchia di Ostiano e al convento francescano dei Santi Gaudenzio e Alessandro. La comunit\u00e0 ebraica di Ostiano ne ebbe possesso dal 1713, avviando opere di abbellimento e sopraelevando l'edificio di un piano per accomodare la sinagoga e il matroneo. Per due secoli la sinagoga fu il centro della vita della fiorente comunit\u00e0 locale.\nLa sala di preghiera si presenta come un ampio ambiente rettangolare a volte, illuminato da tre grandi finestroni volti a mezzogiorno. L'aron era collocato in una nicchia. Ai piani inferiori, nei locali cinquecenteschi, erano locati gli ambienti di servizio della comunit\u00e0.\nCon il declino demografico della comunit\u00e0 per l'emigrazione verso i centri maggiori della regione, la sinagoga venne chiusa gi\u00e0 agli inizi del Novecento. I preziosi arredi andarono dispersi. Dopo la seconda guerra mondiale l'edificio, di propriet\u00e0 privata, cadde in totale abbandono.\nIl 3 febbraio 2006, in seguito a una forte nevicata, \u00e8 crollato il tetto dell'edificio, compromettendo ulteriormente lo stato di preservazione della struttura, delle decorazioni murarie e degli stucchi cinquecenteschi. Nel 2008 il Comune di Ostiano \u00e8 intervenuto all'acquisto dell'immobile ed ha avviate le procedure per il recupero e restauro della sinagoga, secondo un programma di lavori che dovrebbe completarsi nei prossimi anni."}
{"id": "2438833", "revid": "767487", "url": "https://it.wikipedia.org/wiki?curid=2438833", "title": "Principio della successione faunistica", "text": "Il principio di successione faunistica \u00e8 basato sull'osservazione del fatto che gli strati di roccia sedimentaria contengano flora e fauna fossilizzata, e che questi fossili si succedano l'un l'altro verticalmente in uno specifico, affidabile ordine che pu\u00f2 essere identificato in vaste distanze orizzontali. Un fossile di osso di Neanderthal non sar\u00e0 mai trovato nello stesso strato di quello di un Megalosaurus, poich\u00e9 i neanderthaliani e megalosauri vivevano durante periodi geologici differenti, separati da molti milioni di anni. Questo permette agli strati di essere identificati e datati in base ai fossili in esso trovati. \nQuesto principio, che ricevette la sua denominazione dal geologo inglese William Smith, \u00e8 di grande importanza nel determinare l'et\u00e0 relativa di rocce e strati. Il contenuto fossile delle rocce insieme alla legge della sovrapposizione aiuta a determinare la sequenza di tempo in cui le rocce sedimentarie vennero a depositarsi.\nStoria.\nQuesto principio fu sviluppato attorno al 1800 dal geologo inglese William Smith, che elabor\u00f2 l'idea che ciascun periodo della storia della Terra ha un suo particolare registro fossile. Durante i lavori per la costruzione di un canale constat\u00f2 che la successione delle rocce si trovava sempre con lo stesso ordine di sovrapposizione e che ogni strato conteneva gli stessi fossili distintivi in tutto il paese. Trov\u00f2 che anche se la composizione litologica degli strati poteva essere differente, gli strati della stessa et\u00e0 contenevano sempre gli stessi fossili. In questo modo gett\u00f2 le basi per l'applicazione della paleontologia alla geologia, vale a dire la paleontologia stratigrafica. \nGett\u00f2 le basi della biostratigrafia, utilizzando i fossili come strumenti per caratterizzare, suddividere e correlare strati di regioni diverse e soprattutto per ordinarle in una sequenza temporale relativa. Per questo viene considerato come il fondatore della moderna stratigrafia. \nSviluppo della teoria.\nTeorie riguardo all'evoluzione spiegano la successione che viene osservata in fauna e flora, conservate nelle rocce, come un processo evolutivo. La successione faunistica fu interamente documentata da Smith in Inghilterra durante la prima decade del XIX secolo, e simultaneamente in Francia da Cuvier (con la collaborazione del mineralogista Alexandre Brongniart). Le caratteristiche biologiche arcaiche e gli organismi si sono succeduti nelle tracce fossili in versioni pi\u00f9 recenti. Per esempio, i paleontologi investigando l'evoluzione di uccelli predirono che le piume sarebbero per prima state viste in forme primitive su organismi predecessori inabili al volo come i dinosauri piumati. Questo \u00e8 precisamente ci\u00f2 che \u00e8 stato scoperto nelle tracce fossili: semplici piume, incapaci a sostenere il volo, dalle quali sarebbero poi derivate piume sempre pi\u00f9 grandi e complesse. \nIn pratica, le \"specie diagnostiche\" pi\u00f9 utili sono quelle con il pi\u00f9 veloce tasso di \"turnover\" e la pi\u00f9 vasta distribuzione; il loro campo di studio viene definito biostratigrafia: la scienza della datazione delle rocce che utilizza i fossili in esse contenuti. Negli strati del Cenozoico, i reperti fossilizzati di foraminiferi vengono spesso utilizzati per determinare la successione faunistica su una scala perfezionata, dove ogni unit\u00e0 biostratigrafica (biozona) rappresenta uno strato geologico definito in base alla classificazione taxonomica dei suoi fossili caratteristici. Uno schema zonale microfaunistico delineato basandosi su foraminiferi e ostracoda venne compilato da M. B. Hart (1972)."}
{"id": "2438837", "revid": "28592", "url": "https://it.wikipedia.org/wiki?curid=2438837", "title": "Committenza", "text": ""}
{"id": "2438838", "revid": "61051", "url": "https://it.wikipedia.org/wiki?curid=2438838", "title": "Erinna", "text": "Biografia.\nPochissimi sono i dati a proposito di questa poetessa. \"Suda\" riporta, a proposito di Erinna: \nIl dorico da lei usato rende pi\u00f9 allettante l'ipotesi che venisse da Telos o Rodi pi\u00f9 che la citt\u00e0 ionica di Teo o l'isola eolica di Lesbo. La morte a 19 anni, inoltre, sembra un dato confermato anche da un epigramma della \"Antologia Palatina\" (IX, 190).\nOpere.\nErinna scrisse essenzialmente, a quanto sappiamo, nell'ambito del tiaso, componendo per la compagna Bauci, morta nel giorno delle nozze a Rodi, cui sono dedicati due epigrammi funebri conservati nell'Antologia Palatina:\nNell'antichit\u00e0 fu soprattutto famosa la \"Conocchia\"' (), scritta in una lingua mista di eolico e dorico in 300 esametri dattilici. Di questo poemetto restavano solo 4 versi, finch\u00e9 nel 1928 fu scoperto un papiro contenente 54 versi frammentari di Erinna ed ora conservato nella Biblioteca Medicea Laurenziana.\nIl poemetto \u00e8 un lamento (), appunto, sulla morte di Bauci (), allieva di Saffo, morta proprio prima delle nozze: i toni sono quelli propri dell'elegia, tanto che alcuni studiosi lo considerano un primo esempio di epillio, genere letterario diffusosi in epoca ellenistica ."}
{"id": "2438846", "revid": "287204", "url": "https://it.wikipedia.org/wiki?curid=2438846", "title": "Adrian Alphona", "text": "Avrebbe dovuto disegnare il secondo volume della serie \"Spiderman Loves Mary Jane\", ma ha lasciato in favore di Craig Rosseau. Il suo ultimo lavoro \u00e8 l'annual di \"Captain Britain and MI-13\"."}
{"id": "2438852", "revid": "6923", "url": "https://it.wikipedia.org/wiki?curid=2438852", "title": "Footbike", "text": ""}
{"id": "2438853", "revid": "767487", "url": "https://it.wikipedia.org/wiki?curid=2438853", "title": "Shaka Rock", "text": "Shaka Rock \u00e8 il terzo ed ultimo album del gruppo musicale australiano Jet, pubblicato il 27 agosto 2009 dalla EMI.\nIl primo singolo estratto dal disco, \"She's a Genius\", \u00e8 stato lanciato ufficialmente il 7 luglio 2009. Dall'album sono stati inoltre estratti gli altri singoli \"Black Hearts (On Fire)\" e \"Seventeen\"."}
{"id": "2438857", "revid": "287204", "url": "https://it.wikipedia.org/wiki?curid=2438857", "title": "HMS Sheffield (D80)", "text": "La HMS \"Sheffield\" (D80) \u00e8 stata il primo cacciatorpediniere lanciamissili della classe Type 42. La costruzione venne iniziata dalla Vickers Shipbuilding and Engineering nei cantieri di Barrow-in-Furness e venne completata dalla Swan Hunter nella regione di Tyne and Wear. La HMS \"Sheffield\" venne varata il 15 gennaio 1970 ed entr\u00f2 in servizio nel 1975, iniziando a sperimentare gli allora nuovissimi sistemi di bordo nelle varie condizioni meteo di impiego operativo.\nDurante la sua vita operativa prese parte alla Guerra delle Falkland dove venne affondata il 4 maggio 1982 da un missile Exocet lanciato da un aereo Dassault Super \u00c9tendard dell'Aviaci\u00f3n Naval argentina.\nCostruzione.\nLa Classe Type 42 (conosciuta appunto anche come \"classe Sheffield\" dal nome dell'unit\u00e0 capoclasse), \u00e8 stata costruita in tre lotti; il costo di queste navi fu di oltre 30 milioni di sterline, il doppio di quello che era stato preventivato inizialmente. La chiglia venne impostata il 6 novembre 1972 nei cantieri navali Vickers a Cumbria.\nI cacciatorpediniere della classe Type 42 furono progettati come navi antiaeree e il loro armamento principale era rappresentato dal Sea Dart, un sistema missilistico mare-aria in grado di colpire bersagli distanti fino a 30 miglia nautiche, pari a 56\u00a0km. La nave era armata anche con un cannone navale Mark 8 da 114mm in grado di sparare proiettili da 21\u00a0kg a una distanza di 22\u00a0km.\nStoria.\nI primi anni di servizio.\nLa nave venne affidata per il completamento e le prove in mare al capitano di vascello Sandy Woodward, che vista la mole di problemi presentata dalla nave declin\u00f2 l'invito a partecipare alla Rivista Navale per il Giubileo di Elisabetta II nel 1975 a Portsmouth. I problemi vennero risolti solo il giorno prima della rivista, ma comunque molti difetti vennero alla luce durante le esperienze operative in servizio di squadra nell'Atlantico.\nLa guerra delle Falkland.\nIl 2 aprile 1982, il territorio britannico d'oltremare delle Isole Falkland, venne invaso dalla vicina Argentina. Il Regno Unito, distante 13.000\u00a0km, raggrupp\u00f2 e invi\u00f2 un corpo di spedizione aeronavale che comprendeva portaerei, sottomarini e circa 7.000 soldati per riconquistare l'arcipelago. Il conflitto termin\u00f2 a giugno con la sconfitta delle forze argentine.\nI molteplici impegni della Royal Navy prevedevano anche il dispiegamento di una forza navale nel Golfo Persico sotto la missione Armilla Patrol. Anche la HMS \"Sheffield\" aveva preso parte in questa missione, e durante una esercitazione della First Destroyer Flottilla, comandata dall'ammiraglio Woodward, a Gibilterra ricevette l'ordine di unirsi al gruppo navale diretto verso le Falklands.\nIl ruolo primario della \"Sheffield\", insieme alle altre unit\u00e0 \"Type 42\", fu quello di picchetto radar in modo da proteggere le navi britanniche dagli attacchi argentini, rimanendo per\u00f2 in posizione molto esposta agli attacchi aerei.\nDestino finale.\nIl 4 maggio 1982, due giorni dopo l'affondamento dell'incrociatore \"Belgrano\", l'aviazione di marina argentina affond\u00f2 a sua volta il cacciatorpediniere HMS \"Sheffield\". Due Super \u00c9tendard al comando del capitano di fregata Augusto Bedacarratz e del tenente di vascello Armando Mayora e armati ognuno di un missile Exocet AM39 (dei soli cinque in possesso degli argentini), decollati dalla base di Rio Grande, dopo un rilevamento da parte di un Lockheed P2V Neptune argentino, attaccarono lo \"Sheffield\" che era posto come picchetto radar in posizione avanzata insieme con la gemella \"Glasgow\" e l'altra \"Type 42\" presente, l'HMS \"Coventry\". La \"Glasgow\" intercett\u00f2 dapprima i radar di scoperta degli Etendard a 40-50 miglia di distanza e dopo alcuni minuti i missili lanciati dagli aerei dopo una manovra di pop-up (innalzamento improvviso di quota dopo un volo radente), notificando l'allarme all'\"Invincible\", che era la nave dove risiedeva la centrale operativa per la lotta antiaerea (AAWC - AntiAir Warfare Commander), ma questo venne considerato un falso allarme dovuto ad eco. Provvide anche ad inviare via data-link le immagini radar rilevate alla Sheffield ma per qualche motivo non vennero ricevute.\nDei due missili, uno attacc\u00f2 e manc\u00f2 l\"'HMS Yarmouth\" (fregata Type 12) che aveva lanciato dei chaff, ma l'altro colp\u00ec lo \"Sheffield\" che bruci\u00f2 per sei giorni dopo essere stato abbandonato dall'equipaggio, che cont\u00f2 20 morti e 24 feriti. La mancata rilevazione degli aerei attaccanti venne attribuita in parte al fatto che la \"Sheffield\" stesse usando in quel momento l'apparecchiatura di comunicazione satellitare (SCOT), che interferiva con le proprie ESM."}
{"id": "2438863", "revid": "767487", "url": "https://it.wikipedia.org/wiki?curid=2438863", "title": "Pateros", "text": "Pateros \u00e8 una municipalit\u00e0 di Prima classe delle Filippine, situata nella Regione Capitale Nazionale. Si tratta dell'unica municipalit\u00e0 facente parte dell'Area metropolitana di Manila.\nPateros \u00e8 formata da 10 baranggay:"}
{"id": "2438870", "revid": "801704", "url": "https://it.wikipedia.org/wiki?curid=2438870", "title": "Richmond and York River Railroad", "text": "Richmond and York River Railroad \u00e8 stata una ferrovia fra Richmond e West Point che venne inaugurata nel 1861. Il capolinea occidentale era vicino alla \"Tobacco Row\" di Richmond. West Point era il porto sito alla sorgente del fiume York, formato dalla confluenza del Pamunkey River e del Mattaponi River. \nLa Richmond and York River Railroad ebbe un ruolo fondamentale nella Campagna Peninsulare nel 1862 durante la guerra di secessione, e venne sensibilmente distrutta nel corso del conflitto. Ricostruita dopo la guerra, divenne poi parte della Richmond and Danville Railroad, a sua volta divenuta parte della Southern Railway, oggi divenuta Norfolk Southern. Una grande cartiera \u00e8 oggi sita a West Point ed \u00e8 servita dalla ferrovia."}
{"id": "2438871", "revid": "1149807", "url": "https://it.wikipedia.org/wiki?curid=2438871", "title": "Gianni Manganelli", "text": "Biografia.\nCompletata la formazione cinematografica a Londra negli anni sessanta scrive tra gli anni settanta e ottanta alcuni successi cinematografici come \"Fracchia la belva umana\" , Sogni mostruosamente proibiti e \"Pappa e ciccia\". Alla fine degli anni ottanta, incontra Ilaria Liotta e con la nascita della loro amata figlia Giulia, si ritira nella residenza di famiglia \"La Vallina\", in Versilia, e si dedica totalmente alla scultura affermandosi a livello internazionale."}
{"id": "2438877", "revid": "24929195", "url": "https://it.wikipedia.org/wiki?curid=2438877", "title": "Chiesa unitaria", "text": ""}
{"id": "2438878", "revid": "287204", "url": "https://it.wikipedia.org/wiki?curid=2438878", "title": "SAMO\u00a9", "text": "SAMO\u00a9 \u00e8 lo pseudonimo con cui taggavano i due writer Jean-Michel Basquiat e Al Diaz a New York dal 1978 al 1980.\nIl nome proviene da un gioco di parole, nasce un giorno in cui i due stanno fumando marijuana alla City-as-School di New York, Basquiat lo inventa dalla sigla delle parole \"Same Old Shit\", letteralmente \"sempre la stessa merda\", intesa come l'erba che fumano.\nStoria.\nIl nome viene reso pubblico per la prima volta nel 1977, quando Basquiat scrive un pezzo per il giornale scolastico, una novella in cui un ragazzo di nome Harry Sneed fa un patto con un santone di nome Quasimodo Jones, che gli promette un'ispirazione spirituale \"moderna ed elegante\". Il ragazzo rifiuta per\u00f2 tutto quello che gli viene proposto: la filosofia zen, il cattolicesimo, l'ebraismo ed il leninismo, un'ipotetica religione fondata sul \"messia beat\" Lenny Bruce; viene sedotto solo dalla religione SAMO, in cui \"facciamo tutto quello che vogliamo sulla Terra e poi confidiamo nella grazia di Dio con la scusa che non lo sapevamo\". Con il componimento nascono le prime frasi ad effetto che seguono l'esigua vita di SAMO: \"SAMO \u00e8 tutto\", \"SAMO \u00e8 la religione che non ti fa sentire in colpa\". La storia viene seguita da una campagna pubblicitaria disegnata, oltre che da Basquiat e Diaz, anche da altri due compagni di scuola, Shannon Dawson e Matt Kelly, distribuita come pamphlet.\nLa vera natura di SAMO si rivela per\u00f2 solo nel maggio 1978, quando Basquiat e Diaz (che era gi\u00e0 stato un writer con lo pseudonimo di Bomb-1) cominciano a spargere la tag per SoHo e TriBeCa, nel quartiere newyorkese di Manhattan; da quel momento alla tag viene accostato il simbolo del copyright, a cui Basquiat \u00e8 particolarmente legato. Da quel momento la scritta SAMO\u00a9 diventa famosa per la downtown newyorkese quanto il \"bambino radiante\" di Keith Haring, attirando l'attenzione dei giornali locali: il SoHo News pubblica le foto dei graffiti, invitando il responsabile a farsi avanti, ma i due vendono la storia al Village Voice per 100 dollari. Le tag sono sempre accompagnate da frasi ad effetto spesso apparentemente senza senso, inventate dai due, secondo Diaz erano \"un modo per prendere in giro la falsit\u00e0\": \"SAMO come la fine della religione che ti lava il cervello, della politica inconcludente e della falsa filosofia\", SAMO come clausola liberatoria\", \"SAMO salva gli idioti\", \"SAMO come la fine del punk in vinile\", \"SAMO come alternativa al fare arte con la setta radical-chic finanziata dai dollari di pap\u00e0\", \"SAMO come espressione dell'amore spirituale\", \"SAMO per la cosiddetta avanguardia\".\nBasquiat e Diaz fanno pesante uso di droghe, e sono usi a bravate eclatanti: un pomeriggio fingono di rapinare un negozio di Downtown, ma solo dopo che tutti i clienti sono a terra si accorgono che i due non hanno in mano pistole, ma bottiglie di Seltz, quello stesso anno i due lasciano la scuola senza conseguire il diploma. Dopo aver lasciato la scuola i due cominciano a frequentare l'ambiente della School of Visual Arts senza per\u00f2 iscriversi o avere alcun permesso, la scuola \u00e8 frequentata anche da Keith Haring, che allora, come dichiara lui stesso, \u00e8 un fan di SAMO\u00a9, e scopre che quello pseudonimo \u00e8 usato da Basquiat proprio in quella scuola, e cos\u00ec i due cominciano a frequentarsi. La coppia Basquiat-Diaz si separa nel 1980, per diverbi personali tra gli artisti; tra le altre cose Diaz \u00e8 disposto a concedere interviste con la stampa, ma solo in forma anonima, mentre Basquiat vuole prendersi il merito di SAMO\u00a9, dichiarando pubblicamente chi ne sono gli autori. Da quel momento la tag viene utilizzata ancora per poco da Basquiat, che anzich\u00e9 le solite frasi filosofiche scrive solamente \"SAMO is dead\" (\"SAMO \u00e8 morto\") per un breve periodo di tempo, prima di abbandonarlo definitivamente."}
{"id": "2438880", "revid": "93556", "url": "https://it.wikipedia.org/wiki?curid=2438880", "title": "Louisiana (Nuova Spagna)", "text": "Louisiana (spagnolo: \"Luisiana\", francese: \"La Louisiane\") era il nome di un distretto amministrativo della Nuova Spagna esistito tra il 1763 ed il 1803, che comprendeva il territorio del bacino del Mississippi e New Orleans. La Spagna acquist\u00f2 questo territorio dalla Francia.\nLa zona, compresa la parte che \u00e8 oggi nota come Acquisto della Louisiana, fu restituita alla Francia per pochi giorni nel 1803 prima di essere girata agli Stati Uniti.\nNonostante l'abbiano posseduta per soli 36 anni, gli spagnoli furono di fatto responsabili della creazione di molte caratteristiche di New Orleans e Louisiana che vengono solitamente associate alla Francia."}
{"id": "2438885", "revid": "1543377", "url": "https://it.wikipedia.org/wiki?curid=2438885", "title": "Macchina a rotori di Hebern", "text": "La macchina a rotori di Hebern fu un dispositivo crittografico elettro-meccanico inventata nel 1917 dallo statunitense Edward Hugh Hebern e da lui brevettata nel 1918. La macchina combinava parti meccaniche ed elettriche di diverse macchine da scrivere dell'epoca, unite da un sistema che rimescolamento delle lettere contenute nei rotori della macchina stessa.\nLa macchina di Hebern fu il primo esempio di macchina a rotori, una classe di dispositivi cifranti che ebbe molta diffusione durante la Seconda guerra mondiale ma anche dopo, e che includeva macchine famose quali la tedesca Enigma."}
{"id": "2438886", "revid": "767487", "url": "https://it.wikipedia.org/wiki?curid=2438886", "title": "Nic Cester", "text": "Biografia.\nNato a Melbourne, Cester \u00e8 il maggiore di quattro fratelli, nati da madre scozzese e padre australiano i cui genitori erano italiani, provenienti dalla provincia di Treviso (Elisa) e dalla provincia di Pordenone (Ercole). Frequent\u00f2 il St. Bedes Boys College di Mentone. La grafia del cognome \u00e8 Cester senza la h dopo la c perch\u00e9 \u00e8 di origine friulana e in origine si pronunciava \"Cest\u00e8r\".\nNel 1996 form\u00f2 i Jet con Cameron Muncey mentre frequentava la High School. Cester decise di imparare a suonare la chitarra dopo che vide lo zio suonare \"Blackbird\" dei Beatles. L'ultima formazione di Jet era composta da Nic Cester (voce, chitarra), il fratello Chris (batteria, percussioni, voce), Cameron Muncey (prima chitarra, voce) e Mark Wilson (basso). Quando la band inizi\u00f2 ad esibirsi nei club, Cester lavorava in un'industria di Melbourne come operatore del carrello elevatore. I Jet, che suonavano regolarmente all'Hotel Duke of Windsor di Chapel Street, nel Windsor, furono notati da Dave Powell della Majorbox Music, che li scrittur\u00f2 sotto l'etichetta Elektra dopo che il singolo di debutto, \"Take It Or Leave It\", divenne una hit.\nCester \u00e8 anche tra i fondatori del supergruppo \"The Wrights\", che ha pubblicato un solo singolo, per beneficenza, diviso in tre parti per una durata totale di undici minuti. Il singolo \u00e8 una cover del brano di Stevie Wright \"Evie\".\nNel 2010, per il festival Big Day Out di Sydney, ha cantato \"Back in Black\" degli AC/DC assieme ai Muse.\nNel 2014 ha partecipato alla rimasterizzazione dell'album \"Hai paura del buio?\" degli Afterhours, reinterpretando il brano \"Veleno\".\nDal 2014 ha soggiornato tra Italia e Germania, impegnato nella scrittura del suo primo album solista. Dalla permanenza in Italia \u00e8 nata l'idea di costituire il gruppo Nic Cester &amp; The Milano Elettrica, band di nove elementi con due batterie e una sezione di fiati di cui fanno parte anche Adriano Viterbini e Sergio Carnevale dei Bluvertigo. La band ha debuttato nell'aprile 2017 per due date a Melbourne, in Australia, e ha poi suonato a Londra. Nel luglio 2017 la band ha fatto da supporto ai Kasabian durante le date italiane del gruppo inglese (Roma, Padova e Lucca).\nNel novembre 2017 ha pubblicato il suo primo album in studio da solista, \"Sugar Rush\", a cui hanno partecipato Tommaso Colliva in qualit\u00e0 di produttore e i Calibro 35 come band.\nNel 2020 esce l'album live del supergruppo The Jaded Hearts Club chiamato \"Live at the 100 Club\" e composto da cover principalmente dei Beatles. In seguito escono anche due singoli originali, \"Nobody but me\" and \"This Love Starved Heart of Mine\".\nVita privata.\nParla fluentemente l'italiano, imparato dal 2014. \u00c8 fidanzato con Pia McGeoch e quando non \u00e8 impegnato in tour trascorre molto tempo tra Melbourne e Como. Nell'agosto 2004 perse il padre, morto di cancro. Scrisse la canzone \"Shine On\" dedicandola ai fratelli minori e ai cugini. Nell'ottobre 2006 gli furono diagnosticati dei noduli alle corde vocali. I concerti dei Jet furono rinviati e poi recuperati."}
{"id": "2438894", "revid": "767487", "url": "https://it.wikipedia.org/wiki?curid=2438894", "title": "Artch", "text": "Artch \u00e8 una band power metal norvegese fondata a Sarpsborg. I temi della loro musica ruotano attorno alla storia, la guerra, la vita e il metal."}
{"id": "2438899", "revid": "422722", "url": "https://it.wikipedia.org/wiki?curid=2438899", "title": "Jean-Marie Farina", "text": "Biografia.\nJean Marie Joseph Farina \u00e8 un altro membro della numerosa dinastia di profumieri Farina variamente imparentati e produttori di Aqua Mirabilis o di Colonia. Tra i precursori \u00e8 bene ricordare Giovanni Maria Farina (1657-1732) e Giovanni Battista Farina (1683-1732).\nSuo padre Carlo Gerolamo Andrea (Santa Maria Maggiore 30 novembre 1750 \u2013 Santa Maria Maggiore 7 dicembre 1810), mercante e possidente, sposato con Antonia Maria Borgnis (Santa Maria Maggiore circa 1759 \u2013 Santa Maria Maggiore 1\u00ba maggio 1819) era il primo di sette tra fratelli e sorelle. Visse nel paese natale, in Val Vigezzo, mentre i fratelli emigrarono in Germania, come gi\u00e0 molte famiglie della Valle e come altri parenti Farina.\nCarlo Gerolamo Andrea era figlio di Giovanni Antonio Farina (1817-1787), profumiere, titolare a Colonia (Germania) della \"Zur Stadt Mailand\", fiorente azienda commerciale produttrice anche di un'Aqua Mirabilis o di Colonia la cui formula originale, come egli stesso attest\u00f2, gli fu trasmessa da un altro emigrato dalla val Vigezzo, Giovanni Paolo Feminis (Crana circa 1660- Colonia1736).\nJean-Marie Farina (il nome completo era Jean-Marie Joseph) apprese proprio in Germania l'arte della profumeria. \nJean Marie Joseph Farina cre\u00f2 a Parigi nel 1808 la maison \"Jean Marie Farina\" di rue St Honor\u00e9, n\u00ba 333, di fronte al mercato St. Honor\u00e9, davanti ai Jacobins. E poco tempo dopo sposer\u00e0 Barbe Catherine Suireau Durocherau (Parigi circa 1780-Parigi 14 maggio 1860), di una famiglia di profumieri. E fu in concorrenza con suo suocero Suireau-Durochereau che vendeva un'altra Acqua di Colonia prodotta secondo la ricetta di Carlo Francesco Maria Farina (1755-1830).\nIl prospetto informativo dell'Acqua di Colonia di Jean-Marie Farina (1785\u00a0\u2013 1864) riportava:\nCome Giovanni Paolo Feminis non lasci\u00f2 eredi maschi e trasmise la formula della sua Aqua Mirabilis a Giovanni Antonio Farina, oltre che ad altri Farina, anche Jean-Marie Farina cedette l'azienda nel 1840 a Collas che a sua volta la cedette nel 1862 a Roger&amp;Gallet (oggi Yves Saint Laurent Beaut\u00e9)."}
{"id": "2438901", "revid": "1306893", "url": "https://it.wikipedia.org/wiki?curid=2438901", "title": "Haroeris", "text": "Haroeris era la pi\u00f9 importante forma sincretica del dio Horo, con il culto nella citt\u00e0 di Letopoli, ovvero l'antica Sekem, capitale del II nomoi del Basso Egitto.\nDivinit\u00e0 originaria di Behdet, nel XVII distretto del delta aveva gli epiteti di \"L'Antico\" ed \"Il Grande\" derivanti dal suo nome egizio Hor-wr e non deve essere confuso con Horo di Khemmis chiamato Harsiesi il Giovane.\nQuesti epiteti non identificavano il dio ma rappresentavano solo un aspetto di Horo dalla natura molto complessa.\nCome divinit\u00e0 astrale era collegato alla luce solare e lunare poich\u00e9 il suo occhio destro era il Sole ed il sinistro la Luna ma sotto quest'ultimo aspetto veniva chiamato Mekhentyrty. Era rappresentato stante ed in forma ibrida con corpo umano e testa di falco sulla quale recava la doppia corona pschent, in egizio Pa-Sekhemty. Se invece era raffigurato assiso sul trono con l'amuleto ankh e lo scettro uas prendeva il nome di Horo-Heri-Khenduf forma sincretica di Haroeri.\nNella cosmogonia di Eliopoli era uno dei figli di Geb e Nut nato nei giorni epagomeni mentre secondo i Testi delle piramidi era figlio di Ra e fratello di Seth che durante una lite gli strapp\u00f2 un occhio ma questa leggenda venne successivamente attribuita ad Horo figlio di Osiride.\nCome tutte le divinit\u00e0 primordiali formava una triade con la dea Tasentnofret ossia \"la perfetta sorella\" e con il dio bambino Panebtaui ossia \"il Signore delle Due Terre\". Di quest'ultimo esisteva anche un mammisi destinato alle cerimonie della sua nascita divina.\nNel culto, dalle complicate teorie, Tasentnofret era la sorella del dio Shu di cui Haroeris ne assumeva spesso le caratteristiche, come dimostrano i rilievi del Tempio di K\u00f4m Ombo giustificando cos\u00ec l'epiteto di \"la perfetta sorella\", ma era anche la sua paredra identificabile in Tefnet ossia \"la dea lontana\" figlia di Ra.\nHoro di Behdet cio\u00e8 Haroeris \"Il grande\", era connesso e ne prendeva le caratteristiche anche di Horo di Edfu divenendo in seguito la divinit\u00e0 guerriera che difendeva il Sole dai suoi nemici e che fond\u00f2 il regno del Delta."}
{"id": "2438904", "revid": "125591098", "url": "https://it.wikipedia.org/wiki?curid=2438904", "title": "Cane da pastore tedesco", "text": "Il cane da pastore tedesco, comunemente abbreviato in pastore tedesco, talvolta detto anche cane alsaziano, cane lupo e cane poliziotto, secondo la classificazione cinologica FCI risponde allo standard nr. 166/10.08.2010-D (D=Germania); appartiene al 1\u00ba gruppo di razze canine (cani da pastore e bovari) con riferimento alla sezione 1, cani da pastore con brevetto da lavoro e impiego come cane da utilit\u00e0, da difesa e per usi molteplici.\nIl primo esemplare di cane da pastore tedesco storicamente riconosciuto fu nel 1899 Hektor von Linksrhein, un esemplare canino di oltre quattro anni di et\u00e0 iscritto nel libro dell'allevamento della neo costituita associazione per il cane da pastore tedesco (S.V.) con la sigla S.Z. 001 (Sch\u00e4ferhund Zuchtbuch 001).\nIl nome che per\u00f2 comparve sul registro dell'allevamento fu Horand von Grafrath, rifacendosi all'affisso cinofilo del suo proprietario. L'associazione per il cane da pastore tedesco (S.V.) prese corpo in occasione della prima riunione dei soci fondatori svoltasi ad Augusta a cavallo del 23-24 aprile 1899 col benestare della V.D.H. (Verband f\u00fcr das Deutsche Hundewesen).\nIn Horand confluivano ottimamente le doti caratteriali e i pregi morfologici idealizzati dai pionieri della costituenda associazione canina, ricercate tra le variet\u00e0 di cane da pastore gi\u00e0 presenti nei vari distretti zonali facenti capo all'intero territorio germanico, che avessero maturato una certa identit\u00e0 tipologica, ritenute le pi\u00f9 idonee allo scopo. Dalla sua attivit\u00e0 di riproduzione incominci\u00f2 a delinearsi la dirittura sulla quale venne improntata una selezione sistematica, volta a fissare nelle nuove generazioni di esemplari canini determinati parametri di razza.\nL'esigenza di redigere uno standard si fece presto necessaria, perci\u00f2 alle prime indicazioni avanzate dal capitano von Stephanitz (primo presidente S.V.) e dal segretario A. Mayer in occasione della prima riunione generale dei soci tenutasi a Francoforte sul Meno in data 20 settembre 1899 si implementarono gli emendamenti scaturiti dal sesto raduno generale dei soci S.V.\nDalle risultanze ottenute, di fatto, il 28 luglio del 1901 fu stilato il primo standard del cane da pastore tedesco composto da undici punti; il documento ufficiale dal quale venne imbastita un'attivit\u00e0 di allevamento regolamentata. Seguirono nel tempo svariati avvicendamenti ai punti salienti dello standard (vedi note storiche standard del cane da pastore tedesco) dettati dalle esigenze cinotecniche che venivano a determinarsi dai riscontri espositivi che culminavano annualmente in occasione del campionato tedesco per l'allevamento del cane da pastore tedesco (BSZS). A tutela della produzione cinotecnica \"regolamentata\", all'iscrizione nel libro dell'allevamento (S.Z.) si affianc\u00f2 una verifica attitudinale.\nNel 1921, a opera di Herr Otto K\u00e4mpfedel, responsabile del registro per l'allevamento del P.T. (Zuchtbuchf\u00fchrer), venne introdotto il \"K\u00f6rschein\", un documento che attestava l'effettiva idoneit\u00e0 caratteriale e morfologica del soggetto canino iscritto allo \"Zuchtbuch\" (requisito essenziale) se destinato a fini riproduttivi. L'esigenza di introdurre un'ulteriore normativa si rese necessaria a seguito della crescente produzione di esemplari canini, che molto spesso disattendeva le pi\u00f9 ovvie cautele previste dalle direttive societarie in materia di allevamento. In questo particolare contesto si inserirono dei \"commercianti di cani\" senza scrupoli, che con il loro comportamento poco ortodosso e fuorviante contribuirono significativamente a inflazionare la produzione razziale, sia dal punto di vista quantitativo sia qualitativo. La S.V. fu costretta a prendere le opportune contromisure normative tese a preservare e persino innalzare i requisiti peculiari di razza cos\u00ec da eliminare le bieche iniziative commerciali, indotte da un'elevata richiesta di esemplari da parte dei sempre pi\u00f9 numerosi estimatori della razza.\nVari appellativi del cane da pastore tedesco.\nTra le tante denominazioni del cane da pastore tedesco, da l\u00ec a pochi anni dalla sua registrazione ufficiale nell'elenco delle razze canine, sort\u00ec quella di \"pastore alsaziano\" (\"Alsatian dog\" in lingua inglese e \"Chien de Berg\u00e8r alsacien\" in lingua francese). Il motivo principale era da ricondursi al sentimento antigermanico che aleggiava in Europa, specialmente alla nascita dei primi movimenti nazionalistici, che poi sfociarono nella costituzione del Partito Nazionalsocialista Tedesco dei Lavoratori e del regime dittatoriale. In particolar modo in Inghilterra e Francia si era soliti evitare nomi di cose o animali che potessero evocare la provenienza germanica, ridenominadoli all'occorrenza e, nel caso del cane da pastore tedesco, assegnandogli persino una diversa origine (alsaziana).\nIl nome \"alsatian dog\" in parte si \u00e8 mantenuto fino ai giorni nostri in Inghilterra, seppur sia ormai predominante la corretta nomenclatura \"German Shepherd dog\" (denominazione utilizzata da sempre negli Stati Uniti). In Italia, sino a qualche decennio indietro, con questo appellativo erano intesi (erroneamente) gli esemplari di pastore tedesco a pelo lungo, fuori dai parametri morfologici standard.\nUn altro nome usato abbastanza di frequente era quello di \"cane lupo\", rifacentesi alla rassomiglianza del cane da pastore tedesco col suo progenitore ancestrale. A proposito di questo fatto, merita citare un famoso aneddoto. Appena dopo l'ufficializzazione della razza canina, Max von Stephanitz, presidente dell'associazione S.V., dovette correggere alcune affermazioni rilasciate dal suo conoscente svizzero (Otto Schwaben), proprietario di Hector von Schwaben, circa le presunte commistioni genotipiche del cane da pastore tedesco e il lupo di media taglia, in riferimento a un incrocio effettuato \"ufficialmente per fini scientifici\" nel 1881 presso il giardino zoologico di Stoccarda (perci\u00f2 ancor prima del riconoscimento a razza canina del cane da pastore tedesco) dal quale sarebbe nato il bisnonno di Mor\u00e9s Plienigen (madre di Hector von Schwaben/Horand von Grafrath).\nIn ultimo, al cane da pastore tedesco \u00e8 stato associato di frequente l'appellativo di \"cane poliziotto\" e non a caso la prima esperienza di impiego del pastore tedesco nelle forze di polizia risale al 1906 in Germania, a seguito di una donazione effettuata dalla S.V. di sei esemplari canini precedentemente addestrati. Tale iniziativa sort\u00ec un successo tale che l'esempio fu ripreso non solo in Germania, ma un po' in tutti i Paesi europei e negli Stati Uniti. Oggi lo troviamo diffusamente impiegato dalle forze di polizia di tutto il mondo come cane antidroga e antisommossa.\nLa dote principale di questa razza canina \u00e8 la versatilit\u00e0, a spiegare la duttilit\u00e0 del suo impiego in numerose attivit\u00e0. Raramente oggi un pastore tedesco \u00e8 visto a capo di un gregge, invece \u00e8 molto diffuso nei servizi di protezione civile, cane da valanga, ricerca di dispersi in superficie o tra le macerie.\nL'impiego nell'esercito ha una storia antica. Di pari passo con l'utilizzo in tempo di pace con le forze di polizia, il pastore tedesco era considerato dai soldati di ogni schieramento nazionale un vero e proprio commilitone. Dopo la prima guerra mondiale molti altri eserciti, oltre quello tedesco, lo adottarono per assolvere compiti svariati. Molti sono i contributi fotografici del tempo che lo ritraggono in azione e infine non sono mancati gli esemplari decorati a compimento delle missioni svolte. Fu inoltre largamente utilizzato nella seconda guerra mondiale dalle SS come cane da guardia e da difesa soprattutto nei lager. Lo stesso Adolf Hitler era un estimatore della razza (che a suo parere raccoglie le virt\u00f9 della nazione tedesca, come coraggio e lealt\u00e0, ed assomiglia ad un lupo, animale a cui il F\u00fchrer era particolarmente legato), e dal 1941 al 1945, ne possedette un esemplare femmina, Blondi.\nDopo l'erezione del muro di Berlino, molti esemplari di pastore tedesco vennero impiegati nelle unit\u00e0 cinofile delle truppe di confine della Germania est.\nPurtroppo le condizioni di salute dei cani erano precarie a causa del freddo e la malnutrizione e tutto ci\u00f2 gravava sulla loro speranza di vita. \nDa ricordare gli impieghi civili in qualit\u00e0 di cane guida per non vedenti (sebbene oggi sia in concorrenza con altre razze come il Golden retriever e il Labrador retriever).\nLa notoriet\u00e0 del cane da pastore tedesco fu amplificata a livello mondiale anche per la sua partecipazione in ambito cinematografico. La prima star canina del cinema fu Strongheart, un esemplare addestrato per il corpo di polizia prussiano. All'et\u00e0 di tre anni fu scoperto dal regista (e addestratore) Laurel Trimble e importato negli Stati Uniti per prendere parte al film muto \"The Silent Call\" del 1921 e di altri ancora sino al 1927, fra i quali anche \"Zanna Bianca\" e \"Il Grande Nord\" del filone letterario di Jack London. Strongheart era per tutti il cane dal cuore d'oro, noto per le gesta eroiche raccontate nei film del tempo, sprezzante del pericolo pur di salvare la vita degli esseri umani.\nIn Italia la razza \u00e8 allevata ormai da diversi decenni con risultati anche di livello internazionale. La pi\u00f9 importante esposizione canina al mondo di questa razza \u00e8 la \"Bundessiegerzuchtschau\" (BSZS) che si svolge annualmente in Germania e alla quale partecipano centinaia di esemplari tra i pi\u00f9 significativi al mondo, dalle cui risultanze scaturiscono le direttive cinotecniche sulle quali imbastire la selezione in termini di tipologia, costruzione morfologica e funzionalit\u00e0 all'impiego.\nStoria.\nAlla fine del XIX secolo il capitano di cavalleria Friedrich Emil Max Von Stephanitz si era prefisso di ottenere una razza canina da impiego, di struttura media, buona robustezza d'ossatura e muscolatura forte, ma al contempo resistente allo sforzo.\nQuesti intese attingere il materiale genetico ricercandolo tra le variet\u00e0 di cani da pastore autoctone (germaniche), ritenute le pi\u00f9 idonee allo scopo, che avessero sufficientemente fissato determinate doti e specifiche peculiarit\u00e0 tipologiche e morfologiche.\nLe variet\u00e0 sulle quali si orientarono prevalentemente i primi allevatori furono il cane da pastore del W\u00fcrttemberg, di Turingia e della Svevia, nelle diverse tipologie di manto e taglia, ceppi ritenuti ottimali per progredire verso un modello morfologico che si perpetuasse adeguatamente, in osservanza alle prime indicazioni allevatoriali del tempo. Infatti la storiografia ufficiale li indica tra quelli usati per gli incroci che poi hanno condotto alla nascita di Hektor Linksrhein.\nOltre cento furono gli esemplari iscritti allo Zuchtbuch generati da Horand \u2013 il pi\u00f9 importante tra essi fu certamente il due volte vincitore del BSZS 1901/02, SZ 13 \"Hector von Schwaben\" \u2013 la cui madre, SZ 159 \"Mores on Plieningen\" HGH, era una \"cagna da gregge\" del W\u00fcrttemberg.\nRitornando agli albori della nascente razza canina ideale, ripetuti accoppiamenti e ulteriori intenti selettivi furono intrapresi durante l'esperienza della societ\u00e0 canina speciale Philax, fondata nel 1891 a Bad Wildungen (presso Kassel, una localit\u00e0 termale a nord della regione dell'Assia) da facoltosi personaggi e studiosi delle origini del cane da pastore, in particolar modo delle variet\u00e0 presenti nel territorio germanico.\nA posteriori von Stephanitz defin\u00ec la societ\u00e0 Philax come utile premessa alla nascita del cane da pastore tedesco.\nAspetto.\nIl pastore tedesco \u00e8 un cane di taglia grande, dalla struttura leggermente allungata, di buona robustezza e muscolatura. Il carattere \u00e8 equilibrato, dai nervi saldi, sicuro di s\u00e9, di indole tranquilla con i familiari e assolutamente buona salvo provocazioni. \u00c8 docile, ma altres\u00ec caratterizzato da buona combattivit\u00e0, tempra e coraggio, doti che lo rendono facilmente addestrabile a tutti gli impieghi, dalla guardia alla difesa, dalla pastorizia all'accompagnamento.\nLa testa vista dall'alto \u00e8 cuneiforme, la fronte leggermente convessa, presenta un solco mediano appena accennato. Le rime labiali devono essere preferibilmente tese e di colore scuro. La forma degli occhi \u00e8 a mandorla, il colore varia preferibilmente dallo scuro sino al marrone. Le orecchie sono di forma triangolare, erette, rivolte in avanti. La canna nasale \u00e8 dritta col tartufo di colore nero. La mascella e la mandibola sono robuste, dotate di buona muscolatura. La formula dentaria conta 42 denti e la chiusura degli incisivi deve essere a forbice. Il collo \u00e8 forte e robusto, la linea dorsale che discende dal garrese sino alla groppa, deve essere solida e regolare, senza presentare alterazioni che possano disturbare il suo decorso.\nGli arti anteriori visti da tutti i lati sono diritti, e visti dal davanti assolutamente paralleli tra loro. La spalla \u00e8 robusta, inserita al tronco grazie a una solida muscolatura. Gli arti posteriori sono forti, dotati di una valida muscolatura, fornendo un consistente impulso al movimento del pastore tedesco. I piedi sono chiusi e leggermente arcuati (maggiormente quelli anteriori rispetto ai posteriori), La pianta del piede presenta dei cuscinetti di cute ispessita di colore scuro. La coda deve essere folta, la parte superiore ricoperta da pelo scuro, pi\u00f9 chiaro nella parte ventrale. La sua lunghezza \u00e8 determinata dal numero di vertebre presenti (che variano da 18 sino 22), comunemente si attesta all'altezza del garretto. Lo sviluppo in lunghezza del pelo accresce progressivamente a partire dall'attaccatura al sacro sino alla sua estremit\u00e0. La coda \u00e8 sostenuta da una base ossea e da diversi fasci muscolari che garantiscono tutta una serie di movimenti. Grazie all'interpretazione delle varie posture o movenze \u00e8 possibile realizzare lo stato emotivo del cane.\nIl pelo del manto \u00e8 semiduro, di lunghezza media, fitto, ben aderente con abbondante sottopelo; il colore \u00e8 nero con focature rosso-bruno, brune fino al grigio; la gamma cromatica ammessa pu\u00f2 essere anche nero monocolore, grigio uniforme con focature pi\u00f9 o meno scure.\nNonostante le resistenze di molti allevatori, il crescente favore commerciale riscontrato soprattutto in Inghilterra e Stati Uniti, ha portato al riconoscimento della variet\u00e0 a pelo lungo. In passato gli esemplari a pelo lungo, detti in maniera dispregiativa \"peloni\", venivano esclusi dall'allevamento in quanto generalmente presentano ossatura leggera, torace stretto e scarso sottopelo. La scarsit\u00e0 di sottopelo, unitamente alla lunghezza e alla setosit\u00e0 dello stesso conferiscono all'animale a pelo lungo una minor resistenza al freddo, in quanto la pelliccia \u00e8 meno isolante e tende a inzupparsi d'acqua; ci\u00f2 rende l'animale meno resistente nei climi rigidi e di conseguenza meno adatto al lavoro.\nNon sono ammessi accoppiamenti fra esemplari di diversa variet\u00e0 di manto. Anche per quanto concerne le classi di esposizione i giudizi restano separati. La classe degli esemplari a pelo lungo \u00e8 identificata con la lettera L (Langhaarig).\nOggigiorno l'altezza media al garrese per i maschi varia dai 60 ai 65\u00a0cm e il peso va dai 30 ai 40\u00a0kg. In media per le femmine l'altezza al garrese misura tra 55 e 60\u00a0cm a fronte di una mole compresa tra 22 e 32\u00a0kg.\nAccenni alla gestione del carattere e dei comportamenti.\nGi\u00e0 da quando il cucciolo viene ritirato dall'allevamento (fase post-svezzamento), ha bisogno di socializzare con altri cani, animali e persone, oggetti, ambienti, pertanto \u00e8 opportuno condurlo in luoghi dove possa ampliare il proprio bagaglio di esperienza in stimoli e sensazioni (parchi cittadini, strade e quartieri trafficati). Possibilmente, sarebbe opportuno aiutare i cuccioli di pastore tedesco a socializzare con cani adulti di grossa taglia, in modo che i cuccioli possano essere in qualche modo \"influenzati\" o \"educati\" da questi grazie al loro utile esempio. Allo stesso tempo si sconsiglia di lasciare che questo specifico momento nell'addestramento del pastore tedesco sia lasciato a cuccioli oppure a cani di piccola taglia di indole completamente diversa. Non \u00e8 un cane per principianti, sebbene la duttilit\u00e0 ad ambientarsi a una determinata condizione di vita sia compatibile in funzione dell'attaccamento verso il proprio riferimento umano. Proprio per questa ragione il pastore tedesco \u00e8 un cane col quale convivere e condividere esperienze e situazioni.\nNon a caso, i primi selezionatori della razza vollero concepire l'allevamento del pastore tedesco affinch\u00e9 si consolidasse nel genotipo una certa attitudine all'impiego ausiliario verso le attivit\u00e0 umane. Il cucciolo, una volta giunto nella famiglia (umana) di adozione, deve sentirsi perfettamente integrato, avendo ben chiaro quale ruolo e posizione gerarchica rivestire. Cedimenti in tal senso, gap gestionali e qualsivoglia mancanza da parte dei riferimenti umani alle volte possono determinare delle anomalie comportamentali, alle quali dover porre rimedio in tempi brevi e nel modo pi\u00f9 consono possibile, facendo riferimento alle competenze specialistiche on-site o presso le opportune sedi (tutor addestrativo, comportamentista e campi di addestramento).\nLe conseguenze in tal senso possono essere svariate, a partire dall'acquisizione di un atteggiamento prevaricatore da parte del cucciolone di 6-8 mesi nei confronti dei componenti della famiglia pi\u00f9 timorosi (in particolare i bambini), mordicchiamento ludico insistente all'estremit\u00e0 corporee esposte della persona (mani e caviglie), eccessiva espansivit\u00e0 verso amici o invitati. Per contro, si possono annoverare piccoli atti di coercizione nei confronti del cucciolo, determinati da buffetti reiterati su collo e testa impiegando giornali arrotolati o piccoli oggetti di pari consistenza, o scrollamenti energici alla pelliccia per distoglierlo dallo sporcare in casa; questi sono approcci errati, i cui esiti possono solo renderlo sottomesso e timoroso. In definitiva, il pastore tedesco deve essere addestrato, secondo le consuetudini e le necessit\u00e0 del \"branco umano\" d'adozione, a comprendere che a un comando vocale si deve immediatamente adeguare nel comportamento, avendo compreso la richiesta. Allo stesso modo deve essere in grado di recepire le differenze fra un \"cucciolo d'uomo\" e un adulto, quindi rapportarsi (alle volte fin troppo pazientemente) di conseguenza.\nLa gestione del suo carattere, rapportata al contesto familiare d'appartenenza, deve armonizzarsi sinergicamente con la sua indole, affinch\u00e9 le doti del pastore tedesco possano evincersi al meglio (vedi Standard FCI n\u00ba166/2011 - Carattere).\nDal punto di vista prettamente clinico, le patologie pi\u00f9 ricorrenti, dovute pi\u00f9 che altro a uno spregiudicato allevamento commerciale piuttosto che a una predisposizione morfologica, sono complicanze al tratto di rachide lombare o comunque interessare la parte finale del tratto dorsale (lordosi e cifosi del dorso). Di recente, si sono visti aumentare notevolmente nel cane da pastore tedesco i disturbi a carico del complesso cute-manto (piodermite profonda, dermatite atopica e fistole perianali); eventi patogeni da ricondursi in parte alle micotossicosi alimentari.\nSalute e tolettatura.\nUna malattia che si manifesta con una certa incidenza \u00e8 la mielopatia degenerativa, una malattia del midollo spinale che compromette la funzionalit\u00e0 degli arti posteriori; fortunatamente \u00e8 disponibile da qualche anno un semplice ed economico test del DNA, che consente di individuare il gene mutato responsabile della patologia anche negli esemplari che sono semplicemente portatori sani. Questo permette agli acquirenti di avere cani in salute; inoltre dovrebbe aiutare gli allevatori a ridurre l'incidenza della patologia nel prossimo futuro, evitando la nascita di esemplari che da adulti manifesteranno la malattia. Essendo tuttavia un cane rustico e resistente, il pastore tedesco \u00e8 molto meno incline alle patologie di quanto si pensi; ad esempio, la displasia dell'anca e quella del gomito insieme colpiscono solo il 12% degli esemplari. \nToelettatura.\nI lavaggi frequenti non sono richiesti, ma al termine della stagione fredda \u00e8 possibile utilizzare shampoo dermatologicamente testati (pH compatibile 8,2 - 8,6) allo scopo di detergere e rinfrescare la cute.\nIl mantello di un esemplare di pastore tedesco, in buone condizioni di salute, richiede di essere pettinato e spazzolato quotidianamente; quanto ci\u00f2 per far fronte alle pi\u00f9 comuni esigenze di pulizia. A tale scopo \u00e8 opportuno impiegare accessori da toletta idonei (pettine con rima dentata in metallo non troppo fitta e una spazzola dotata di setole semi dure, meglio se naturali). Il cane va abituato alla tolettatura fin dalla tenera et\u00e0 per facilitarne lo svolgimento anche in et\u00e0 matura, ma anche per imbastire un opportuno sodalizio tattile. Non ultimo per importanza, il rassetto giornaliero del manto costituisce un'ottima occasione per verificare le condizioni generali di salute del cane, per mezzo di un'attenta osservazione dei vari distretti anatomici durante l'operazione di pettinatura o spazzolatura del mantello.\nAd esempio, nei primi mesi caldi, al ritorno da una passeggiata nei prati, sar\u00e0 cura del proprietario verificare che le zecche non si siano allignate sul manto del cane; idem per i temibili forasacchi, i quali, se non rimossi, possono apportare seri danni alla salute del cane (interno dell'orecchio, orifizio nasale, spazi interdigitali e ascelle).\nIl pastore tedesco come cane da lavoro.\nSi tratta di una razza estremamente versatile, quindi sono eccellenti compagni dell'uomo in varie discipline cinofile. Sono conosciuti soprattutto come \"cani poliziotto\": efficienti nel tracciare criminali e sostanze illegali grazie al fiuto. Anche nell'esercito sono preziosi nell'individuare esplosivi e altri pericoli per i soldati. Nella seconda guerra mondiale sono stati impiegati come \"cani messaggeri\", cani da salvataggio e da protezione.\nIl pastore tedesco \u00e8 una delle razze preferite per fiutare tracce: dal ritrovamento e il salvataggio di persone scomparse, fino a fiutare tracce di droghe, esplosivi e mine antiuomo. Questo per il loro fiuto sensibile e la loro capacit\u00e0 di concentrazione durante il lavoro.\nCinema e serie televisive.\nSono tantissimi i pastori tedeschi famosi, tra cui:"}
{"id": "2438906", "revid": "367445", "url": "https://it.wikipedia.org/wiki?curid=2438906", "title": "Arte precolombiana", "text": ""}
{"id": "2438907", "revid": "124698736", "url": "https://it.wikipedia.org/wiki?curid=2438907", "title": "Lele Nucera", "text": "Biografia.\nNel 2002 debutta nel cinema come protagonista del film \"Tornare indietro\" diretto da Renzo Badolisani, che gli vale il \"Globo d'oro\" come miglior attore esordiente. A questo film fanno seguito altri ruoli da protagonista nei film \"L'abbuffata\" diretto da Mimmo Calopresti e \"Il germe del melograno\" diretto da Silvana Strocchi, entrambi del 2007. Nel 2010 \u00e8 protagonista del cortometraggio \"Fuori tempo massimo\" di Alberto Gatto. Ricopre altri ruoli nei film \"Riturnella\" di Francesca Garcea e \"Inanna Hotel\" di Graziano Misuraca. In televisione ha partecipato alla serie televisiva \"Distretto di Polizia 4\" (2003) e alla serie di Rai 1, \"Gente di mare\" (2005). Lo abbiamo visto anche negli spot tv Coppa Oro Sammontana e Duplo Ferrero\n\u00c8 sceneggiatore, regista e dei cortometraggi \"Maramandra\", prodotto dalla Bird Production, e \"Respira\", prodotto da Obiettivi Creativi e Baobei Production. \nNel 2019 in Calabria insieme ad un gruppo di amici fonda la Scuola Cinematografica della Calabria. La scuola vanta la collaborazione di numerosi artisti del panorama Nazionale e Internazionale ed \u00e8 nata per dare voce agli ultimi. Oggi grazie a questa realt\u00e0 i giovani calabresi con il sogno del Cinema, invece di trasferirsi nelle grandi citt\u00e0, finalmente possono rimanere nella propria terra e continuare a sognare. \"Se puoi sognarlo puoi farlo\" questo \u00e8 lo slogan dell'accademia di Lele Nucera. \nSi occupa anche di casting e collabora produzioni internazionali, infatti nel 2017 va alla ricerca di nuovi talenti per la serie televisiva Sky \"The Miracle\", diretta da Niccol\u00f2 Ammaniti e Francesco Munzi; per la serie televisiva \"Trust\", diretta da Danny Boyle; per il film Rai \"Liberi di scegliere\", diretto da Giacomo Campiotti. Nel 2018 collabora alla serie televisiva \"Zerozerozero\" regia di Stefano Sollima, tratta dal libro di Roberto Saviano. Sempre nel 2018 \u00e8 direttore casting del film \"Aspromonte la terra degli ultimi\", diretto da Mimmo Calopresti, e del film \"Regina\", diretto da Alessandro Grande."}
{"id": "2438908", "revid": "339392", "url": "https://it.wikipedia.org/wiki?curid=2438908", "title": "Coppa del Gabon", "text": ""}
{"id": "2438913", "revid": "998297", "url": "https://it.wikipedia.org/wiki?curid=2438913", "title": "Cifra di merito", "text": "Con il termine cifra di merito (spesso tradotta con il calco \"figura di merito\" dall'inglese \"figure of merit\" o FOM) si intende una quantit\u00e0 utilizzata per caratterizzare le prestazioni di un dispositivo, di un sistema o di un metodo, rispetto alle sue alternative.\nIn campo ingegneristico, le cifre di merito vengono spesso definite per particolari materiali o dispositivi, allo scopo di quantificare la loro utilit\u00e0 per una certa applicazione.\nNella pratica del marketing, le cifre di merito vengono spesso utilizzate per convincere il consumatore all'acquisto di un prodotto, facendone risaltare particolari caratteristiche. \nAd esempio, nel mercato degli amplificatori audio e delle \"casse\" o diffusori spesso viene riportato un valore di potenza, che attira il consumatore che ricerca alti volumi, indicato con l'acronimo PMPO (Peak Music Power Output). Non esistendo una definizione univoca ed oggettiva del PMPO, ogni costruttore ha la libert\u00e0 di intenderlo e calcolarlo a sua discrezione. Questa assenza di oggettivit\u00e0 ha portato a un sostanziale scollegamento di questo parametro dalla reale potenza del dispositivo a cui si riferisce, diventando principalmente uno strumento di marketing: una misura pi\u00f9 corretta per la potenza di un amplificatore audio \u00e8 data dal valore comunemente, ma impropriamente, definito potenza RMS che, in realt\u00e0, dovrebbe essere definita come potenza continua con onda sinusoidale e distorsione entro un certo limite.\nCifre di merito nell'ingegneria chimica.\nAlcune cifre di merito utilizzate nell'ambito dell'ingegneria chimica sono:"}
{"id": "2438915", "revid": "125712315", "url": "https://it.wikipedia.org/wiki?curid=2438915", "title": "Vincenzo Magist\u00e0", "text": "Biografia.\nGiornalista professionista, ha iniziato l'attivit\u00e0 come addetto stampa della Regione Puglia, per passare poi al quotidiano \"Corriere del Giorno\" di Taranto.\nOltre all'attivit\u00e0 giornalistica, nel 2006 Magist\u00e0 ha tenuto lezioni teoriche e laboratori di tecniche del videogiornalismo per il Master biennale in giornalismo organizzato dall'Universit\u00e0 degli Studi di Bari e dall'Ordine dei Giornalisti della Puglia. Collabora anche ai corsi di giornalismo in alcune scuole superiori.\nAttivit\u00e0 professionale.\nNel 1976 ha fondato insieme all'ingegner Luca Montrone l'emittente Telenorba. \u00c8 diventato presidente della cooperativa \"Comunicazione ed immagine\" che realizzava i servizi giornalistici del gruppo televisivo (comprendente anche l'emittente \"Teledue\" dello stesso gruppo editoriale). Negli stessi anni si \u00e8 cimentato come telecronista sportivo.\nA settembre 1985, dopo un breve stage presso la CNN, ha introdotto due novit\u00e0 nell'informazione televisiva italiana, avviando la prima edizione del \"telegiornale del mattino\", nella fascia oraria tra le 7 e le 9, e sperimentando la doppia conduzione dei notiziari.\nA febbraio 1987 ha assunto la direzione del settimanale di annunci \"Business\" e del magazine a colori \"Tribuna del Sud\", che - nonostante la buona diffusione in Puglia - hanno cessato le pubblicazioni.\nA mano a mano \u00e8 diventato il volto pi\u00f9 noto e familiare dell'emittente. A maggio 2005, grazie al successo dei notiziari televisivi di Telenorba e Teledue (nel frattempo ribattezzate Telenorba 7 e Telenorba 8) che nelle regioni di riferimento superano in fascia mattutina i telegiornali di Rai e Mediaset, \u00e8 stato definito \"l'uomo dell'informazione al Sud\" dalla rivista \"Millecanali\".\nDal 2009, in parallelo all'edizione centrale del Tg Norba, diffonde nelle province di Lecce, Brindisi e Taranto un'edizione a carattere pi\u00f9 locale detta \"TgNorba GrandeSalento\". Dal 2007 conduce la trasmissione di approfondimento giornalistico \"Il Graffio\".\nDirige oggi la rete all-news TG Norba 24 e i giornali radio di Radionorba coordinando circa cinquanta giornalisti, dislocati fra la redazione centrale di Conversano e quelle periferiche di Bari, Barletta, Brindisi, Lecce, Taranto, Potenza, Campobasso e Roma.\nAttivit\u00e0 politica.\nAlle elezioni politiche del 24 e 25 febbraio 2013 si \u00e8 candidato alla carica di deputato con il Popolo della Libert\u00e0, non risultando eletto.\nControversie.\nNel corso di una puntata de \"Il Graffio\", dedicata all'omicidio di Meredith Kercher, uccisa a Perugia nel 2007, per mostrare la leggerezza investigativa della polizia scientifica Magist\u00e0 mise in onda delle immagini particolarmente forti, sconsigliandone la visione ad un pubblico non adulto. Nonostante gli avvisi sulla crudezza delle immagini, l'Ordine dei giornalisti lo ha sospeso per sei mesi dall'esercizio della professione giornalistica.\nNel 2008 insieme all'editore Luca Montrone, si \u00e8 fatto promotore di una campagna di sensibilizzazione verso gli imprenditori meridionali perch\u00e9 uniscano le loro risorse in difesa dell'economia del Mezzogiorno e \"contro la Confindustria del Nord\"."}
{"id": "2438917", "revid": "2176804", "url": "https://it.wikipedia.org/wiki?curid=2438917", "title": "Mario Todesco", "text": "Biografia.\nMario Todesco, figlio di Venanzio e di Elvira, che di nascita portava anche il cognome Todesco, nacque a Solagna, alle falde del monte Grappa, il 15 agosto 1908. Dopo gli studi classici al liceo Tito Livio, si laure\u00f2 in Lettere a Padova nel 1931 con il massimo dei voti e la lode, discutendo una tesi, pubblicata postuma, sul poema argentino di Jos\u00e9 Hern\u00e1ndez Martin Fierro. L'anno dopo inizi\u00f2 la carriera di insegnante. Docente di lettere nel Ginnasio superiore, fu al Marco Foscarini di Venezia dal 1937 al 1942, anno in cui fu trasferito al Tito Livio. \nDurante gli anni del fascismo prese le distanze dal regime. La scelta non fu motivata da appartenenza ideologica, ma dallo sdegno di un uomo libero, educato ai valori dell'umanesimo e della cristianit\u00e0, nei confronti di un regime liberticida, che aveva emanato, nel 1938, le leggi razziali. Fin dal 1941 Todesco ader\u00ec alla lotta antifascista. Il suo principale incarico era creare i primi nuclei per l'organizzazione della lotta cospirativa nel mondo della scuola e dell'universit\u00e0. Dopo la caduta del fascismo, il 25 luglio 1943, Todesco aveva preso a collaborare strettamente con il gruppo universitario che faceva capo a Egidio Meneghetti e a Concetto Marchesi e, pur restando politicamente indipendente, cooper\u00f2 con il Partito d'Azione e il primo nucleo del Comitato di Liberazione Nazionale. Con suo cugino, il dottor Vico (Lodovico) Todesco, contribu\u00ec alla creazione della Brigata Partigiana del Grappa. La sua casa di via Rialto divenne un centro di raccolta di armi, medicinali, generi di conforto, che provvedeva a far giungere a Solagna ai suoi parenti, e di qui alla montagna.\nUn altro campo di attivit\u00e0 consisteva nell'aiuto ai prigionieri alleati evasi dai campi di prigionia dopo l'8 settembre: Mario Todesco organizz\u00f2 un gruppo fidato di ferrovieri, e pi\u00f9 volte provvide personalmente ad accompagnare i fuggiaschi a Chioggia, dove essi si imbarcavano per l'Italia meridionale, o a Milano, punto di passaggio per la Svizzera. A quest'attivit\u00e0 si aggiunse quella svolta a favore degli ebrei perseguitati, cui forniva documenti falsi e indicazioni per sfuggire alla cattura.\nL'attivit\u00e0 prosegu\u00ec fino al 29 novembre 1943, quando fu tradito da un delatore, e arrestato insieme col cugino Vico. Portato nella Caserma Mussolini, il vecchio Collegio Pratense al Santo, l'11 dicembre successivo Todesco fu tradotto al carcere dei Paolotti. Vi rest\u00f2 quattro mesi. Fu liberato il 13 marzo 1944.\nConcluso l'anno scolastico, il 27 giugno 1944 Todesco fu nuovamente arrestato dalle Brigate Nere. Il suo nome era apparso in una lettera trovata addosso a un partigiano, Gino Luisari, intercettato e ucciso la sera prima dai fascisti, che peraltro erano gi\u00e0 informati della sua intenzione di darsi alla macchia in montagna. Il cadavere di Mario Todesco fu trovato in via Emanuele Filiberto, all'altezza del bar Borsa, all'alba del 29 giugno 1944. Aveva 35 anni.\nConferimento della Medaglia d'oro al Merito Civile.\nIl 25 aprile 2008 il Presidente della Repubblica Giorgio Napolitano ha conferito al Prof. Mario Todesco la medaglia d'oro al Merito Civile alla memoria con la seguente motivazione:\nMotivazione della Medaglia d'oro al merito civile assegnata alla memoria del professore Mario Todesco\nDocente nel Liceo \"Tito Livio\" di Padova, si prodig\u00f2, con eroico coraggio e preclara virt\u00f9 civica, nell'aiuto dei prigionieri e degli ebrei sfuggiti ai campi di sterminio. \nArrestato quale membro attivo della Resistenza dai nazifascisti, veniva barbaramente assassinato. \nFulgido esempio di rigore morale, di umana solidariet\u00e0 e profonda fede nella rinascita delle istituzioni democratiche.\n 29 giugno 1944 - Padova\nTesto della lapide in sua memoria.\nIl 25 aprile 2009 \u00e8 stata inaugurata in Via Filiberto a Padova nel punto in cui \u00e8 stato ritrovato il cadavere del Professore una lapide con questo testo, scritto da Giuliano Pisani, promotore della richiesta di riconoscimento al Capo dello Stato:\n\"All'alba del 29 giugno 1944\"\n\"qui\"\n\"nel cuore della citt\u00e0\"\n\"seviziatori assassini\"\n\"gettavano il corpo esanime di\"\nMARIO TODESCO\n\"professore del Tito Livio\"\n\"Martire della Resistenza\"\n\"caduto per la salvezza dei perseguitati\"\n\"e la libert\u00e0 di noi tutti\"\n\"Fulgido esempio di rigore morale\" \n\"umana solidariet\u00e0 e profonda fede\" \n\"nella rinascita delle istituzioni\" \n\"democratiche\"\n\"Medaglia d'oro al Merito Civile\""}
{"id": "2438918", "revid": "1123126", "url": "https://it.wikipedia.org/wiki?curid=2438918", "title": "Cura Pastoralis", "text": "La Regula pastoralis o Cura Pastoralis \u00e8 un trattato che papa Gregorio Magno scrisse per tutti coloro (chierici e laici) che devono governare cristianamente il mondo.\nOrigini e contenuto.\nIl testo viene scritto da Gregorio nei primi anni del suo pontificato, intorno al 590/591. Il testo parte probabilmente dalla riflessione di Gregorio sul suo nuovo ruolo di vescovo. Il trattato \u00e8 diviso in quattro libri (\"partes\").\nIl primo libro \u00e8 dedicato alla figura del pastore, chiamato in vari modi, il pi\u00f9 delle volte \"rector\" (ma anche \"sacerdos\", \"predicator\", \"doctor\" o \"praepositus\"). Il pastore ha una grande responsabilit\u00e0: la cura delle anime \u00e8 infatti l'arte delle arti, da lui dipende la salvezza dei sottoposti. Tendenzialmente un uomo pieno di virt\u00f9, conscio della difficolt\u00e0 dell'incarico, rifiuta il peso del lavoro. Si arriva quindi a definire la regola secondo cui l'uomo virtuoso deve accettare il governo anche se costretto, l'uomo povero di virt\u00f9 non deve accettare il governo neppure se costretto. Il discorso ricade dunque sulla distinzione fra vita attiva e vita contemplativa. Seppur la vita contemplativa sia pi\u00f9 degna della vita attiva, i frutti della contemplazione vanno ridistribuiti nella vita attiva, spetta al \"rector\" saper unire i due stili di vita, in modo da ricavare il massimo da entrambi. Il \"ministerium\", ovvero l'opera attiva del pastore, nasce dalla contemplazione.\nIl secondo libro tratta \"de vita pastoris\" ed \u00e8 dedicato al regime di coloro che governano gli altri. Al pastore servono tre virt\u00f9: \"discretio\", \"compassio\" e \"humilitas\". L'autore presenta un sistema integrato, tanto per la salvezza del gregge, tanto per la salvezza del pastore. La \"discretio\" \u00e8 la prudenza, la virt\u00f9 del saper giudicare caso per caso. Applicata nella realt\u00e0 vuol dire che il rettore deve passare dalle caratteristiche di giudizio astratte alla pratica dei singoli, quello che successivamente nel sacramento della confessione sar\u00e0 il passaggio dall'oggettivit\u00e0 del peccato alla soggettivit\u00e0 del peccatore. La \"compassio\" \u00e8 il \u201csoffrire insieme\u201d, \u00e8 il riconoscersi uguali. Posto che chi sta sopra deve stare sopra, chi sta sopra deve prendere degli accorgimenti per non pesare su chi sta sotto. La \"compassio\" colora di \"humilitas\" il governo degli uomini.\nIl terzo libro riguarda principalmente il clero e tratta della predicazione. La predicazione deve essere adattata sulla base dell'uditorio. L'arte del predicare non deve appartenere ad un \"ceto\" di predicatori, ma deve essere propria di ogni \"rector\".\nIl quarto libro \u00e8 una chiusura e si parla del \"rector\" che torna in s\u00e9 stesso e si dispiace per ci\u00f2 che non \u00e8 riuscito a fare, senza vantarsi per quello che ha fatto.\nTraduzioni.\nRe Alfredo del Wessex tradusse la \"Cura Pastoralis\" in antico inglese nel IX secolo. Tale traduzione prende il titolo di \"Hierdeboc\", letteralmente \"il libro del pastore\". Era intenzione del monarca, ispirandosi a Carlo Magno, dare un nuovo impulso alla vita culturale del paese minacciato della devastazione dei vichinghi che smantellavano i centri culturali quali i monasteri , permettendo a tutti di comprendere il messaggio della Chiesa; nelle sue intenzioni, una volta assicuratosi un clero, se non dotto, almeno non illetterato, avrebbe potuto mirare pi\u00f9 avanti all'educazione del popolo. Egli, per la sua traduzione, afferma di aver tradotto ora parola per parola, ora secondo il senso."}
{"id": "2438919", "revid": "1573940", "url": "https://it.wikipedia.org/wiki?curid=2438919", "title": "Sinagoga di Rivarolo Mantovano", "text": "La sinagoga di Rivarolo Mantovano, oggi dismessa ma in buone condizioni di conservazione, \u00e8 situata in piazza Giuseppe Finzi. Nel 1903 fu donata come sede della Societ\u00e0 di Mutuo Soccorso tra gli operai rivarolesi.\nLa storia.\nL'edificio cinquecentesco della sinagoga ospitava anche la \"casa del rabbino\", al centro di un complesso di palazzi abitati da ebrei fin dal Cinquecento, attorno all'odierna piazza Finzi. La sala di preghiera \u00e8 ampia, illuminata da quattro finestroni e sormontata da una cupola a crociera con al centro un finto lucernaio con quattro finestre dipinte. L'aron era collocato in una nicchia monumentale, sovrastata dalle tavole della legge. Tutte le pareti sono riccamente decorate con finte colonne, cornici di stucco, porte e finestre dipinte. Da una stretta scala si accede al piccolo matroneo, posto sul lato opposto all'ingresso. \nCon il declino demografico della comunit\u00e0 per l'emigrazione verso i centri maggiori della regione, la sinagoga fu smantellata dei suoi arredi e donata nel 1903 alla Societ\u00e0 di Mutuo Soccorso tra gli operai rivarolesi. Nella comunit\u00e0 ebraica di Rivarolo Mantovano, la memoria di Giuseppe Finzi, uno dei martiri di Belfiore alimentava vivissimi sentimenti patriottici e garibaldini. I lavori di riadattamento non modificarono radicalmente la struttura e l'impianto decorativo della sala. Al posto delle Tavole delle legge fu collocato il ritratto di Giuseppe Garibaldi, presidente onorario dell'associazione, e nella nicchia dell'aron fu dipinta la lettera di ringraziamento che l'eroe dei due Mondi aveva inviato nel 1864 ai rivarolesi. Scritte patriottiche sostituirono le antiche iscrizioni in ebraico.\nLa sala, che si \u00e8 mantenuta in buono stato di conservazione, \u00e8 oggi sede occasionale di manifestazioni culturali e visite guidate. "}
{"id": "2438924", "revid": "486946", "url": "https://it.wikipedia.org/wiki?curid=2438924", "title": "T\u00faatha D\u00e9 Danann (album)", "text": ""}
{"id": "2438927", "revid": "729019", "url": "https://it.wikipedia.org/wiki?curid=2438927", "title": "Rocca di Acquaviva Picena", "text": "La Rocca di Acquaviva Picena \u00e8 la maestosa fortezza trecentesca che domina l'omonima cittadina italiana in provincia di Ascoli Piceno. La rocca \u00e8 stata dichiarata monumento nazionale dal 1902.\nStoria.\nLa rocca fu costruita dalla famiglia Acquaviva verso il 1300, ma dell'impianto originario restano poche tracce. Nel 1447 la fortezza primitiva sub\u00ec corposi guasti dai fermani, che detenevano in Acquaviva fondamentali interessi strategici. Venne ricostruita nel 1474 da Giovan Francesco Azzolino, e i lavori furono diretti dall'architetto fiorentino Baccio Pontelli. Un ulteriore restauro generale si deve a Giuseppe Sacconi e fu compiuto alla fine del XIX secolo.\nArchitettura.\nRicerche svolte a partire dal 2004 hanno permesso di ricostruire l'immagine originaria della fortezza trecentesca. Nel Medioevo essa presentava mastio ottagonale e cinta muraria di notevole elevazione con merlatura ghibellina. Nella transizione all'et\u00e0 moderna, in seguito all'introduzione delle armi da fuoco, la fortezza fu consolidata grazie all'ispessimento di muri e torrioni, all'aggiunta di una scarpa triangolare e al rafforzamento esterno del mastio che assunse forma cilindrica. A difesa attiva vennero create cannoniere e archibugiere, oltre alle varie pusterle e gallerie di ronda.\nLa rocca odierna presenta due ordini murari: il primo, verticale, sostiene i camminamenti di ronda e si proietta a sbalzo verso l'esterno con gli archetti della difesa piombante; il secondo, fortemente scarpato per il rimbalzo dei proiettili, contiene all'interno percorsi casamattati con bocche da fuoco per il tiro delle armi leggere. La fortezza, che si suppone fosse circondata da un fossato, ingloba una vasta corte centrale servita da un pozzo.\nLa pianta \u00e8 quadrilaterale irregolare, culminante a ogni vertice in un torrione. Le torri hanno mole e consistenza diversa in relazione all'orografia del terreno e al rischio di attacchi esterni. Questa conformazione, vista dall'alto, richiama immediatamente il simbolo di una balestra pronta a scoccare una freccia verso est, in direzione del mare. Da quella direzione infatti proveniva il pericolo maggiore.\nLe torri principali est (mastio) e ovest recano il baricentro lungo l'asse di simmetria della rocca, sezionando la corte in due triangoli fra loro assai simili, i cui restanti lati coincidono con le mura perimetrali. Il mastio cilindrico \u00e8 alto 22\u00a0m. Il torrione maggiore situato dalla parte opposta \u00e8 dotato di bocche da fuoco, mentre gli altri due erano destinati all'artiglieria leggera.\nMuseo.\nL'interno della Rocca d'Acquaviva ospita il Museo archeologico \"La fortezza nel tempo\"."}
{"id": "2438938", "revid": "287204", "url": "https://it.wikipedia.org/wiki?curid=2438938", "title": "Resa spazio-temporale", "text": ""}
{"id": "2438939", "revid": "287204", "url": "https://it.wikipedia.org/wiki?curid=2438939", "title": "Resa materiale", "text": ""}
{"id": "2438940", "revid": "148107", "url": "https://it.wikipedia.org/wiki?curid=2438940", "title": "Ossido ferroso", "text": "L'ossido ferroso \u00e8 l'ossido del ferro(II), uno dei numerosi ossidi di ferro. Si presenta come una polvere nera con formula chimica FeO. \nLa sua forma minerale \u00e8 nota come w\u00fcstite. L'ossido di ferro(II) non dovrebbe essere confuso con la ruggine (di cui \u00e8 solo un componente minoritario, in quanto normalmente consiste principalmente di ossido di ferro(III) e altri ossidi di ferro idrati).\nL'ossido di ferro (II) \u00e8 un esempio di composto non stechiometrico e i rapporti tra gli elementi ferro e ossigeno possono variare: i campioni normalmente deficitano di ferro formando composti che vanno da Fe0.84O a Fe0.95O.\nPreparazione.\nFeO pu\u00f2 essere preparato riscaldando l'ossalato di ferro(II) nel vuoto :\nL'ossido ferroso stechiometrico pu\u00f2 essere preparato riscaldando Fe0.95O con ferro metallico a 770\u00a0\u00b0C e 36\u00a0kbar.\nReazioni.\nSi dissolve facilmente in soluzioni acide diluite. Normalmente si presenta in forma di polvere nera, che pu\u00f2 causare esplosioni in quanto \u00e8 termodinamicamente instabile sotto i 575\u00a0\u00b0C, e facilmente combustibile, con la tendenza a disproporzionare convertendosi in metallo e ossido ferroso-ferrico secondo la seguente reazione :\nStruttura.\nL'ossido di ferro(II) ha una struttura cubica (come il cloruro di sodio, dove gli atomi di ferro e ossigeno sono coordinati reciprocamente in modo ottaedrico). Il composto \u00e8 non-stechiometrico perch\u00e9 il FeII si ossida facilmente in FeIII, con l'effetto che una piccola parte del FeII viene rimpiazzata con 2/3 della stessa quantit\u00e0 di FeIII, che prende posizione tetraedicamente nel reticolo.\nSotto i 200\u00a0K c'\u00e8 un minore cambiamento della struttura con cambiamenti di simmetria a romboedrica e i campioni diventano antiferromagnetici.\nUsi.\nL'ossido di ferro(II) \u00e8 usato come un pigmento. \u00c8 stato approvato dalla FDA e dai principali organismi internazionali per l'uso nei cosmetici (\u00e8 usato in alcuni inchiostri per tatuaggi) e come additivo alimentare E172."}
{"id": "2438941", "revid": "287204", "url": "https://it.wikipedia.org/wiki?curid=2438941", "title": "George Mackay Brown", "text": "Biografia.\nGeorge Mackay Brown fu l'ultimo di sei figli, nato da Mhairi Mackay e John Brown il 17 ottobre 1921. A parte il breve periodo trascorso in Scozia quand'era studente, Mackay Brown visse tutta la vita a Stromness, nelle Isole Orcadi. La sua giovent\u00f9 fu segnata da un'estrema povert\u00e0 e dalla tubercolosi. Questa malattia gli imped\u00ec di entrare nell'esercito allo scoppio della seconda guerra mondiale, e lo afflisse a tal punto da precludergli una normale vita lavorativa, tuttavia fu grazie a questa se ebbe lo spazio e il tempo di scrivere. Nel 1948, anno della liberalizzazione dell'alcool nelle isole, Mackay Brown fece il suo primo assaggio, che defin\u00ec \"una rivelazione; hanno irrigato le mie vene di felicit\u00e0; lavato via tutti gli affanni, le riservatezze e le preoccupazioni. Ricordo che pensavo tra me e me \u2018Se potessi avere due pinte di birra ogni pomeriggio, la vita sarebbe una grande felicit\u00e0\u2019\"\n. Successivamente soffr\u00ec di alcolismo per il resto della sua vita. Frequent\u00f2 l'Universit\u00e0 di Edimburgo e il Newbattle Abbey College dove conobbe Edwin Muir che ebbe grande influenza sulla sua vita come scrittore. Quando mor\u00ec nel 1996, fu sepolto nella cattedrale di San Magnus a Kirkwall sotto una lapide che recava un'iscrizione tratta da una delle sue poesie.\nOpere.\nMackay Brown trasse gran parte della sua ispirazione dalle sue isole natie, per poi riversarla in poesie, racconti e romanzi che compose nel corso degli anni. S'ispir\u00f2 alla Orkneying Saga vichinga, soprattutto nel suo romanzo \"La croce e la svastica\" (Magnus). Nel 1961, si convert\u00ec al cattolicesimo e trasse molta ispirazione dalla tradizione liturgica latina, dal monachesimo e dalla storia della chiesa medievale delle Orcadi.\nIl suo romanzo \"Lungo l'oceano del tempo\" (\"Beside the Ocean of Time\") fu selezionato per il Booker Prize nel 1994 e premiato come miglior libro scozzese dell'anno per la Saltire Society; nel 1987 vinse il James Tait Black Memorial Prize per \"The Golden Bird: Two Orkney Stories\" (L'uccello dorato: due storie orcadiane). La sua autobiografia, \"For the Islands I Sing\" (Per le isole canto), fu pubblicata poco dopo la sua morte. Una biografia, \"George Mackay Brown: The Life\" (GMB: la vita) scritta da Maggie Fergusson fu pubblicata nel 2006.\nIl compositore Peter Maxwell Davies collabor\u00f2 con Mackay Brown in molti dei suoi lavori ispirati alle Orcadi."}
{"id": "2438948", "revid": "729019", "url": "https://it.wikipedia.org/wiki?curid=2438948", "title": "Gran Premio di Francia 1987", "text": "Il Gran Premio di Francia 1987 \u00e8 stato il 442\u00ba Gran Premio di Formula 1 della storia, corso il 5 luglio 1987 al Circuito Paul Ricard di Le Castellet. Fu la sesta gara del Campionato Mondiale di Formula 1 1987.\nRiassunto della gara.\nPer la prima volta dal Gran Premio del Messico 1986, una monoposto non motorizzata Honda conquist\u00f2 la prima fila: Alain Prost su McLaren motorizzata TAG Porsche, infatti, si piazz\u00f2 in seconda posizione dietro a Nigel Mansell, che conquist\u00f2 con la Williams la quinta pole position in sei gare. Alle loro spalle la seconda fila fu occupata dalla Lotus di Ayrton Senna e dall'altra Williams di Nelson Piquet. La natura veloce del circuito favoriva le monoposto equipaggiate con il turbo: il miglior piazzamento di una macchina non-turbo fu il 22\u00ba posto di Ivan Capelli su March, a sei secondi dai tempi migliori e con una differenza di 50\u00a0km di velocit\u00e0 di punta sul rettilineo.\nAl via Mansell mantenne la leadership, seguito dal compagno di squadra Piquet, dopo aver passato il connazionale Senna ed Alain Prost. Eddie Cheever si ritir\u00f2 gi\u00e0 durante il primo giro, dopo aver accidentalmente fatto esplodere l'estintore nel tentativo di modificare la spinta del turbo. Poco dopo Andrea De Cesaris si scontr\u00f2 con Stefan Johansson, e la McLaren fu costretta ad una sosta ai box per sostituire l'ala anteriore; i detriti dell'incidente causarono problemi a Mansell, che li invest\u00ec rischiando una foratura.\nL'inglese, il compagno Piquet e Prost cominciarono una lotta per la vittoria, separati da solo 2 secondi. Al 19\u00ba giro Piquet and\u00f2 in testacoda e Prost lo pass\u00f2 prendendosi il secondo posto. Al 30\u00ba giro il brasiliano rientr\u00f2 per il cambio-gomme, seguito pochi giri dopo dal connazionale Senna, che al momento occupava la quarta posizione. Nel frattempo, Thierry Boutsen si ritir\u00f2 per un problema elettrico. Prost e Mansell rientrarono per il pit-stop insieme al 36\u00ba giro, lasciando la leadership a Piquet. Dopo lo stop, Mansell si avvicin\u00f2 rapidamente a Piquet, e al 46\u00ba giro, complice un errore del brasiliano alla curva \"Le Beausset\", l'inglese si riprese la prima posizione, che non cedette pi\u00f9 fino a fine gara. Al 65\u00ba giro Piquet fu costretto a fare un'altra sosta, a causa di un guasto al motore, e ci\u00f2 gli cost\u00f2 ulteriori 8 secondi e la seconda posizione a favore di Prost. All'uscita dalla pit-lane Piquet riprese e pass\u00f2 facilmente il francese (che era alle prese con un problema elettrico), e si gett\u00f2 all'inseguimento di Mansell.\nI due compagni di squadra erano divisi da 20 secondi, ma nei giri finali Piquet cominci\u00f2 a guadagnare circa 2 secondi a giro. A sette giri dalla fine il brasiliano aveva ridotto il distacco a 13 secondi, ma Mansell riusc\u00ec comunque a vincere agevolmente, con circa 7 secondi di vantaggio sul compagno. Johansson lott\u00f2 fino a raggiungere la sesta posizione dopo due pit-stop in pi\u00f9 dovuti alla rottura dell'ala, ma fu costretto al ritiro a soli 6 giri dalla fine; fu comunque classificato all'ottavo posto per aver coperto pi\u00f9 del 90% della distanza di gara.\nIl compagno Alain Prost conquist\u00f2 il gradino pi\u00f9 basso del podio, seguito da Senna su Lotus e Teo Fabi su Benetton. Philippe Streiff su Tyrrell concluse in sesta posizione una gara notevole, conquistando rispettivamente il suo primo punto in carriera nel Campionato mondiale di Formula 1 e la prima posizione per il \"Jim Clark Trophy\".\nOrdine d'arrivo.\nTra parentesi le posizioni valide per il \"Jim Clark Trophy\", per le monoposto con motori N/A\nNote.\nSalvo ove diversamente indicato, le classifiche sono tratte dal Sito ufficiale della Formula 1"}
{"id": "2438951", "revid": "306856", "url": "https://it.wikipedia.org/wiki?curid=2438951", "title": "Cours des aides", "text": "Le Cours des aides (lett. \"Corti di aiuto\") erano una delle assemblee sovrane esistenti durante l'Ancien R\u00e9gime in Francia. La loro funzione era quella di esprimersi relativamente a scelte di finanza straordinaria (in materia fiscale) e ordinaria (cosiddetta \"domaniale\"). La loro opinione veniva quindi riportata alla \"chambre du Tr\u00e9sor\" (tesoreria).\nCompetenze delle Cours des aides.\nLe Cours des aides giudicavano in appello, senza eccezioni o obiezioni (su crediti e passivit\u00e0 del stato soprattutto), sulle decisioni dei tribunali speciali di prima istanza competenti per affari fiscali (elezioni, giudici delle bollette, magazzini del sale, uffici delle finanze).\nTuttavia, le tasse pi\u00f9 recenti, istituite con la sola autorit\u00e0 dei Sovrani di Francia: (capitazione, decima, vingti\u00e8me) sfuggivano alla loro autorit\u00e0, suscitando da parte loro forti rimostranze, particolarmente quelle della Cours des aides di Montauban.\nLe Cours des aides giudicavano ugualmente sui privilegi fiscali, incluso quindi la validit\u00e0 dei titoli di nobilt\u00e0.\nIn materia di diritto penale giudicavano su crimini e delitti in violazione delle leggi fiscali, sulla repressione del contrabbando o sugli abusi commessi dai fattori (possidenti delle aziende agricole).\nSul piano amministrativo, partecipavano alla ripartizione della taille.\nSul piano politico, procedevano alla verifica delle leggi fiscali e finanziarie con \"droit de remontrance\". \nLa Cour des aides di Parigi si distingue particolarmente in questo.\nLa Cour des aides di Parigi.\nLa Cour des aides di Paris \u00e8 stata creata con un'ordinanza del 1389, e la sua esistenza si \u00e8 stabilizzato nel 1426, sulla scia delle nuove tasse imposte durante la Guerra dei cent'anni. Il primo Cour des aides provinciale, quello della Languedoc, \u00e8 istituito nel 1437; dapprima itinerante, in seguito si insedia a Montpellier. \nGli ultimi istituiti sono quelli di Montferrand(1557), Bordeaux (1659) e Montauban (1661). \nGli ufficiali finanziari della Cour des aides di Parigi ricevono la nobilt\u00e0 di primo grado nel 1645.\nLe Cours des aides provinciali.\nTredici Cours des aides saranno cos\u00ec costituite: nove di loro riunite sotto una Camera dei conti (Aix, Montpellier, Rouen), sotto un Parlamento (Besan\u00e7on, Grenoble, Metz, Pau, Rennes), una (Digione) sar\u00e0 riunita successivamente nella Chambre des comptes e poi al Parlamento, le altre quattro esistevano autonome (Paris, Clermont-Ferrand, Bordeaux, Montauban) perch\u00e9 era sembrato imprudente riunirle a dei \"Parlements\" in ribellione contro il potere reale.\nIn alcune province (Fiandre francesi, Artois), non ci sono mai state Cours des aides; i contenziosi fiscali riguardavano i tribunali sovrani di diritto comune."}
{"id": "2438975", "revid": "1782831", "url": "https://it.wikipedia.org/wiki?curid=2438975", "title": "Kambei Shimada", "text": " \u00e8 un personaggio dell'anime giapponese Samurai 7, ispirato al personaggio ideato da Akira Kurosawa ne I sette Samurai.\nStoria.\nShimada Kambei \u00e8 il pi\u00f9 saggio dei sette samurai e il primo di essi ad essere arruolato dalla sacerdotessa Kirara. Egli \u00e8 il samurai che assume la posizione di leader e crea i vari piani per la difesa del villaggio di Kanna.\nLa sua forza, il valore e la sua saggezza gli derivano dai lunghi anni passati nei campi di battaglia insieme all'inseparabile Shichiroji; tuttavia, in tutte le guerre a cui ha partecipato si \u00e8 sempre trovato dalla parte degli sconfitti e si \u00e8 guadagnato il nomignolo di \"perdente\", continuando a vivere all'ombra del suo burrascoso passato. Utilizza una katana per combattere, ma non disdegna l'utilizzo di due armi contemporaneamente, proprio come il suo rivale Kyuzo.\nL'onorevole Kambei accetta di difendere il villaggio di Kanna dai Nobuseri - una razza di samurai robot che fa razzie di cibo e donne nei vari villaggi di contadini - accettando come ricompensa solo del riso. \u00c8 lui che si occupa del reclutamento degli altri sei samurai necessari alla difesa del villaggio, avvalendosi dell'aiuto di Katsushiro e Kikuchiyo. Kambei all'inizio non li considera come samurai, il primo lo ritiene inesperto e il secondo immaturo. Col tempo e coi fatti, il saggio samurai arriva a riconoscerli come il quinto e il settimo samurai, e prende Katsushiro come suo discepolo.\nSuperato l'ostacolo del primo attacco dei Nobuseri, Kambei decide di recarsi nella capitale per salvare le donne rapite dai robot e offerte in dono all'imperatore, tra cui la moglie di Rikichi.\nDopo essere tornato al villaggio, ad attaccare Kanna \u00e8 proprio la capitale guidata da Ukyo (l'imperatore usurpatore). Kambei \u00e8 convinto di farcela anche stavolta, ma suo malgrado, quattro dei suoi amici samurai perdono la vita, tra cui Kyuzo col quale avrebbe almeno voluto terminare il suo duello.\nNegli ultimi episodi Kirara confessa il suo amore a Kambei, il quale per\u00f2 la respinge dicendole che il suo cuore \u00e8 marcito gi\u00e0 da molto tempo e che non trover\u00e0 spazio per lei. Infine, separate le proprie strade, Kambei regala la sua katana a Katsushiro dimostrando di considerarlo un grande samurai.\nDifferenze da \"I sette Samurai\".\nNel film di Kurosawa, la personalit\u00e0 di Kambei \u00e8 esattamente la stessa dell'anime. Cambia un po' l'aspetto, poich\u00e9 nel film Kambei \u00e8 calvo in quanto si fa rasare per assomigliare ad un bonzo e soggiogare un rapitore."}
{"id": "2438981", "revid": "307923", "url": "https://it.wikipedia.org/wiki?curid=2438981", "title": "Raba trucks", "text": ""}
{"id": "2438982", "revid": "174919", "url": "https://it.wikipedia.org/wiki?curid=2438982", "title": "Riano (Roma)", "text": ""}
{"id": "2438986", "revid": "33689", "url": "https://it.wikipedia.org/wiki?curid=2438986", "title": "Gun Survivor", "text": ""}
{"id": "2438988", "revid": "1793900", "url": "https://it.wikipedia.org/wiki?curid=2438988", "title": "Ribellione della Louisiana del 1768", "text": "La ribellione della Louisiana del 1768 fu un fallito tentativo dei coloni creoli e tedeschi insediati nei dintorni di New Orleans di fermare il passaggio di propriet\u00e0 della Louisiana dai francesi agli spagnoli, come deciso nel Trattato di Fontainebleau (1762).\nI ribelli riuscirono ad obbligare il nuovo governatore spagnolo Antonio de Ulloa ad abbandonare New Orleans ritornando in Spagna, ma il suo sostituto, Alejandro O'Reilly, riusc\u00ec a sedare la ribellione giustiziando cinque dei suoi capi e ristabilendo duramente la legge spagnola sul territorio.\nContesto storico.\nIl trattato di Parigi, alla fine della guerra franco-indiana, sanciva il fatto che la Francia perdeva tutti i territori in America settentrionale compresi Canada, Illinois e Louisiana. Avrebbe mantenuto il possesso delle isole delle Indie occidentali francesi nei Caraibi. La Gran Bretagna acquis\u00ec il Canada e tutte le terre sulla sponda orientale del Mississippi ed i suoi immissari. Come pagamento delle perdite subite, la Francia cedette il controllo di New Orleans e dei territori ad ovest del Mississippi agli alleati spagnoli.\nIl passaggio di consegne fu lento in America settentrionale, ed i francesi continuavano ad espandere i propri villaggi fondando anche Saint Louis (Missouri).\nNell'aprile del 1764 il primo governatore spagnolo, Jean Jacques Blaise d'Abbadie, assunse l'incarico ed ascolt\u00f2 le lamentele dei nativi. D'Abbadie mor\u00ec per una malattia il 4 febbraio 1765. L'ufficiale anziano della colonia era il capitano Charles Philippe Aubry, ufficiale francese, che assunse il controllo.\nUn mercante di nome Jean Milhet salp\u00f2 per la Francia nel tentativo di convincere Luigi XV ad annullare la decisione, ma il re non gli concesse udienza.\nCacciata di Ulloa.\nIl 5 marzo 1767 arriv\u00f2 il nuovo governatore Ulloa portando con s\u00e9 solo 75 soldati, e senza sventolare la bandiera spagnola sulla piazza d'armi. I superiori di Ulloa si trovavano a Cuba ed ignorarono quasi tutte le sue richieste, compresa quella di sostituire la moneta francese con il peso. Ulloa era arrabbiato per il fatto di non saper parlare francese, e di dover vivere fuori citt\u00e0, a Balize.\nNell'estate del 1768 Ulloa annunci\u00f2 i suoi piani per abbattere il contrabbando della Louisiana chiudendo la foce del Mississippi e lasciando aperto un solo canale. Contemporaneamente annunci\u00f2 che la Louisiana non avrebbe pi\u00f9 commerciato con la Francia o con le sue colonie, in ottemperanza ad una legge spagnola.\nNell'autunno del 1768 Denis-Nicolas Foucault, commissario per la Louisiana, e Nicolas Chauvin de La Freniere, avvocato generale, francesi che avevano mantenuto il loro ruolo sotto gli spagnoli, stesero un piano che avrebbe obbligato il governatore ad andarsene.\nJoseph Milhet fu mandato nei villaggi occidentali del Mississippi per istigare alla rivolta. Joseph Villere and\u00f2 a nord-ovest di New Orleans. Pierre Marquis fu dichiarato capo della milizia della Louisiana. Balthasar Masan and\u00f2 nella Florida occidentale britannica per chiedere aiuto.\nNel piano dei cospiratori c'era l'arresto dell'ufficiale militare francese Gilbert Antoine de St. Maxent, accusato di collaborazionismo col nemico.\nIl 28 ottobre Aubry stava scortando il governatore e la moglie incinta ad un vascello spagnolo quando scoppi\u00f2 la rivolta a New Orleans. Il Consiglio Superiore vot\u00f2 il fatto che il governatore avrebbe dovuto andarsene entro tre giorni, ed egli ubbid\u00ec lasciando il 1\u00ba novembre.\nCon il governatore fuori dalla Louisiana, anche Maxent fu rilasciato. Jean Milhet torn\u00f2 in Francia e di nuovo fu respinto da Luigi XV.\nRisposta spagnola.\nNel maggio del 1769 Maxent interruppe le relazioni con Pierre Laclede a Saint Louis, che era diventato un porto per i rifugiati francesi.\nIl 19 luglio 1769 O'Reilly torn\u00f2 in Louisiana con 2000 soldati spagnoli. Il 27 luglio O'Reilly ebbe un incontro \"cordiale\" (probabilmente organizzato da Maxent che era stato nominato \"agente\" per il passaggio di consegne) con i cospiratori che dichiararono il loro rispetto per il re spagnolo, e fecero notare che non era stato versato sangue durante la ribellione. Il 18 agosto la bandiera francese fu ufficialmente ammainata, ed issata quella spagnola. Il giorno dopo molti cospiratori furono invitati a cena dal governatore che li arrest\u00f2. L'indomani il governatore disse che avrebbe perdonato il resto dei rivoltosi se avessero giurato fedelt\u00e0 alla Corona spagnola.\nI cospiratori furono processati e cinque di loro (La Freniere, Caresse, Marquis, Joseph Milhet e Noyan) furono condannati a morte il 25 ottobre, e giustiziati da un plotone il 26 ottobre. Foucault, che era un ufficiale francese, fu rimandato in Francia dove fu imprigionato per due anni. Cinque altri ribelli furono incarcerati a Cuba dove rimasero due anni. Le loro propriet\u00e0 furono confiscate.\nO'Reilly abol\u00ec il Consiglio Superiore rimpiazzandolo formalmente con il diritto francese.\nConseguenze.\nIl territorio rimase in mani spagnole fino al 1800, quando torn\u00f2 per breve tempo in mano francese in seguito al Trattato di San Ildefonso. Nel 1803 Napoleone vendette il territorio agli Stati Uniti d'America grazie all'Acquisto della Louisiana in cambio di soldi e della cancellazione dei debiti francesi. Parti della vecchia legislazione francese sono tuttora in vigore nello stato della Louisiana."}
{"id": "2438994", "revid": "365417", "url": "https://it.wikipedia.org/wiki?curid=2438994", "title": "Edward Lasker", "text": "Studi\u00f2 a Breslavia e a Berlino, conseguendo la laurea in ingegneria meccanica ed elettrica. \nPoco prima della prima guerra mondiale si trasfer\u00ec a Londra, poi nel 1914 negli Stati Uniti (paese di nascita di sua madre), dove trov\u00f2 lavoro come ingegnere a Chicago. Nel 1921-23 invent\u00f2 un tiralatte meccanico ad uso delle donne che avevano difficolt\u00e0 nell'allattamento. Brevett\u00f2 questo dispositivo nel 1927. Alcuni giornalisti lo definirono perci\u00f2 scherzosamente \"The Chest Master\". \nCarriera scacchistica.\nOttenne il primo successo vincendo nel 1909 il campionato di Berlino. Nel 1914 vinse il campionato di Londra.\nDopo essersi trasferito negli Stati Uniti, vinse il campionato americano open (\"U.S. Open\") nel 1916, 1917, 1919, 1920 e 1921. \nNel 1923 gioc\u00f2 un match con Frank Marshall per il campionato americano. Perse di misura (8\u00bd - 9\u00bd) ma venne invitato per questo risultato al fortissimo torneo di New York 1924, dove parteciparono i pi\u00f9 forti giocatori del mondo, tra cui Jos\u00e9 Ra\u00fal Capablanca, Emanuel Lasker, Aleksandr Alechin, Akiba Rubinstein e Richard R\u00e9ti. Si classific\u00f2 10\u00ba su 11 giocatori. \nNel 1912 gioc\u00f2 una famosa partita a Londra contro George Alan Thomas in cui sacrific\u00f2 la donna all'undicesima mossa, trascinando il re avversario in una rete di matto e vincendo in 18 mosse.\nParentele.\nEdward Lasker era amico di Emanuel Lasker, ma i due si incontrarono per la prima volta nel 1924 durante il torneo di New York. Edward pens\u00f2 sempre di non avere alcuna parentela con Emanuel fino a quando quest'ultimo, poco prima della morte, gli mostr\u00f2 un albero genealogico da cui risultava che erano lontani cugini.\nInoltre era zio di Anita Lasker-Wallfisch, nota violoncellista, una delle ultime sopravvissute dell'orchestra femminile di Auschwitz.\nGiocatore di Go.\nEdward Lasker era anche un forte giocatore di Go, e fece molto per introdurre questo gioco negli Stati Uniti. Insegn\u00f2 il gioco a Emanuel Lasker, che ne riconobbe la profondit\u00e0. I due presero lezioni da un maestro giapponese e dopo non molto tempo riuscirono a batterlo senza \"handicaps\". Emanuel propose persino ad Edward che si recassero a Tokyo per imparare meglio il gioco, ma la cosa non and\u00f2 in porto.\nOpere.\nEdward Lasker scrisse molti libri di scacchi, tra i quali:"}
{"id": "2439004", "revid": "767487", "url": "https://it.wikipedia.org/wiki?curid=2439004", "title": "Mattaponi River", "text": "Il Mattaponi River \u00e8 un affluente dello York River all'estuario nell'est della Virginia negli Stati Uniti.\nEsso nasce da quattro ruscelli nella Contea di Spotsylvania, ognuno dei quali ha nel nome una parte di quello del fiume che va a costituire (Mattaponi):\nDalla confluenza dei suoi affluenti, il Mattaponi scorre verso sud-est attraverso la Contea di Caroline dove riceve le acque del South River (Mattaponi River); nella sua parte bassa definisce i confini delle contee King William e King and Queen. A West Point incontra il Pamunkey River formando lo York River.\nDurante il corso degli anni passati, i residenti delle contee attraversate dal Mattaponi hanno ampiamente dibattuto la proposta di costruire una diga, con gruppi ambientalisti come il Sierra Club, i membri della trib\u00f9 indiana Mattaponi, ed i residenti della contea di Re William, opponendosi alla costruzione di un impianto idroelettrico in favore di una riserva d'acqua."}
{"id": "2439005", "revid": "1711424", "url": "https://it.wikipedia.org/wiki?curid=2439005", "title": "Conversione (chimica)", "text": "In chimica atomica e nucleare, con il termine conversione si indica il rapporto tra la quantit\u00e0 di reagente consumata da una reazione rispettivamente chimica o nucleare e la quantit\u00e0 di reagente inizialmente presente nell'ambiente di reazione.\nEssendo inoltre la quantit\u00e0 reagita pari alla differenza tra reagente introdotto e reagente non consumato alla fine del processo, si ha:\nin cui:\nUn reattore con conversione pari ad formula_6 \u00e8 in genere detto \"convertitore\"."}
{"id": "2439006", "revid": "486946", "url": "https://it.wikipedia.org/wiki?curid=2439006", "title": "Ninja Turtles Next Mutation", "text": ""}
{"id": "2439013", "revid": "131358", "url": "https://it.wikipedia.org/wiki?curid=2439013", "title": "Figure di merito", "text": ""}
{"id": "2439020", "revid": "729019", "url": "https://it.wikipedia.org/wiki?curid=2439020", "title": "Bartini R-114", "text": "R-114 \u00e8 un aereo da caccia con motore a razzo progettato da Roberto Oros di Bartini nei primi anni quaranta. Il progetto non ebbe seguito.\nSviluppo.\nNei primi anni quaranta, Bartini lavorava presso il TsKB-29, una sharaga sotto il controllo della NKVD, ad Omsk. L'ingegnere era infatti stato arrestato alla fine degli anni trenta.\nTra il 1941 ed il 1942, Bartini lavor\u00f2 ad un progetto relativo ad un aereo da caccia con motore a razzo, caratterizzato da un'ala a freccia positiva inclinata di 33 gradi, e dall'utilizzo di un pattino al posto del carrello d'atterraggio. La propulsione avrebbe dovuto essere assicurata da quattro motori a razzo Glushko RD-1 da 300\u00a0kg/s l'uno: nelle intenzioni del progettista, questi avrebbero dovuto consentire una velocit\u00e0 massima di 2.000\u00a0km/h.\nIl velivolo rimase interamente sulla carta, e l'ufficio tecnico fu chiuso nel 1943."}
{"id": "2439021", "revid": "63756", "url": "https://it.wikipedia.org/wiki?curid=2439021", "title": "Omnis Studio", "text": "Omnis Studio \u00e8 uno strumento integrato per lo sviluppo rapido di applicazioni (Rapid Application Development) aziendali web e mobili per Windows, Linux, macOS, Android e iOS.\nIl client JavaScript di Omnis \u00e8 l'interfaccia grafica delle applicazioni web sui browser dei desktop e dei dispositivi mobili e delle app su smartphone e tablet.\nL'accesso ai database e la logica applicativa sono gestiti dal server di Omnis il quale pu\u00f2 anche agire da \"hub\" tra i database server e i servizi basati su Java e su .Net e da client trasferendo dati nelle modalit\u00e0 Web service e XML.\nOmnis Studio \u00e8 un prodotto della Omnis Software, di propriet\u00e0 di distributori e sviluppatori di Omnis Studio. La comunit\u00e0 degli sviluppatori attiva in tutto il mondo condivide una mailing list e si incontra in conferenze tecniche, come l'EurOmnis in Europa."}
{"id": "2439022", "revid": "1372005", "url": "https://it.wikipedia.org/wiki?curid=2439022", "title": "Guillaume de Chartres", "text": "Biografia.\nFiglio del conte di Bar-sur-Seine, non si conosce con esattezza la sua data di nascita. Nel 1209 venne eletto Gran maestro dell'Ordine dei Templari e nello stesso anno assistette all'incoronazione di Jean de Brienne a Re di Gerusalemme.\nNel 1211, alla testa di un gruppo di Templari che andava a rifornire la fortezza di Port-Bonnel in Cilicia, Guillaume de Chartres cadde in un'imboscata e venne ferito gravemente, anche se in seguito riuscir\u00e0 a riprendersi quasi completamente. . Anche in questa occasione rimedi\u00f2 comunque ferite notevoli.\nNel 1217 prese parte all'assemblea dei grandi feudatari e prelati ad Acri, volta a progettare l'attacco a Damasco, in Siria. Partecip\u00f2 alla Quinta Crociata, intrapresa a seguito del IV Concilio Lateranense, assumendo il comando di un manipolo. Mentre era ancora in corso l'assedio di Damietta, nel 1219, mor\u00ec a seguito o di un'epidemia di peste o di scorbuto, gi\u00e0 provato dalle numerose ferite che aveva riportato durante la Quinta Crociata."}
{"id": "2439024", "revid": "287204", "url": "https://it.wikipedia.org/wiki?curid=2439024", "title": "Sigurdur Nordal", "text": ""}
{"id": "2439025", "revid": "112534859", "url": "https://it.wikipedia.org/wiki?curid=2439025", "title": "Iv\u00e1n F\u00f3nagy", "text": "Biografia.\nSi interess\u00f2 ai problemi del doppio codice, emotivo e intellettuale, delle \"parole\", e quindi di fonosimbolismo. Fu membro dell'Accademia ungherese delle scienze. Fu anche psicoanalista e uno dei maggiori linguisti sperimentali del XX secolo.\nLasci\u00f2 l'Ungheria per trasferirsi a Parigi, ma nel 1939 torn\u00f2 in patria ed entr\u00f2 a far parte della Resistenza. Qui conobbe la moglie, la quale sar\u00e0 una sua collaboratrice scientifica."}
{"id": "2439026", "revid": "287204", "url": "https://it.wikipedia.org/wiki?curid=2439026", "title": "Ivan Fonagy", "text": ""}
{"id": "2439028", "revid": "24930849", "url": "https://it.wikipedia.org/wiki?curid=2439028", "title": "Jim Bottone", "text": ""}
{"id": "2439051", "revid": "86343", "url": "https://it.wikipedia.org/wiki?curid=2439051", "title": "Drarga", "text": ""}
{"id": "2439053", "revid": "486946", "url": "https://it.wikipedia.org/wiki?curid=2439053", "title": "Sophie and Vivienne", "text": ""}
{"id": "2439058", "revid": "24931028", "url": "https://it.wikipedia.org/wiki?curid=2439058", "title": "X-Duckx", "text": ""}
{"id": "2439070", "revid": "165042", "url": "https://it.wikipedia.org/wiki?curid=2439070", "title": "Ricalcatura", "text": ""}
{"id": "2439071", "revid": "486946", "url": "https://it.wikipedia.org/wiki?curid=2439071", "title": "Pokemon DP Battle Dimension", "text": ""}
{"id": "2439075", "revid": "165042", "url": "https://it.wikipedia.org/wiki?curid=2439075", "title": "Rifollatura", "text": ""}
{"id": "2439086", "revid": "111472887", "url": "https://it.wikipedia.org/wiki?curid=2439086", "title": "You Can Make History (Young Again)", "text": "You Can Make History (Young Again) \u00e8 un singolo di Elton John pubblicato nel 1996 da Rocket Records in formato CD single.\nIl disco.\n\"You Can Make History (Young Again)\" \u00e8 stata composta da Elton John con testi di Bernie Taupin. Il brano \u00e8 stato scritto appositamente, per la versione statunitense della raccolta \"Love Songs\" (1996); presenta una melodia di chiaro stampo pop, dall'andatura lenta. Il testo di Bernie Taupin (il titolo del quale significa letteralmente \"Tu Puoi Rinnovare La Storia\") \u00e8 ancora una volta incentrato sul tema dell'amore, e stavolta in particolare su di s\u00e9 e su di Elton (quest'ultimo aveva infatti incontrato David Furnish nel 1993); essi, avendo finalmente trovato l'amore ciascuno nel proprio partner, idealizzano quindi questo sentimento nel brano. Bernie, in realt\u00e0, romper\u00e0 la relazione con la sua donna (e descriver\u00e0 il tutto nel testo di \"Mansfield\", proveniente dall'album del 2001 \"Songs from the West Coast\"). Della canzone esistono anche due versioni acustiche (una mette in evidenza il sitar).\n\"You Can Make History (Young Again)\" \u00e8 stata distribuita come singolo promo, ma non ha avuto un grande successo, conseguendo solamente una #70 USA (non \u00e8 stata pubblicata nel Regno Unito); tuttavia, nel 1997, la canzone fece da B-side (ma solo in Europa) al doppio \"Something About the Way You Look Tonight\"/\"Candle in the Wind 1997\", che poco tempo dopo sarebbe diventato il singolo pi\u00f9 venduto della storia."}
{"id": "2439091", "revid": "165042", "url": "https://it.wikipedia.org/wiki?curid=2439091", "title": "Sformo", "text": ""}
{"id": "2439094", "revid": "601933", "url": "https://it.wikipedia.org/wiki?curid=2439094", "title": "Lugnano", "text": ""}
{"id": "2439096", "revid": "165042", "url": "https://it.wikipedia.org/wiki?curid=2439096", "title": "Scampanatura", "text": ""}
{"id": "2439098", "revid": "1591878", "url": "https://it.wikipedia.org/wiki?curid=2439098", "title": "Ansa (regina)", "text": "Biografia.\nAnsa apparteneva a una famiglia dell'aristocrazia bresciana ed era figlia di un nobile di nome Verissimo. Il nome latino non implica un'origine romano-italica, in quanto Romani e Longobardi, nell'VIII secolo, tendevano ormai a portare indifferentemente nomi germanici o latini. Spos\u00f2 Desiderio probabilmente all'epoca di Liutprando e, nel 753, promosse la fondazione di un monastero, inizialmente intitolato ai santi Michele e Pietro.\nDesiderio, intanto, era divenuto un personaggio autorevole e la coppia si trasfer\u00ec prima a Pavia, presso la corte reale, quindi in Toscana, quando Desiderio divenne duca di Tuscia. Alla morte del re Astolfo, Desiderio riusc\u00ec a impadronirsi del trono.\nAnsa, divenuta regina, collabor\u00f2 attivamente con il marito, soprattutto in campo religioso. A Brescia, ampli\u00f2 il monastero precedentemente fondato, che divenne il monastero di San Salvatore, lo dot\u00f2 di un'eccezionale ricchezza e ne fece badessa la figlia Anselperga. Alla giurisdizione di San Salvatore fu sottomessa un'intera rete di complessi monastici tra Lombardia, Emilia e Toscana, creando una federazione direttamente controllata dal sovrano.\nAnsa, descritta come bellissima nell'epitaffio dettato da Paolo Diacono, fu attiva certamente anche in campo politico e presumibilmente contribu\u00ec alla politica matrimoniale che imparent\u00f2 la monarchia longobarda con importanti potenze europee.\nQuando i Franchi invasero il regno longobardo nel 773, Ansa si rinserr\u00f2 nella capitale Pavia con il marito, che si arrese al re franco solo nel giugno del 774. Dopo la caduta del regno longobardo, Ansa fu rinchiusa, come Desiderio, in un monastero dell'Impero carolingio, a Liegi o forse a Corbie. Una tradizione locale vuole per\u00f2 che sia stata sepolta nel monastero da lei fondato, per cui \u00e8 possibile che, dopo la morte del marito, Ansa, ormai anziana, abbia ricevuto il permesso di ritirarsi a Brescia.\nDiscendenza.\nAnsa diede a Desiderio almeno 6 figli: un maschio e cinque femmine "}
{"id": "2439101", "revid": "1543377", "url": "https://it.wikipedia.org/wiki?curid=2439101", "title": "Cayman Islands FA Cup", "text": "La Coppa delle Isole Cayman (\"Cayman Island FA Cup\") \u00e8 una competizione calcistica organizzata federazione calcistica delle Isole Cayman. Questo torneo \u00e8 il pi\u00f9 longevo del panorama nazionale e venne creato prima del campionato.\nLe informazioni relative alle vittorie sono parziali in quanto riferite solo alle edizioni pi\u00f9 recenti della manifestazione."}
{"id": "2439123", "revid": "165042", "url": "https://it.wikipedia.org/wiki?curid=2439123", "title": "Brocciatura", "text": ""}
{"id": "2439128", "revid": "1372005", "url": "https://it.wikipedia.org/wiki?curid=2439128", "title": "Pierre de Montaigu", "text": "Biografia.\nDi origini aragonesi ma di nazionalit\u00e0 francese, era molto amico di Guillaume de Chartres e probabilmente fu la fiducia che il precedente Gran Maestro aveva in lui, il fattore che lo fece eleggere cos\u00ec rapidemente nuovo Gran Maestro dell'Ordine templare. Nello stesso tempo poi il Gran Maestro dell'Ordine Ospitaliero era Guerin de Montaigu, suo fratello. Le strette relazioni tra i due ordini probabilmente doveva essere dovuta proprio a questo.\nTra i suoi successi militari si ricordano le azioni contro i musulmani per la liberazione di Gerusalemme che costrinsero i musulmani a chiedere una resa. In cambio i Templari ritirarono l'assedio a Damietta e gli islamici restituirono molti soldati francesi, fermano gli attacchi a Gerusalemme e gli restituirono una parte della Vera Croce, presa agli europei nella battaglia di Hattin. Le sue vittorie militari, supportate dai Cavalieri Ospitalieri, lo hanno reso un guerriero famoso."}
{"id": "2439136", "revid": "1305772", "url": "https://it.wikipedia.org/wiki?curid=2439136", "title": "Sinagoga di Vercelli", "text": "La sinagoga di Vercelli sorge in via Foa 56/58, nell'area dell'antico ghetto. \u00c8 un esempio monumentale di sinagoga ottocentesca dell'emancipazione.\nStoria.\nNella stessa area dove sorge ora la grande sinagoga, era locato un piccolo e modesto oratorio, inaugurato nel 1740 all'interno del nuovo ghetto, istituito quello stesso anno. Con l'emancipazione del 1848 si pose subito il problema dell'edificazione di un nuovo luogo di culto pi\u00f9 consono alle dimensioni numeriche della comunit\u00e0 ebraica di Vercelli (oltre 600 persone) e al suo prestigio nella citt\u00e0. Il progetto fu inizialmente affidato nel 1864 all'architetto Marco Treves, nativo di Vercelli, che gi\u00e0 aveva ideato la grande sinagoga di Firenze. Il progetto tuttavia si rivel\u00f2 troppo dispendioso. Ci si affid\u00f2 allora all'architetto Giuseppe Locarni che tra il 6 settembre 1874 (posa della prima pietra) e il 18 settembre 1878 (data d'inaugurazione) realizz\u00f2 la costruzione dell'edificio. Per far posto al grandioso edificio si rese necessario abbattere un intero\nisolato del vecchio ghetto, incluso il palazzo che ospitava la vecchia sinagoga, i cui arredi furono momentaneamente spostati in una sala dell'asilo Levi. Per festeggiare l'inaugurazione, che avvenne con grande concorso di popolo alla presenza del rabbino Giuseppe Raffael Levi e delle autorit\u00e0 cittadine, la comunit\u00e0 fece anche coniare una medaglia di bronzo commemorativa.\nDopo la seconda guerra mondiale, anche in conseguenza del declino demografico della comunit\u00e0 ebraica di Vercelli, la sinagoga ha attraversato un periodo di grave degrado (muri scrostati, strutture pericolanti, vetri rotti, furti, ecc.). Molti degli oggetti preziosi delle comunit\u00e0 sono stati portati a Torino. A lungo il Tempio \u00e8 rimasto chiuso. La tendenza negativa si \u00e8 interrotta a partire dal 2003, da quando una serie di importanti interventi di restauri si sono succeduti a ridonare alla sinagoga di Vercelli il suo antico splendore.\nDescrizione.\nArchitettura.\nL'edificio \u00e8 in stile moresco, secondo una moda inaugurata dalla costruzione nel 1858 del Leopoldst\u00e4dter Tempel che in breve ispir\u00f2 analoghe progetti in tutta Europa (Budapest, Praga, Cracovia, Firenze, ecc.). La grande facciata \u00e8 caratterizzata da bande bicolori in pietra arenaria, bianche e azzurre; \u00e8 coronata da merlature e torrette con cupole a cipolle, con due massicci torrioni laterali anch'essi decorati con cupolette a cipolla. L'ingresso ha un piccolo portico colonnato ad archi, rialzato su gradini, sormontato dalle tavole delle legge in pietra e da un grande rosone.\nL'interno \u00e8 a tre navate, decorate da motivi geometrici. L'aron e la tevah sono collocati nella grande abside, illuminata da cinque finestre. Un pulpito ligneo \u00e8 addossato alle colonne a sinistra. Dall'ingresso per una scala si giunge all'arioso matroneo che si affaccia sui due lati della navata centrale. Alle decorazioni del Tempio contribuirono vari artisti vercellesi: i fratelli Bona per le opere in muratura, il pittore Carlo Costa e lo scultore Ercole Villa; le vetrate policrome sono una creazione di Michele Fornari.\nOrgano a canne.\nSulla cantoria in controfacciata, si trova l'organo a canne, costruito nel 1878 dall'organaro novarese Alessandro Mentasti ed attualmente (2012) in stato d'abbandono.\nRacchiuso entro cassa lignea neogotica articolata in sette campi, lo strumento \u00e8 a trasmissione integralmente meccanica, con consolle a finestra di due tastiere (\"Cassa armonica\", ovvero espressivo, la prima, \"Grand'Organo\" la seconda) di 61 note ciascuna con prima ottava cromatica estesa e pedaliera a leggio di 20 note."}
{"id": "2439139", "revid": "290948", "url": "https://it.wikipedia.org/wiki?curid=2439139", "title": "Conversione frazionaria", "text": ""}
{"id": "2439141", "revid": "287204", "url": "https://it.wikipedia.org/wiki?curid=2439141", "title": "Colella", "text": "Colella \u00e8 un cognome italiano che pu\u00f2 indicare:"}
{"id": "2439145", "revid": "107604177", "url": "https://it.wikipedia.org/wiki?curid=2439145", "title": "Pianale Fiat C", "text": "Il Fiat Pianale C \u00e8 un tipo di piattaforma che funge come base per le autovetture sviluppato dal Gruppo Fiat. La prima applicazione avvenne nel 1995 con la Fiat Bravo e Brava mentre una nuova generazione \u00e8 stata impiegata dal 2001 per la Fiat Stilo e le vetture derivate da quest'ultima. Nel 2010 la Fiat Group Automobiles (tramite la divisione Alfa Romeo) realizza un pianale completamente nuovo che va a sostituire quello del 1995. Tale pianale, che raccoglie anche l'eredit\u00e0 di quello dell'Alfa Romeo 147, debutta con il modello Alfa Romeo Giulietta e viene denominato Compact.\nStoria.\nIl \"Pianale C\" \u00e8 stato sviluppato nei primi anni novanta per le vetture di classe medie prodotte dal gruppo Fiat. Derivato in gran parte dalla precedente piattaforma \"Tipo 2\" che ha costruito il telaio di base per numerose vetture quali le Lancia Delta seconda serie, l'Alfa Romeo 155, la Fiat Tempra e la Fiat Tipo, il \"Pianale C\" permette di montare il motore anteriormente in posizione trasversale, la trazione \u00e8 disponibile sulle ruote motrici anteriori.\nPrima generazione: C1.\nLa prima serie \u00e8 nota sotto la denominazione \"C1\" dove l'1 indica appunto la prima generazione di questa piattaforma. Lo schema di sospensioni \u00e8 configurato all'avantreno con ruote indipendenti, braccio trasversale a montante telescopico (MacPherson), al retrotreno ruote indipendenti, bracci longitudinali, molla elicoidale e barra stabilizzatrice. Il primo impiego \u00e8 avvenuto nel 1995 con le vetture Bravo e Brava.\nPochissime erano le differenze con il precedente pianale \"Tipo 2\" da cui riprendeva pavimento centrale posteriore, nonch\u00e9 i puntoni anteriori, lo schema delle sospensioni anteriori e posteriori, tanto che viene considerato praticamente come uno stretto derivato del primo e conosciuto anche come \"Tipo 2 rev 2\".\nUna versione completamente rivista nei lamierati fu proposta nel 1998 con il debutto della Fiat Multipla denominato \"C1 Sandwich\" caratterizzato da una struttura del pavimento allargata e pi\u00f9 simile ad una struttura scatolata. Riprendeva sostanzialmente le sospensioni (rinforzate) della Brava.\nIn caso di urto frontale il motore invece di arretrare nell'abitacolo provocando seri danni ai passeggeri anteriori (3 nel caso della Multipla) si dispone al di sotto dei sedili anteriori.\nLe principali motorizzazioni montate sono state dei 4 cilindri sia benzina che diesel con cilindrate comprese dai 1.2 del piccolo FIRE fino al 1.9 JTD common rail ma su alcune vetture come la Marea \u00e8 stato possibile abbinare una trasmissione manuale a 6 rapporti e motorizzazioni 5 cilindri sia benzina che turbodiesel (il 2.0 20 valvole e il 2.4 JTD). In Brasile, grazie ad una leggera modifica all'avantreno, ha trovato alloggio anche un motore 2.4 (sempre 5 cilindri) e un 2.0 Turbo con 20 valvole.\nIl pianale venne rivisto sulla Lancia Lybra sia per il passo allungato, sia per l'adozione di una sospensione posteriore differente (di tipo BLG, \"Bracci Longitudinali Guidati\") e per alcuni rinforzi alla struttura anteriore (interventi ripresi anche dalla seconda serie della Marea del 1999) venendo denominato Tipo 2 rev 3.\nDa esso deriv\u00f2 con modifiche pi\u00f9 pesanti anche il pianale delle Alfa Romeo 156, 147 e GT su cui per\u00f2 vennero adottate sospensioni pi\u00f9 prestazionali (anteriori a quadrilatero alto e posteriori \"tri-link\" ispirate a quelle della Lancia Delta HF Integrale, simili alle MacPherson), oltre che per una revisione della struttura anteriore per migliorare l'assorbimento degli urti.\nUtilizzo:\nSeconda generazione: C2.\nLa seconda generazione (\"C2\") debutta nel \"2001\" con la Fiat Stilo. I primi sviluppi della piattaforma completamente inedita rispetto al \"C1\" iniziano almeno tre anni prima per dar vita ad una struttura altamente flessibile che potesse adattarsi a numerose tipologie di vetture, dalle medie compatte alle station wagon fino alle medie di classe premium come la terza serie di Lancia Delta lanciata nel 2008. Lo schema di sospensioni adotta i MacPherson all'avantreno e il ponte torcente al retrotreno per garantire la massima affidabilit\u00e0 e un buon comfort abbinato ad un bagagliaio di dimensioni notevoli (il ponte torcente risulta una soluzione molto compatta) e costi di produzione ridotti rispetto alle strutture pi\u00f9 complesse.\nIl \"C2\", oltre ad essere molto pi\u00f9 rigido, sopportava gli standard previsti nei crash test EuroNCAP ottenendo dalle 4 fino alle 5 stelle sulle ultime vetture. Il motore \u00e8 disposto in posizione trasversale e la trazione \u00e8 anteriore. Questo pianale \u00e8 abbinato a trasmissioni del tipo manuale a 5 e 6 rapporti e automatiche del tipo robotizzate \"Dualogic\" oppure robotizzate \"Selespeed\".\nLe motorizzazioni abbinate a questo telaio sono state principalmente costituite dai motori 1.9 Multijet, a seguire i 1.4 FIRE e T-Jet, i 1.6 e 1.8 16V prodotti dall'FMA di Pratola Serra, il 2.4 5 cilindri 20 valvole e i pi\u00f9 recenti 1.8 T-Jet a iniezione diretta e i diesel 1.6 e 2.0 Multijet. Nel 2008, per la prima volta \u00e8 stato possibile omologare il motore 1.9 Twin Stage bi-turbodiesel da 190 cavalli e 400 N\u00b7m di coppia massima senza apportare ulteriori modifiche alla struttura in quanto il telaio sopporta senza problemi l'enorme coppia del Multijet. Il \"C2\" venne assemblato presso lo stabilimento Fiat di Cassino.\nUtilizzo:"}
{"id": "2439146", "revid": "305330", "url": "https://it.wikipedia.org/wiki?curid=2439146", "title": "Gaio Giulio Iullo (console 489 a.C.)", "text": "Biografia.\nFu eletto console nel 489 a.C., con Publio Pinario Mamercino Rufo,\nl'anno precedente a quello in cui Coriolano guid\u00f2 i Volsci contro Roma.\nI due consoli furono indotti con l'inganno, a credere che i Volsci, progettassero di attaccare Roma, mentre vi erano inviati per assistere ai giochi. I consoli convinsero i Senatori a cacciare dalla citt\u00e0 tutti i Volsci, aumentando il risentimento di questi nei confronti di Roma.\nE alla fine, nel corso del consolato, i Volsci, comandati da Attio Tullio e da Coriolano, dichiarano guerra a Roma."}
{"id": "2439147", "revid": "112596295", "url": "https://it.wikipedia.org/wiki?curid=2439147", "title": "Live Like Horses", "text": "Live Like Horses \u00e8 un singolo di Elton John e Luciano Pavarotti pubblicato nel 1996 da Rocket Records in formato CD single.\nIl disco.\n\"Live Like Horses\" \u00e8 composta da Elton John su testi di Bernie Taupin. Il brano fa parte delle \"outtakes\" dell'album \"Made in England\" del 1995.\nDella canzone esistono due versioni. La prima \u00e8 un duetto fra Elton John e Luciano Pavarotti nel corso dello spettacolo di beneficenza \"Pavarotti &amp; Friends\" (1996); essa usc\u00ec come singolo nello stesso anno, conseguendo la #9 nel Regno Unito.\nLa seconda \u00e8 invece cantata dal solo Elton e si trova nell'album del 1997 \"The Big Picture\" (costituisce la seconda traccia del CD). Il testo di Bernie (alla lettera il titolo vuol dire \"Vivere Come Cavalli\") \u00e8 stato scritto dal paroliere in memoria di suo padre, e presenta numerose metafore. La melodia, lenta e magniloquente, \u00e8 pesantemente influenzata dalla produzione di Chris Thomas, votata all'uso dell'elettronica. Alle chitarre, sono presenti sia Davey Johnstone che John Jorgenson; Bob Birch suona il basso, mentre Charlie Morgan si cimenta alla batteria. Alle tastiere troviamo Guy Babylon, mentre i cori sono opera dell'Angel Voices Choir."}
{"id": "2439149", "revid": "350082", "url": "https://it.wikipedia.org/wiki?curid=2439149", "title": "Durante Nobile", "text": ""}
{"id": "2439164", "revid": "124123", "url": "https://it.wikipedia.org/wiki?curid=2439164", "title": "Howard Buten", "text": "Quando da giovane Howard Buten dovette affrontare l'autismo del suo primo figlio, fu stordito e consumato da un solo pensiero: come sar\u00e0 essere come lui? Oggi, 30 anni dopo, questa domanda continua a modellare la vita di Buten, nel suo lavoro come ricercatore, psicologo clinico, terapeuta e fondatore del Centre Adam-Shelton, una nota clinica per autistici a Parigi.\n\u00c8 anche un clown teatrale con il nome d'arte di Buffo, molto conosciuto in Francia e in Europa.\nLa prima e pi\u00f9 famosa opera di Buten, \"Quando avevo cinque anni, mi sono ucciso\", ha venduto oltre un milione di copie in Francia con il titolo \"Quand j'avais cinq ans, je m'ai tu\u00e9\". Nel 1991 \u00e8 stato nominato Chevalier des Arts et Lettres."}
{"id": "2439165", "revid": "2212896", "url": "https://it.wikipedia.org/wiki?curid=2439165", "title": "Blake Griffin", "text": "Biografia.\nIl fratello Taylor, anch'egli cestista professionista, \u00e8 stato selezionato al draft NBA nello stesso anno di Blake, accasandosi ai Los Angeles Clippers\nGriffin ha un figlio, nato nel 2013 da una breve relazione con Brynn Cameron, ex giocatrice di basket a USC.\nCaratteristiche tecniche.\nOttimo rimbalzista e realizzatore, \u00e8 dotato di grande elevazione, caratteristica che gli ha permesso di vincere uno Slam Dunk Contest nel 2011. \u00c8 anche un buon \"assist-man\".\nCarriera.\nHigh school.\nNato a Oklahoma City e cresciuto nella vicina cittadina di Edmond, frequenta la Oklahoma Christian School dove viene allenato dal padre e vince per due volte consecutive il titolo di \"Oklahoma Player of the Year\", sia da junior con 21,7 punti, 12,5 rimbalzi e 4,9 assist, che da senior con 26,8 punti, 15,1 rimbalzi e 4,9 assist.\nPartecipa inoltre al McDonald's All-American, competizione riservata ai migliori collegiali degli Stati Uniti tenutasi a Louisville (Kentucky), dove vince la gara delle schiacciate.\nCollege.\nGioca per due anni alla University of Oklahoma concludendo il campionato con un record di 23-12 e venendo incluso nel \"All Rookie First Team\" con 14,7 punti e 9,1 rimbalzi di media. L'ultimo a riuscirci per la sua universit\u00e0 era stato Wayman Tisdale nel 1983.\nL'anno successivo da sophomore avvenne la sua esplosione: termin\u00f2 la stagione con 22,7 punti e 14,4 rimbalzi, 30 doppie-doppie, seconda prestazione di sempre della NCAA dietro solo a David Robinson con 31 realizzate nel 1986-1987. Ha anche stabilito il record di rimbalzi in una singola stagione con 504 e vinse numerosi premi: il John Wooden Award, il premio Naismith e il titolo di \"Player of the year\", il miglior giocatore universitario dell'anno.\nIl 14 febbraio 2009, nella partita casalinga contro i Texas Tech Red Raiders terminata 95-74, Griffin segn\u00f2 40 punti di cui 8 su 10 dal tiro libero e 16 su 22 dal campo (72,7%) e 23 rimbalzi (7 offensivi, 16 difensivi) in 31 minuti, diventando cos\u00ec il terzo giocatore nella storia dell'universit\u00e0 a segnare almeno 40 punti e prendere 20 rimbalzi in una partita, dopo Wayman Tisdale (61 punti e 22 rimbalzi contro Texas-San Antonio nel 1983) e Alvan Adams (43 punti e 25 rimbalzi contro Iowa State nel 1975).\nNBA.\nLos Angeles Clippers (2009-13).\nFinita la stagione lascia il college per dedicarsi alla carriera professionistica, dichiarandosi eleggibile per il Draft NBA 2009; viene selezionato come prima scelta assoluta dai Los Angeles Clippers. Dopo una serie di ottime prestazioni in \"preseason\" dove alla fine verr\u00e0 nominato MVP della Summer League, atterrando dopo una schiacciata si procura una frattura da stress ad una rotula. Inizialmente il giocatore decide di non sottoporsi ad intervento chirurgico, ma a met\u00e0 gennaio 2010, non riuscendo a recuperare come previsto, l'operazione si rende necessaria, saltando cos\u00ec l'intera stagione 2009-10.\nFa il suo esordio nella NBA il 27 ottobre 2010 nella partita persa dai Los Angeles Clippers contro i Portland Trail Blazers per 88-98, nella quale realizza 27 punti e 14 rimbalzi. Il 20 novembre, nella partita persa in casa contro i New York Knicks sfonda per la prima volta il muro dei 40 punti mettendone a segno 44 insieme a 15 rimbalzi e 7 assist. Il 16 gennaio 2011 nel derby cittadino contro i Los Angeles Lakers allo Staples Center si trova coinvolto in una rissa nella quale viene espulso a 5,7 secondi dal termine, dopo essere andato in doppia cifra per la 26\u00aa volta consecutiva con 18 punti e 15 rimbalzi. Con lui vengono espulsi Baron Davis, Lamar Odom e Ron Artest e la partita termina con la vittoria dei Los Angeles Clippers per 99-92.. Date le sue movenze animalesche e il suo modo di schiacciare nel 2011 gli viene affibbiato il soprannome Donkey Kong. Il giorno successivo, contro gli Indiana Pacers, segna 47 punti (19/24 al tiro dal campo e 9/11 ai liberi), oltre ai \"consueti\" 14 rimbalzi e 3 assist.\nIl 19 febbraio 2011 partecipa all'NBA Slam Dunk Contest svoltosi presso lo Staples Center di Los Angeles, gara delle schiacciate dell'All-Star Weekend. Griffin per l'ultima schiacciata fa comparire un'automobile sul parquet (una KIA, sponsor ufficiale della NBA) e la fa piazzare sotto il canestro con Baron Davis all'interno pronto a fornirgli l'assist. Non contento, porta in campo anche un coro gospel che intona la canzone \"I Believe I Can Fly\" mentre il giocatore salta il muso della macchina, riceve il passaggio alley-oop attraverso il tettuccio apribile dell'auto, e schiaccia al volo. I tifosi via sms lo premiano, e cos\u00ec il giocatore dei Clippers si impone nella Slam Dunk Contest su JaVale McGee. Il 4 maggio 2011 vince all'unanimit\u00e0 il premio di Rookie dell'Anno come premio della sua fantastica stagione. Viene inserito nel quintetto base della NBA Western Conference nell'edizione 2012 dell'All-Star Game.\nL'8 luglio 2012 \u00e8 stato incluso nella lista dei convocati del Team USA che avrebbe dovuto partecipare alle Olimpiadi di Londra, ma a causa di un infortunio al menisco \u00e8 costretto a rinunciare alla partecipazione.\nLos Angeles Clippers (2013-18): il nuovo allenatore e proprietario.\nDopo una deludente uscita al primo turno nei playoff, i Los Angeles Clippers hanno assunto Doc Rivers come allenatore e GM. Nella sua prima stagione con Rivers al timone, Griffin mantiene una media di 24.1 punti a partita. \u00c8 stato votato come titolare nell'NBA All-Star Game 2014, la sua quarta partecipazione consecutiva e la terza partenza in quintetto. Dal 20 gennaio al 26 marzo Griffin ha registrato pi\u00f9 di 20 punti per 31 partite di fila, stabilendo un franchise record. Il 2 aprile 2014, Griffin e Chris Paul hanno portato i Los Angeles Clippers alla vittoria 112-108 sui Phoenix Suns, aggiudicandosi cos\u00ec il secondo titolo divisionale della franchigia. Il giorno successivo, Griffin ha registrato la sua quarta tripla-doppia in carriera con 25 punti, 10 rimbalzi e 11 assist in una sconfitta 107-113 con i Dallas Mavericks.\nI Los Angeles Clippers finiscono la stagione con un record di franchigia di 57-25, guadagnando il terzo seed nei playoff della Western Conference. Il 21 aprile 2014, Griffin ha segnato il career-high nei playoff di 35 punti in una vittoria contro Golden State. I Clippers avrebbero poi battuto i Warriors in 7 partite nel bel mezzo della polemica per razzismo in cui venne coinvolto il proprietario Donald Sterling, per poi perdere contro gli Oklahoma City Thunder nella semifinale di conference per 4-2. Griffin \u00e8 stato votato nella secondo quintetto All-NBA per il terzo anno consecutivo, mentre ha finito la stagione al terzo posto nella classifica del voto di MVP.\nA seguito delle accuse di razzismo rivolte a Donald Sterling, il commissario NBA Adam Silver ha bandito Sterling dalla lega a vita e lo ha costretto a vendere i Clippers. L'ex CEO di Microsoft Steve Ballmer in seguito ha acquistato i Clippers per $ 2 miliardi di dollari, la pi\u00f9 grande quantit\u00e0 pagato per una franchigia nella storia della NBA.\nL'8 dicembre 2014, Griffin ha segnato un season-high di 45 punti per battere i Phoenix Suns in uno straordinario 121-120. L'8 febbraio 2015, \u00e8 stato escluso dal parquet per quattro-sei settimane a causa di un'infezione da stafilococco al gomito destro. \u00c8 tornato in azione il 15 marzo dopo aver saltato 15 partite per registrare 11 punti e 11 rimbalzi in una sconfitta per 100-98 con gli Houston Rockets. Griffin ha chiuso la stagione regolare con una media 21,9 punti, 7.6 rimbalzi e un career-high 5.3 assist in 67 partite.\nIl 22 aprile 2015, Griffin ha registrato la sua prima tripla-doppia nei playoff con 29 punti, 12 rimbalzi e 11 assist in una gara 2 del primo turno di playoff coi San Antonio Spurs. Quattro giorni dopo, in gara 4, Griffin ha registrato un career-high playoff di 19 rimbalzi e con 20 punti ha aiutato i Clippers a portare la serie sul 2-2. In gara 7 Griffin ha registrato la sua seconda tripla doppia nei playoff in carriera con 24 punti, 13 rimbalzi e 10 assist. Due giorni dopo, in gara 1 di semifinale di Conference Griffin con 26 punti, 14 rimbalzi e 13 assist ha registrato la sua seconda tripla doppia consecutiva per condurre i Clippers ad una vittoria 117-101 contro Houston. I Clippers tuttavia hanno finito per perdere la serie coi Rockets in sette partite, dopo essere stati avanti 3-1 nella serie.\nDetroit Pistons.\nIl 29 gennaio 2018 viene ceduto ai Detroit Pistons. Nello scambio i Clippers ricevono una scelta sia al primo giro che una al secondo del Draft, oltre ai giocatori Avery Bradley, Tobias Harris e Boban Marjanovic. Il 26 marzo dello stesso anno, nel match contro i Los Angeles Lakers, subisce un edema osseo alla caviglia destra, dovendo saltare le conclusive otto partite della stagione. Il 23 ottobre 2018 realizza un massimo in carriera di 50 punti nella partita contro i Philadelphia 76ers, partita vinta 133-132, segnando anche il canestro della vittoria.\nBrooklyn Nets.\nIl 7 marzo 2021 firma con i Brooklyn Nets.\nStatistiche.\nNBA.\nMassimi in carriera.\n\"Statistiche aggiornate al 24 ottobre 2018\""}
{"id": "2439167", "revid": "106908", "url": "https://it.wikipedia.org/wiki?curid=2439167", "title": "Gaio Giulio Iullo (console 482 a.C.)", "text": "Biografia.\nFiglio dell'omonimo personaggio che fu console nel 489 a.C., ma che fu omesso nel testo dello storico Tito Livio, \u00e8 il primo membro della celebre \"gens\" Iulia menzionato in maniera specifica dallo stesso Tito Livio quando fu eletto console nel 482 a.C. con Quinto Fabio Vibulano.\nIn quell'anno gli Equi ripresero le armi contro Roma ed espugnarono e saccheggiarono Ortona, mentre i veienti continuavano con le loro scorribande in territorio romano. I due consoli mossero l'esercito contro la citt\u00e0 di Veio, ma poich\u00e9 i veienti non ne uscivano, si limitarono a razziarne le campagne.\nProbabilmente \u00e8 padre dell'omonimo Gaio Giulio Iullo, con cui spesso \u00e8 confuso, che nel 451 a.C. venne nominato decemviro."}
{"id": "2439173", "revid": "452415", "url": "https://it.wikipedia.org/wiki?curid=2439173", "title": "Mattaponi", "text": "La trib\u00f9 indiana dei Mattaponi risale alla confederazione di trib\u00f9 Powhatan diretta da Capo Powhatan. I nativi posseggono attualmente di un linguaggio scritto dovuto alla recente riscoperta per le culture in via di estinzione, ma tradizionalmente conservano la loro storia tramandandola per via orale di generazione in generazione. L'attuale linguaggio scritto, il sillabario Powhatan, \u00e8 un adattamento dal Sillabario Aborigeno Canadese Unificato (in inglese \"Unified Canadian Aboriginal Syllabics\") usato per altre lingue algonchine.\nAttualmente, i membri della trib\u00f9 vivono nella Contea di King William su terre che lambiscono il Mattaponi River.\nEtnia.\nLe trib\u00f9 indiane Mattaponi e la gente Mattaponi sono state identificate, dai tempi storici ad oggi, da antropologi, studiosi e storici, come discendenti dei nativi americani.\nStoria.\nXVII secolo.\nNel 1607, gli indiani Mattaponi vennero identificati per nome dall'esploratore inglese John Smith, che aveva notato vivevano lungo il fiume Mattaponi, e da William Strachey, che indic\u00f2 il numero dei loro guerrieri in 140. La trib\u00f9 Mattaponi era una delle sei raggruppate sotto il comando di Capo Powhatan nel tardo XVI secolo.\nMet\u00e0 del XVII secolo.\nDurante la guerra del 1644-1646, i Mattaponi lasciarono le loro terre lungo il fiume Mattaponi e si rifugiarono sull'altipiano lungo il \"Piscataway Creek\". Con la cessazione delle ostilit\u00e0, la trib\u00f9 torn\u00f2 gradualmente ai suoi territori. Nel 1656-1657, il re della trib\u00f9 Mattaponi firm\u00f2 un trattato con la Corte della Contea di Rappahannock, con cui essi venivano trattati come i cittadini inglesi godendo dei diritti civili.\nBacon's Rebellion.\nDurante la Bacon's Rebellion, i Mattaponi e Pamunkey vennero attaccati da forze comandate da Nathaniel Bacon. Alla fine del conflitto, la Colonia della Virginia firm\u00f2 il trattato di Middle Plantation, il 29 maggio 1677. Il trattato venne firmato, per conto della trib\u00f9 Mattaponi, da Cockacoeske, che era \"Weroansqua\" (capo) del regno dei Powhatan. \nCockacoeske era divenutoo capo Powhatan dopo la morte di suo marito Totopotamoy, nel 1656. Il trattato di \nMiddle Plantation richiedeva, fra le altre clausole, che il regno Powhatan dovesse pagare un tributo annuale al governatore della Virginia. I Mattaponi ed i Pamunkey continuarono a versare tale tributo.\nTardo XVII secolo.\nNel 1685, i Mattaponi, assieme ai Pamunkey ed ai Chickahominy, parteciparono ad una conferenza sd Albany.\nXVII e XVIII secolo.\nI Mattaponi continuarono ad occupare le loro riserve per tutto il XVII e XVIII secolo, come si ricava da alcuni scritti dell'epoca, anche se dovettero subire incursioni ed abusi da parte dei coloni americani, come riportato da un missionario battista che prest\u00f2 la sua opera presso la trib\u00f9 negli anni 1730 e seguenti e dalle dichiarazioni del governo di Thomas Jefferson nel 1781. In tutta la loro storia, i Mattaponi ebbero un loro governo tribale separato dal comando di Powhatan, anche se la trib\u00f9 rimase parte della Confederazione Powhatan.\nXIX secolo.\nGli stessi modelli di occupazione e controllo politico interno continuarono per tutto il diciannovesimo secolo, con i Mattaponi intenti a difendere strenuamente la loro terra contro i tentativi dei locali di sbarazzarsi di loro e acquisire le loro propriet\u00e0 vietando l'esistenza della trib\u00f9. Nel 1812, venne fatto un tentativo di espropriare mezzo ettaro di terra per la costruzione di una diga ma essi non acconsentirono e ne 1843, la cos\u00ec detta \"Petizione di Gregory\" dichiar\u00f2 che i Pamunkey ed i Mattaponi non erano pi\u00f9 indiani. Questo tentativo di rimuovere i Mattaponi ed i Pamunkey dalle loro terre and\u00f2 ancora una volta a vuoto. Intorno alla stessa epoca, \nlo storico Henry Howe scrisse che vi erano due gruppi di indiani insediati nella Contea di King William, i Pamunkey ed i Mattaponi. Nel 1865 venne costituita la \"Pamunkey Baptist Church\" che molti Mattaponi frequentarono nel corso degli anni.\nIn tutto il XIX secolo, la trib\u00f9 dei Mattaponi ebbe un suo autonomo governo tribale e nel 1868 venne pubblicata una lista di capi, autorit\u00e0 e membri del governo. L'elenco indicava come capo Ellston Major, capi del governo Austin Key e Robert Toopence e membri dello stesso Nancy Franklin, Claiborne Key, Austin Key, Jno Anderson \nKey, Henry Major, Ellston Major, Ellwood Major, Lee Franklin Major, Coley \nMajor, Mary Major, Parkey Major, John Major, Park Farley Toopence, \nElizabeth Toopence, Robert Toopence, Emeline Toopence, Laura \nToopence, Mary Catherine Toopence, James C. Toopence, e Lucy J. \nToopence. L'elenco era firmato da Hardin Littlepage e William J. \nTrimmer, amministratori della trib\u00f9. Nello stesso anno, L.D. Robinson, un altro \nfiduciario della trib\u00f9, figurava in una disputa s u di una strada che dava accesso alla riserva indiana.\nCome ultime due trib\u00f9 della Confederazione Powhatan, i Pamunkey ed i Mattaponi furono trattati dalla Repubblica \ndi Virginia come una sola entit\u00e0 amministrativa fino a 1894, quando i \nMattaponi si separarono formalmente dai Powhatan. Il governo della Repubblica riconobbe, nel 1894, cinque amministratori nominati dal governo della trib\u00f9. I Mattaponi, cos\u00ec come i Pamunkey, vennero dichiarati esenti dal opagamento delle tasse locali e provinciali. Da parte loro i Mattaponi adottarono delle leggi locali e costruirono una loro scuola all'interno della trib\u00f9.\nDal XX secolo a oggi.\nDurante il XX secolo, la trib\u00f9 dei Mattaponi e la sua riserva sono stati pi\u00f9 volte riconosciuti dal governatore e dal procuratore generale della repubblica di Virginia. Essa \u00e8 stata anche citata in pubblicazioni scientifiche e articoli di giornale.\nIl consiglio tribale dei Mattaponi continua ad esercitare il suo autonomo controllo sugli affari della riserva. Assegna terreni per l'uso dei suoi membri, dirime dispute interne, amministra le propriet\u00e0 tribali, e \ntutela gli interessi della trib\u00f9 dei Mattaponi nelle sue relazioni con l'autorit\u00e0 locale, statale e con il Governo Federale. \nContinua a mantenere le sue obbligazioni secondo quanto stabilito nel Trattato di Middle Plantation del 1677, pagando al Governatore della Repubblica di Virginia il tributo annuale."}
{"id": "2439180", "revid": "93556", "url": "https://it.wikipedia.org/wiki?curid=2439180", "title": "Armand de P\u00e9rigord", "text": "Biografia.\nFu maestro della provincia di Sicilia-Calabria dal 1205 al 1232, epoca in cui fu eletto Gran Maestro dell'Ordine templare. Organizz\u00f2 l'attacco a Cana, di Safita e di Zippori e combatt\u00e9 i musulmani nella regione del Mar di Galilea. Tutte queste imprese si conclusero per\u00f2 un fallimento e diminuirono la potenza dell'Ordine.\nNel 1236, alla frontiera tra la Siria e Cilicia, 120 cavalieri e arcieri e turcopoli furono sorpresi in un'imboscata vicino alla citt\u00e0 di Darbs\u00e2k (Terbezek). All'inizio della battaglia che segu\u00ec, i Templari investirono la citt\u00e0 ma vi incontrarono una forte resistenza. Quando arrivarono rinforzi da Damasco ad aiutare i musulmani, i Templari furono massacrati. Il Gran Maestro rimase con appena una ventina di uomini con i quali raggiunse la loro fortezza ad Ascalona a 20\u00a0km da Damasco.\nNel settembre 1239, il Gran Maestro arriv\u00f2 a San Giovanni d'Acri. Vi conclude un trattato con il sultano di Damasco, come i Cavalieri Ospitalieri avevano fatto con il sultano d'Egitto. Nel 1244 il sultano di Damasco chiese l'assistenza dei Templari per respingere i Corasmi del debellato Impero dei Khw\u0101rezmsh\u0101h dell'Asia centrale, che avevano preso a percorrere in armi e a razziare la Siria settentrionale..\nNell'ottobre 1244, le forze federate dei Templari, degli Ospitalieri e dei Teutonici, insieme con il sultano di Damasco e di Kerak (attuale Giordania), affrontarono il sultano d'Egitto al-Salih Ayyub e i suoi alleati corasmi nella battaglia di La Forbie (o battaglia di al-Harbiyya o di Gaza). La coalizione dei cristiani e dei musulmani siriani fu sconfitta e lasci\u00f2 pi\u00f9 di 30.000 morti sul campo di battaglia. Alcuni cavalieri Templari e Ospedalieri riuscirono a rifugiarsi a San Giovanni d'Acri. Non si conosce la sorte del Gran Maestro: le principali ipotesi sono che mor\u00ec in battaglia (quindi nel 1245), o che invece venne fatto prigioniero per morire poi nel 1247, in entrambi i casi non fu pi\u00f9 il Gran Maestro dal 1245."}
{"id": "2439181", "revid": "3732", "url": "https://it.wikipedia.org/wiki?curid=2439181", "title": "Figlie di San Francesco di Sales", "text": "Le Figlie di San Francesco di Sales sono un istituto religioso femminile di diritto pontificio: le suore di questa congregazione pospongono al loro nome la sigla F.S.F.S.\nStoria.\nDon Carlo Cavina\nNato a Castel Bolognese il 29 agosto 1820, fu ordinato sacerdote il 10 giugno 1843 dal cardinale Giovanni Maria Mastai Ferretti (il futuro papa Pio IX). L'ammirazione profonda per San Francesco di Sales fece s\u00ec che il giovane sacerdote lo scegliesse come maestro di vita. Dopo la nomina a Prefetto nel Seminario di Imola e una breve esperienza (due anni) come parroco a Montecatone, nel 1850, a trent'anni, divenne prevosto (cio\u00e8 canonico reggente) della Chiesa della Collegiata a Lugo. \nMolto sensibile ai problemi sociali emergenti nella comunit\u00e0 lughese, fond\u00f2 la Pia Unione di San Vincenzo, maschile e femminile, l'Opera delle Missioni, la \u201cPiccola Casa di San Giuseppe\u201d e il Circolo della Giovent\u00f9 Cattolica \u201cSan Francesco di Paola\u201d. La sua opera pi\u00f9 importante fu la congregazione intitolata a San Francesco di Sales. Mor\u00ec a Lugo il 15 settembre 1880, all'et\u00e0 di 60 anni \nDal 15 ottobre 1994 al 12 ottobre 1996 si \u00e8 celebrata l'Inchiesta diocesana. Il processo di beatificazione \u00e8 ripreso il 16 dicembre 2008, quando i Consultori storici ne hanno accertato le eroiche virt\u00f9.\nIl 7 aprile 2019 il gi\u00e0 Servo di Dio \u00e8 stato proclamato Venerabile.\nIl 24 maggio 1869 don Carlo Cavina (vedi scheda a lato) fond\u00f2 a Lugo una scuola per fanciulle, comprendente anche un convitto per ospitare le ragazze in cerca di lavoro lontane da casa o comunque prive di alloggio. Fu la prima nel circondario. Per la gestione don Cavina si affid\u00f2 alle Suore della Carit\u00e0, presenti in paese dal 1843. Qui conobbe suor Teresa Fantoni (San Felice sul Panaro, 1822). La scuola si afferm\u00f2 in breve tempo, tanto che don Cavina e suor Teresa pensarono di aprirne anche una maschile. Sorse cos\u00ec la \u201cPiccola Casa di San Giuseppe\u201d (patrono dei falegnami). Comprendeva: una scuola di lavoro, una scuola materna ed elementare, oltre a corsi di catechismo. \nNegli anni seguenti due fanciulle ospitate nel convitto manifestarono la vocazione alla vita religiosa. Nacque cos\u00ec l'idea di fondare un nuovo istituto, facendo leva sulla consolidata collaborazione con le Suore della carit\u00e0. Successivamente l'opera prese uno sviluppo autonomo. Il 23 agosto 1872 don Cavina e suor Teresa fondarono, con il sostegno del vescovo, Luigi Tesorieri, la congregazione. Da allora le suore gestiscono l'Istituto San Giuseppe, tanto che a Lugo sono note come \u201cle suore del San Giuseppe\u201d.\nLe costituzioni della comunit\u00e0 religiosa, ispirate agli scritti di san Francesco di Sales, vennero approvate dal vescovo di Imola il 28 luglio 1890. L'istituto ottenne il decreto di lode pontificio il 31 gennaio 1931 e l'approvazione definitiva della Santa Sede il 17 maggio 1939. Nella vicina Massa Lombarda le suore fondarono nel 1922 una scuola materna e nel 1949 l'Istituto assistenziale \"Maria Immacolata\" per ragazzi in difficolt\u00e0.\nNel 1998 la congregazione ha assorbito quella, analoga nel carisma e nelle opere, delle Oblate di san Francesco di Sales di Citt\u00e0 di Castello. Nel 2018 \u00e8 stata acquistata la casa dove nacque don Carlo Cavina, a Castel Bolognese. L'edificio verr\u00e0 utilizzato per gli scopi della Congregazione.\nAttivit\u00e0 e diffusione.\nLe Figlie di San Francesco di Sales si dedicano all'assistenza agli infermi e all'educazione della giovent\u00f9.\nOltre che in Italia, sono presenti in India (dal 1975), nelle Filippine, in Brasile, in Polonia, in Inghilterra, in Kenya, in Tanzania e in Sudafrica: la sede generalizia \u00e8 a Roma.\nAl 31 dicembre 2005 l'istituto contava 361 religiose in 57 case.\nDal 24 luglio 2015 la superiora generale \u00e8 Madre Phina Kuruvill\u00e0, originaria dello stato indiano del Kerala. Succede a Madre Corrada Magnani ed \u00e8 la prima madre generale di origine indiana."}
{"id": "2439182", "revid": "156618", "url": "https://it.wikipedia.org/wiki?curid=2439182", "title": "Turcopoli", "text": ""}
{"id": "2439194", "revid": "287204", "url": "https://it.wikipedia.org/wiki?curid=2439194", "title": "Severgnini", "text": ""}
{"id": "2439205", "revid": "287204", "url": "https://it.wikipedia.org/wiki?curid=2439205", "title": "Luis Enr\u00edquez de Guzm\u00e1n", "text": "In Spagna.\nLuis Enr\u00edquez de Guzm\u00e1n fu il nono conte di Alba de Liste. Era tenente ed ufficiale di polizia a Zamora, e sindaco di Sacas. Occup\u00f2 anche altri incarichi governativi, diventando cavaliere dell'ordine di Calatrava.\nIn Nuova Spagna.\nFu nominato vicer\u00e9 della Nuova Spagna il 28 maggio 1648 da re Filippo IV di Spagna. Giunse a Chapultepec, nei pressi di Citt\u00e0 del Messico, il 27 giugno 1650, ed il giorno successivo ricevette l'incarico dalla Audiencia. Il suo governo inizi\u00f2 per\u00f2 il 3 luglio, quando fece l'ingresso formale a Citt\u00e0 del Messico.\nTra i suoi principali risultati come vicer\u00e9 ci fu la riforma del tesoro della colonia. Tolse il compito di raccogliere le tasse agli ufficiali reali, istituendo due tribunali speciali. Questo port\u00f2 ad un deciso aumento del gettito fiscale, buona parte del quale fu mandato in Spagna per risanare le casse di Filippo IV.\nUn duro scontro scoppi\u00f2 tra Juan de Palafox y Mendoza, vescovo di Puebla, e l'Audiencia, riguardo alla possibilit\u00e0 del vescovo di mostrare un emblema del suo ufficio sulla facciata della cattedrale di Puebla. Un grande incendio scoppi\u00f2 nel Palazzo di Cort\u00e9s. E la leggendaria Monja Alf\u00e9rez mor\u00ec a Veracruz.\nGli indiani Tarahumara fecero partire sulle montagne di Chihuahua una rivolta che dur\u00f2 molti anni. Uccisero molti frati francescani, un gesuita ed alcuni soldati. Saccheggiarono e rasero al suolo alcuni villaggi spagnoli. Il vicer\u00e9 ordin\u00f2 al governatore di Durango di creare un presidio a Papig\u00f3chic, ed invi\u00f2 truppe che avrebbero affrontato i rivoltosi. I ribelli distrussero il forte continuando il saccheggio. Alla fine gli spagnoli catturarono il capo dei ribelli, Teporaca, che fu impiccato ad un albero. Mor\u00ec \"maledendo gli spagnoli ed i suoi compagni vigliacchi, che si erano arresi\". Dopo questo fatto la rivolta fu sedata.\nNel 1651 e 1652 ci fu una carestia nello Yucat\u00e1n. Gli indiani nascosero agli spagnoli le loro sementi, ma senza successo. Anche loro patirono una fame terribile.\nIn Per\u00f9.\nCome ricompensa per la grande quantit\u00e0 di denaro spedito in Spagna, il 22 febbraio 1653 fu nominato vicer\u00e9 del Per\u00f9. Per chiudere gli affari in Nuova Spagna rimand\u00f2 la partenza fino ad agosto. Assunse il governo del Per\u00f9 il 24 febbraio 1655, e rimase in carica fino al 31 dicembre 1661.\nNel 1657 fond\u00f2 l'Accademia Navale della colonia, e l'ospedale di Espiritu Santo a Lima.\nPer breve tempo ci fu una zecca a Lima, con il permesso del re, a partire dal 1565, ma fu presto chiusa. A causa della scarsit\u00e0 di monete, Enr\u00edquez de Guzm\u00e1n ordin\u00f2 di riaprirla, ma senza l'autorit\u00e0 reale necessaria. Coni\u00f2 monete da 1/4, 1/2, 1, 2, 4 e 8 reali e 8 scudi dall'11 dicembre 1658 all'aprile del 1660. Queste monete divennero famose col nomignolo di \"Estrellas de Lima\" (Stelle di Lima). Solo pochi esemplari sono giunti ai giorni nostri."}
{"id": "2439206", "revid": "838137", "url": "https://it.wikipedia.org/wiki?curid=2439206", "title": "Dubai Tennis Championships 2008 - Doppio maschile", "text": "Il doppio maschile del Dubai Tennis Championships 2008 \u00e8 stato un torneo di tennis facente parte dell'ATP Tour.\nFabrice Santoro e Nenad Zimonji\u0107 erano i detentori del titolo, ma quest'anno non hanno partecipato insieme.\nSantoro ha fatto coppia con Richard Gasquet, ma ha perso ai quarti contro Simon Aspelin e Julian Knowle.\nZimonjic ha fatto coppia con Daniel Nestor, ma ha perso in semifinale contro Martin Damm e Pavel V\u00edzner.\nMahesh Bhupathi e Mark Knowles hanno vinto in finale 7\u20135, 7\u20136(7), contro Martin Damm e Pavel V\u00edzner."}
{"id": "2439207", "revid": "287204", "url": "https://it.wikipedia.org/wiki?curid=2439207", "title": "Luis Enriquez de Guzman", "text": ""}
{"id": "2439208", "revid": "287204", "url": "https://it.wikipedia.org/wiki?curid=2439208", "title": "The Last Song (VHS Elton John)", "text": "The Last Song \u00e8 una VHS dell'artista britannico Elton John, distribuita nel 1992 dalla \"MCA Records\".\nContiene il videoclip dell'omonimo singolo \"The Last Song\" (proveniente dall'album \"The One\", sempre del 1992), oltre ad alcune interviste. Nel videoclip (girato da Gus Van Sant) viene efficacemente mostrata la storia descritta nel brano; infatti, \u00e8 presente un ragazzo malato di AIDS, disteso in un letto. Ad un certo punto va a trovarlo suo padre, lasciandolo basito: il giovane, infatti, credeva che il genitore lo avesse abbandonato. Nel video sono anche presenti dei flashback ritraenti la fanciullezza del protagonista.\nTutti i proventi della vendita della VHS furono devoluti in beneficenza."}
{"id": "2439215", "revid": "287204", "url": "https://it.wikipedia.org/wiki?curid=2439215", "title": "Dreamtime (album)", "text": ""}
{"id": "2439216", "revid": "1305772", "url": "https://it.wikipedia.org/wiki?curid=2439216", "title": "La Folie", "text": ""}
{"id": "2439218", "revid": "287204", "url": "https://it.wikipedia.org/wiki?curid=2439218", "title": "Fridrik Thor Fridriksson", "text": ""}
{"id": "2439221", "revid": "19933", "url": "https://it.wikipedia.org/wiki?curid=2439221", "title": "Monja Alf\u00e9rez", "text": ""}
{"id": "2439224", "revid": "1305772", "url": "https://it.wikipedia.org/wiki?curid=2439224", "title": "No More Heroes", "text": ""}
{"id": "2439230", "revid": "24932935", "url": "https://it.wikipedia.org/wiki?curid=2439230", "title": "Amiga 4000/030", "text": ""}
{"id": "2439231", "revid": "24932946", "url": "https://it.wikipedia.org/wiki?curid=2439231", "title": "Amiga 4000/040", "text": ""}
{"id": "2439234", "revid": "19933", "url": "https://it.wikipedia.org/wiki?curid=2439234", "title": "Vescovo di Puebla", "text": ""}
{"id": "2439241", "revid": "481666", "url": "https://it.wikipedia.org/wiki?curid=2439241", "title": "Harry Carey", "text": "Biografia.\nFu interprete di oltre 200 film nel periodo muto e in quello sonoro. Debutt\u00f2 nel 1909 in \"Bill Sharkey's Last Game\". Gir\u00f2 circa 40 film con il grande regista David Wark Griffith tra il 1909 e il 1914. Fu in particolare una star del cinema western degli albori, soprattutto con il personaggio di Cheyenne Harry. Fu ripetutamente diretto da John Ford, che gli dedicher\u00e0 il film \"In nome di Dio - Il texano\" (1948), rifacimento del film muto \"Uomini segnati\" (\"Marked Men\") girato dallo stesso Ford nel 1919 con protagonista Carey. La dedica del film recita: \u00ab\"To the memory of Harry Carey, bright Star of the early western sky\"\u00bb (In ricordo di Harry Carey, luminosa Stella dell'alba del cinema western).\nTalvolta accreditato come Harry Carey Sr., per distinguerlo dal figlio Harry Carey Jr., anch'egli attore.\nRiconoscimenti.\nFu candidato all'Oscar come migliore attore non protagonista per \"Mr. Smith va a Washington\" (1939) di Frank Capra."}
{"id": "2439242", "revid": "1718925", "url": "https://it.wikipedia.org/wiki?curid=2439242", "title": "Edmondo Mortimer, III conte di March", "text": "Origine.\nEra il figlio del secondo conte di March Ruggero Mortimer (1328-1360) e della moglie, Filippa Montacute, figlia di William Montacute, 1\u00ba conte di Salisbury.\nBiografia.\nAlla morte del padre, Edmondo gli subentr\u00f2 nei titoli, ma non avendo ancora dieci anni d'et\u00e0, il re d'Inghilterra, Edoardo III, lo affido alla tutela di William di Wykeham (un prelato intendente alle costruzioni del re, futuro vescovo di Winchester e futuro cancelliere) e Richard Fitzalan, 10\u00ba conte di Arundel.\nEdmondo entr\u00f2 nel pieno possesso delle sue propriet\u00e0 all'et\u00e0 di diciassette anni, nel 1368, lo stesso anno in cui spos\u00f2 la tredicenne Filippa Plantageneta, unica figlia di Lionello di Anversa, primo duca di Clarence, terzogenito di Edoardo III, e di Elisabetta de Burgh (circa 1332 \u2013 circa 1363), divenuta contessa dell'Ulster, assieme al marito Lionello, alla morte del padre, William Donn de Burgh (1312-1333).Filippa Plantageneta, alla morte del padre Lionello, oltre a ereditare, unitamente a Edmondo, il titolo di contessa dell'Ulster, si trov\u00f2 ad essere la terza nella scala ereditaria del regno, dopo il principe di Galles, Edoardo, primogenito di Edoardo III, e dopo suo figlio, Riccardo; e, nel 1377, dopo la morte del principe di Galles, Edoardo e del re Edoardo III, si trov\u00f2 a essere la prima erede al trono di Riccardo II.\nNel 1369, Edmondo Mortimer fu nominato Conte Maresciallo d'Inghilterra ed ebbe diversi incarichi diplomatici. Nello stesso periodo cominci\u00f2 ad avversare il governo laico che aveva l'appoggio del quartogenito di re Edoardo III, Giovanni di Gand, duca di Lancaster; e d'intesa col principe di Galles, Edoardo, riusc\u00ec a estromettere dal governo i ministri pi\u00f9 incapaci e corrotti e il vescovo di Winchester, William di Wykeham ritorn\u00f2 al governo.Dopo la morte di Edoardo, principe di Galles, nel 1376, Giovanni di Gand riprese il sopravvento e, con l'appoggio del teologo John Wyclif, ebbe in mano tutto il potere, perch\u00e9 il padre Edoardo III, per l'et\u00e0 aveva perso la capacit\u00e0 di governare. Edmondo venne allontanato da corte, con il pretesto di visitare le fortificazioni di Calais e di altri remoti luoghi, per il suo incarico di maresciallo, per cui venne trovarsi dalla parte dei baroni che protestarono per l'allontanamento dalla corte di Wykeham, nonch\u00e9 della confisca dei beni in base ad accuse inerenti a fatti antecedenti al 1371; inoltre i baroni non tolleravano che l'amante del re, Alice Perrers, damigella della defunta regina, Filippa di Hainaut, che aveva un grande potere su Edoardo III, tale da permetterle di interferire nell'amministrazione della giustizia e del governo, fosse stata riammessa dopo che il principe Nero, prima di morire, era riuscito a farla allontanare dalla corte.\nTuttavia, nel 1377, alla morte di Edoardo III, sal\u00ec al trono il figlio di Edoardo il Principe Nero, Riccardo II, di dieci anni, che, sotto l'influenza della madre, Giovanna di Kent revoc\u00f2 alcuni privilegi a Giovanni di Gand e, cercando di allontanarlo dalla vita politica, fu inviato in Francia per lo sfortunato attacco a Saint-Malo (1378). Ma, nel 1379, Giovanni era diventato il pi\u00f9 ascoltato consigliere del re, e di conseguenza Edmondo fu nuovamente allontanato da corte, fu inviato in Irlanda, come \"luogotenente dell'Irlanda\", dove cerc\u00f2 di tenere sotto controllo le turbolenze di quel popolo; quando, nel 1381, procedette nel Munster, per debellare la ribellione nel sud dell'Irlanda, trov\u00f2 la morte a Cork, il 27 dicembre di quello stesso anno.Edmondo fu tumulato nell'abbazia di Wigmore, dove fu raggiunto dalla moglie pochi anni dopo.\nMatrimonio e figli.\nEdmondo Mortimer spos\u00f2 Filippa Plantageneta, unica figlia di Lionello di Anversa, primo duca di Clarence (terzogenito di Edoardo III) e di Elisabetta de Burgh (circa 1332 \u2013 circa 1363), divenuta contessa dell'Ulster, assieme al marito Lionello, alla morte del padre, William Donn de Burgh (1312-1333). Da Filippa ebbe quattro figli:\nEdmondo ebbe un figlio illegittimo di cui non si conosce il nome della madre:"}
{"id": "2439245", "revid": "158286", "url": "https://it.wikipedia.org/wiki?curid=2439245", "title": "Presidente della Repubblica Ceca", "text": ""}
{"id": "2439250", "revid": "599013", "url": "https://it.wikipedia.org/wiki?curid=2439250", "title": "Suore riparatrici del Sacro Cuore", "text": "Le Suore Riparatrici del Sacro Cuore sono un istituto religioso femminile di diritto pontificio: le suore di questa congregazione pospongono al loro nome la sigla R.S.C.\nStoria.\nLa congregazione venne fondata a Napoli nell'ottobre 1875 da Isabella de Rosis (1842-1911) con l'approvazione dell'arcivescovo Sisto Riario Sforza: nel 1884, per il loro impegno a favore degli ammalati durante un'epidemia di colera, molte suore vennero contagiate e la compagnia rischi\u00f2 l'estinzione.\nA partire dal 1889 la de Rosis promosse l'erezione al Vomero di un santuario di Riparazione dedicato al Sacro Cuore di Ges\u00f9, completato nel 1914 e ceduto ai salesiani.\nL'istituto ricevette il pontificio decreto di lode il 12 luglio 1906 e le sue costituzioni vennero approvate definitivamente dalla Santa Sede il 30 luglio 1929.\nAttivit\u00e0 e diffusione.\nLe suore Riparatrici sono dedite all'educazione della giovent\u00f9, alle opere parrocchiali, svolgono opera assistenziale in favore di orfani e anziani e promuovono esercizi spirituali per donne.\nOltre che in Italia, sono presenti in America meridionale (Argentina, Colombia, Venezuela) e in Asia (Filippine, India): la sede generalizia \u00e8 a Roma.\nAl 31 dicembre 2005 l'istituto contava 428 religiose in 49 case."}
{"id": "2439251", "revid": "24933103", "url": "https://it.wikipedia.org/wiki?curid=2439251", "title": "Versioni beta", "text": ""}
{"id": "2439254", "revid": "1787156", "url": "https://it.wikipedia.org/wiki?curid=2439254", "title": "Ferdinando Monroy, principe di Pandolfina", "text": "Biografia.\nFiglio di Alonso e Maria Felicita Barlotta erede del \"principato di San Giuseppe de Formosa\", Don Ferdinando Monroy e Barlotta, fu quinto principe di Pandolfina e principe di San Giuseppe. Pari elettivo del Parlamento siciliano, liberale, massone, fu capo di stato maggiore della Guardia nazionale di Palermo durante il regno di Sicilia nato dopo la Rivoluzione siciliana, dal gennaio 1848 al maggio 1849. Esiliato, fu insieme a Ruggero Settimo tra i quarantadue che non ebbero accordata l'amnist\u00eca. Fu commissario della Deputazione che part\u00ec da Palermo per offrire la corona di Sicilia al Duca di Genova.\nDopo lo sbarco dei Mille nel 1860, fu ambasciatore del governo dittatoriale di Garibaldi a Londra.\nFu nominato nel 1861 Senatore del Regno dopo l'Unit\u00e0 d'Italia da Vittorio Emanuele II.\nDall'unione con Donna Maria Anna Ventimiglia, del castello Maniaci ultima erede dei principi di Belmonte, nacquero Giovanna Monroy Ventimiglia Belmonte, moglie di Carlo Stagno dei Principi d'Alcontres, e Gaetano Monroy Ventimiglia di Pandolfina 6\u00ba Principe di Pandolfina e San Giuseppe, marchese di Garsigliano, barone di Arcodaci e S.Anna, unito in matrimonio con Ildefonsa Lanza di Trabia."}
{"id": "2439255", "revid": "1543377", "url": "https://it.wikipedia.org/wiki?curid=2439255", "title": "Photographie", "text": "Photographie \u00e8 il primo album solista di DJ Tayone, gi\u00e0 membro di Alien Army e Fluxer.\nL'album, fedele al titolo, \u00e8 una collezione dei tasselli che hanno composto la carriera del dj italiano, tra collaborazioni con nomi noti legati al mondo del cinema, come Franco Micalizzi e altre legate all'ambito urban, come Patrick dei Casino Royale o Antianti.\nNonostante il progetto sia stato pubblicizzato specialmente in ambito hip hop, genere musicale dal quale Tayone proviene, l'album \u00e8 una miscela di versi elementi, dal soul, all'hip hop alla black music in senso lato."}
{"id": "2439262", "revid": "910555", "url": "https://it.wikipedia.org/wiki?curid=2439262", "title": "Bus Rapid Transit", "text": " \nSi definisce Bus rapid transit (BRT) o autobus a transito rapido un sistema di trasporto di massa che utilizza la tecnologia degli autobus che viaggiano su corsie preferenziali apposite con lo scopo di aumentare la rapidit\u00e0 del trasporto su gomma tradizionale raggiungendo prestazioni assimilabili a quelle di una metropolitana classica.\nIl termine \u00e8 applicato a una grande variet\u00e0 di sistemi di trasporto pubblici che usano autobus o autobus guidati (Phileas, O-Bahn, Bombardier GLT) per fornire un servizio pi\u00f9 rapido rispetto al sistema di trasporto tradizionale su gomma. Spesso viene raggiunto migliorando le infrastrutture esistenti, veicoli e tabelle orarie. L'obiettivo di questi sistemi \u00e8 di avvicinare la qualit\u00e0 del servizio ai sistemi a guida vincolata (su rotaia) ma mantenendo i costi minori dei sistemi basati su autobus. L'espressione BRT \u00e8 principalmente utilizzata in Nord America; in Europa e Australia, in altri luoghi viene comunemente chiamata \"busway\" o anche \"quality bus\".\nEtimologia.\nIl nome \"Bus rapid transit\" deriva parzialmente da \"rapid transit\": un sistema di trasporto su binario ad alta capacit\u00e0 con un proprio percorso protetto e diritto di precedenza, essendo spesso su sede sopraelevata o in galleria, caratterizzato da alte frequenze e lunghi convogli. A causa della somiglianza del nome si tendono ad associare le qualit\u00e0 del rapid transit a quelle del Bus Rapid Transit. Il concetto di \"BRT\" comprende una variet\u00e0 di servizi tra i quali quelli precedentemente conosciuti come \"express buses\", \"limited busways\" e \"rapid busways\" e anche \"BHNS\" in Francia (\"Bus \u00e0 Haut Niveau de Service\"). Le tipiche velocit\u00e0 di percorrenza dei sistemi BRT sono tra i 12 ed i 40\u00a0km/h, molto vicine a quelle dei sistemi di trasporto su ferro di superficie (tram).\nCaratteristiche principali.\nQuesti sistemi possono avere una grande variet\u00e0 di forme, dalle \"busways\", tratte poste su corsie preferenziali che garantiscono sempre il diritto di precedenza (per esempio il Transitway di Ottawa o l'MLK East Busway di Pittsburgh) ad autobus che utilizzano corsie preferenziali, corsie dedicate o corsie per veicoli ad alto tasso di occupazione (HOV lanes) su tratte autostradali come il CityExpress di Honolulu ad autobus che semplicemente prevedono un numero di fermate ridotto lungo tratte gi\u00e0 esistenti.\nUn sistema BRT ideale deve presentare le seguenti caratteristiche:\nLa popolarit\u00e0 del BRT pu\u00f2 aumentare con l'utilizzo dei filobus, grazie alla loro capacit\u00e0 di inquinare meno e di fare meno rumore. L'aggravio di prezzo per l'installazione dei cavi pu\u00f2 essere ripagato nel lungo periodo con i costi minori di mantenimento.\nParagone con altre forme di trasporto pubblico.\nScopo dei BRT \u00e8 quello di combinare i vantaggi di un sistema su rotaia (con il diritto di precedenza che ne garantisce puntualit\u00e0 e frequenza) con quelli di un sistema di autobus (minori costi di costruzione e manutenzione, diritto di precedenza non sempre necessario, e ove richiesto, la possibilit\u00e0 di usufruire di servizi navetta complementari afferenti alla linea principale).\nConfrontato con un tradizionale servizio di trasporto pubblico su gomma, il BRT garantisce:\nPer quanto riguarda il paragone con i servizi di trasporto pubblico su rotaia, il BRT garantisce nella pratica una capacit\u00e0 di trasporto tranquillamente comparabile a quella di una qualsiasi tranvia di superficie ad un costo decisamente pi\u00f9 basso. Si va da una capacit\u00e0 di trasporto massima di 7500 passeggeri/ora nelle ore di punta per il BRT di Ankara ai 40000 di Bogot\u00e0, cifre del tutto simili a quelle di qualunque tranvia di superficie. Da notare che la capacit\u00e0 media di una corsia di tangenziale o autostrada si aggira sui 2000 veicoli/ora. Questo risultato \u00e8 possibile grazie alla possibilit\u00e0 per gli autobus di viaggiare a cadenze molto elevate, fino a un mezzo ogni 10 sec., mentre su rotaia la frequenza massima \u00e8 quella di un convoglio al minuto.\nLa rotaia garantisce un maggiore confort di viaggio rispetto al BRT (oltre ad una maggiore capacit\u00e0 dei veicoli e quindi della linea) ed \u00e8 in grado di attirare un numero di passeggeri pi\u00f9 alto.\nDa una ridefinizione del concetto di \"BRT\", adattando questo approccio all'ambiente urbano e alla \"cultura del trasporto\", e basandosi su iniziali esperienze locali, con relativi risultati, \u00e8 stato coniato il termine di BHLS, un sistema \u00e8 un sistema di trasporto pubblico con un forte grado di separazione dalla sede viaria, con prestazioni pi\u00f9 elevate rispetto alle tradizionali linee di bus esercitate in sede promiscua."}
{"id": "2439263", "revid": "2065965", "url": "https://it.wikipedia.org/wiki?curid=2439263", "title": "Martino Bitti", "text": "Fu valente violinista, maestro e compositore, appartenente alla nutrita schiera dei post-corelliani.\nBiografia.\nMartino Bitti nacque a Genova verso il 1656 e si form\u00f2 musicalmente a Venezia forse col violinista Giovanni Battista Vivaldi, padre del pi\u00f9 celebre Antonio.\nGi\u00e0 dal 1688 Bitti fu a Firenze, prima al servizio di Ferdinando de' Medici come generico \"suonatore di violino\" e poi a quello di Cosimo III come \"primo violino\" (1689).\nNel capoluogo toscano rest\u00f2 per oltre un trentennio, probabilmente fino alla morte avvenuta nel 1743.\nDi lui si ricordano:"}
{"id": "2439267", "revid": "228587", "url": "https://it.wikipedia.org/wiki?curid=2439267", "title": "Ping Pong (disambigua)", "text": ""}
{"id": "2439271", "revid": "339392", "url": "https://it.wikipedia.org/wiki?curid=2439271", "title": "Spank, tenero rubacuori", "text": ""}
{"id": "2439273", "revid": "838137", "url": "https://it.wikipedia.org/wiki?curid=2439273", "title": "Dubai Tennis Championships 2008 - Doppio femminile", "text": "Il doppio femminile del Dubai Tennis Championships 2008 \u00e8 stato un torneo di tennis facente parte del WTA Tour 2008.\nCara Black e Liezel Huber erano le detentrici del titolo e l'hanno riconfermato vincendo in finale 7\u20135, 6\u20132, contro Jie Zheng e Zi Yan."}
{"id": "2439275", "revid": "348618", "url": "https://it.wikipedia.org/wiki?curid=2439275", "title": "Il delitto della terza luna", "text": "Il delitto della terza luna (\"Red Dragon\") \u00e8 un romanzo dello scrittore statunitense Thomas Harris pubblicato nel 1981. \u00c8 il primo romanzo in cui compare il famoso personaggio Hannibal Lecter.\nSebbene sia stato pubblicato nel 1981, ebbe notoriet\u00e0 solo a partire dagli anni novanta, dopo il successo del seguito della vicenda, ossia de \"Il silenzio degli innocenti\". Da questo romanzo furono tratti due film: \"Manhunter - Frammenti di un omicidio\" del 1986 e \"Red Dragon\" del 2002.\nTrama.\nWill Graham si \u00e8 ritirato dall'FBI in seguito alla ricerca e cattura tre anni prima del temibile serial killer Hannibal Lecter. Will ha rischiato di morire e dopo una difficoltosa ripresa fisica e psichica ora vive in Florida con la moglie Molly ed il figliastro Willy. Jack Crawford, un ex compagno dell'FBI, gli chiede aiuto per risolvere un difficile caso. Graham ha un dono che in realt\u00e0 \u00e8 una grande maledizione: riesce a pensare come i serial killer a cui d\u00e0 la caccia, riesce a vivere le loro emozioni, a seguirne i pazzeschi giochi mentali. \nQuesta volta si tratta di un serial killer di famiglie, che viene inizialmente chiamato il \"Lupo Mannaro\" poich\u00e9 agisce nelle notti di luna piena. Si tratta quindi di una corsa contro il tempo per i protagonisti, che devono riuscire a catturare il killer prima del prossimo plenilunio.\nIl Lupo Mannaro \u00e8 Francis Dolarhyde, un tecnico di un laboratorio in cui si sviluppano foto e filmati. Dolarhyde ci appare come un mostro sin dalla nascita, deformato in volto dal suo labbro leporino, che vive tra i complessi psicologici creatigli nell'infanzia dalla nonna, che lo spingono a compiere atti estremi. Durante il romanzo conosce anche il significato dell'amore con una difficile relazione con una ragazza cieca, Reba McClane, legati appunto dalle loro \"imperfezioni\".\nDolarhyde si fa chiamare il \"Drago Rosso\", poich\u00e9 \u00e8 proprio una sorta di entit\u00e0 insita nel quadro \"Il grande Drago Rosso e la donna vestita col sole\" di William Blake a guidarlo nelle sue folli gesta. Spinto nel baratro dalla sua pazzia, Dolarhyde, sentendosi braccato dalla polizia grazie agli sviluppi delle indagini di Graham, progetta un piano per far credere di essersi suicidato.\nCredendo che il caso fosse chiuso, Graham torna a casa con la sua famiglia. Ma ecco il colpo di scena: mentre sta pescando con il figliastro, viene aggredito dal serial killer e viene pesantemente sfigurato in volto. L'omicida viene definitivamente ucciso da Molly, che mette fine a un incubo. Il finale \u00e8 tutt'altro che un lieto fine, dato che Graham, oltre ai danni fisici, vedr\u00e0 irrimediabilmente rovinato il suo rapporto con la moglie.\nIl ruolo di Hannibal Lecter in questa opera \u00e8 piuttosto marginale, ma se ne evidenziano gi\u00e0 la profonda conoscenza della mente umana e l'efferato cinismo. Ne \u00e8 testimonianza un passo della lettera inviata a Graham al termine del romanzo, in cui Lecter si riferisce al poliziotto dicendogli che era stato \"ridotto come un quadro di Picasso\"."}
{"id": "2439276", "revid": "767487", "url": "https://it.wikipedia.org/wiki?curid=2439276", "title": "An Audience with Elton John", "text": "An Audience with Elton John \u00e8 una VHS di Elton John, distribuita nel 1997 dalla \"Telstar\".\nSi tratta sostanzialmente di una famosa trasmissione britannica, durante la quale Elton esibisce (con la Elton John Band o con diversi ospiti) alcune delle sue canzoni pi\u00f9 famose e altri brani meno noti al grande pubblico; \u00e8 particolarmente nota l'esecuzione di \"Don't Go Breaking My Heart\" con le Spice Girls, e il duetto con i Pet Shop Boys nella canzone \"I Believe In Love (It's All We've Got)\". Altri brani messi in evidenza nella VHS sono \"I'm Still Standing\", \"Something About the Way You Look Tonight\", \"Abide with Me\" (con Black Dyke Mills Band), \"Saturday Night's Alright (For Fighting)\" (con alcuni sportivi inglesi), \"If the River Can Bend\", \"Believe\", \"Song for Guy\" (entrambe eseguite in medley con i Pet Shop Boys), \"Philadelphia Freedom\", \"Can You Feel the Love Tonight\", \"Come Down in Time\" (con Sting) e \"Your Song\". Inoltre, durante lo show, Elton ha improvvisato leggendo il libretto di istruzioni di un forno, creando il brano \"Cooker Song\".\nOltre alle esecuzioni musicali, lo show vede Elton rispondere a domande che gli pongono i suoi amici VIP (ad esempio Roger Taylor dei Queen \u00e8 nel pubblico) e in generale d\u00e0 vita a dei simpatici siparietti dove Elton ironizza sul suo stile di vita e sulla sua carriera."}
{"id": "2439278", "revid": "76963", "url": "https://it.wikipedia.org/wiki?curid=2439278", "title": "Isabel Lucas", "text": "Biografia.\nNata a Melbourne da madre svizzera e padre australiano, da bambina visse a Cairns, citt\u00e0 nello Stato del Queensland. Parla correttamente il tedesco oltre all'inglese, sua lingua madre. Ha frequentato la scuola superiore Santa Monica, nella citt\u00e0 di Cairns. Ha lavorato nella soap opera \"Home and Away\", con co-protagonista Chris Hemsworth, fino a giugno 2006. All'inizio del 2008 si \u00e8 trasferita a Los Angeles, dove si \u00e8 messa in evidenza in alcuni film e progetti televisivi. Durante il 2008 ha frequentato l'attore americano Adrian Grenier, ma i due si sono lasciati nel mese di agosto dello stesso anno. Isabel ha interpretato anche il personaggio principale del videoclip del cantautore britannico Ed Sheeran, \"Give Me Love\". \u00c8 inoltre conosciuta per l'attivo impegno in diverse organizzazioni a difesa dell'ambiente, tra le quali anche Greenpeace.\nAmbientalismo.\nNell'ottobre 2007, Lucas ha fatto parte di un gruppo di 30 attivisti della Sea Shepherd Conservation Society che protestavano contro la caccia alle balene a Taiji, Wakayama, in Giappone. L'azione \u00e8 stata mostrata nel film The Bay. Da allora sostiene l'organizzazione per la protezione della vita marina.\nDoppiatrici italiane.\nNelle versioni in italiano dei suoi film, Isabel Lucas \u00e8 stata doppiata da:"}
{"id": "2439280", "revid": "114001001", "url": "https://it.wikipedia.org/wiki?curid=2439280", "title": "Baselga del Bondone", "text": "Baselga del Bondone \u00e8 una frazione del comune di Trento, situato a circa 8 chilometri dal capoluogo in direzione di Riva del Garda e alle pendici del monte Bondone.\nAssieme a Cadine, Candriai, Norge, Sopramonte, Vason e Vigolo Baselga forma la circoscrizione amministrativa numero 3 di Bondone di Trento.\nStoria.\nLa storia di Baselga del Bondone comincia nel medioevo con la presenza della pieve di Santa Maria Assunta, risalente al X secolo.\nDenominato semplicemente \"Baselga\", fu comune autonomo sino al 1928, anno in cui divenne frazione di Terlago. Ricostituito nel 1947 (dal 1955 si chiam\u00f2 \"Baselga di Vezzano\"), nel 1968 fu nuovamente soppresso e incorporato a Trento.\nFino agli anni ottanta era presente una stazione di cura che offriva bagni di fieno per le malattie epidermiche, famosi in tutta la zona."}
{"id": "2439286", "revid": "287204", "url": "https://it.wikipedia.org/wiki?curid=2439286", "title": "Borboruso", "text": "Borboruso \u00e8 una frazione del comune di Pedivigliano in provincia di Cosenza.\nGeografia fisica.\nTerritorio.\nL'abitato di Borboruso sorge su un omonimo altopiano nella media valle del Savuto a 960 m di altitudine sul livello del mare. Il centro urbano si colloca in particolare in una leggera depressione locale ad un'altitudine di 908 metri sul livello del mare.\nA nord di Borburuso si incontra il massiccio montuoso della Sila mentre a sud si apre la valle del fiume Savuto con visuale diretta sui centri di Pedivigliano e Scigliano e con sullo sfondo il mar Tirreno. Nelle giornate terse da questa posizione si pu\u00f2 scorgere in lontananza il cono vulcanico dello Stromboli.\nIl territorio attorno all'abitato di Borburuso \u00e8 tendenzialmente ondulato e solcato fa fiumi a carattere fortemente irregolare (fiumare). La parte non occupata dall'agricoltura \u00e8 ricoperta da boschi di latifoglie, castagni e querce in misura prevalente, che in primavera ed in autunno producono diverse variet\u00e0 di funghi commestibili. La stagione autunnale \u00e8 anche caratterizzata dalla significativa produzione di castagne.\nPedivigliano, comune di cui Borboruso fa parte assieme a Pittarella e Villanova, dista 6,74\u00a0km mentre il pi\u00f9 vicino centro di Soveria Mannelli (in provincia di Catanzaro) ne dista 4. Cosenza, capoluogo di provincia, dista 45\u00a0km.\nClima.\nIl clima di Borboruso \u00e8 temperato e gradevole per gran parte dell'anno. Le estati sono asciutte ma discretamente ventilate con le massime temperature che si raggiungono nella seconda met\u00e0 del mese di luglio. Gli inverni sono miti con piogge che si concentrano massimamente tra i mesi di novembre e febbraio. L'altitudine dell'abitato fa s\u00ec che spesso si registrino preceipitazioni nevose la cui altezza al suolo non supera mediamente i 20 centimetri. Le stagioni intermedie sono fresche e prive di un carattere climatico dominante.\nLa maggior parte delle precipitazioni arriva da perturbazioni di origine atlantica, mentre venti da nord, e da est sono tipicamente associati a nevicate in inverno.\nEconomia.\nCome gran parte dei piccoli centri dell'entroterra calabrese, anche Borboruso non presenta attivit\u00e0 economiche di rilievo. La maggior parte dei suoi abitanti in et\u00e0 lavorativa trova infatti impiego al di fuori dei confini comunali. Questa situazione \u00e8 stata, ed in parte \u00e8 ancora, causa di una massiccia emigrazione verso le regioni dell'Italia settentrionale. L'attivit\u00e0 di taglio dei boschi e la lavorazione dei prodotti locali sono le uniche attivit\u00e0 in forma di impresa. L'agricoltura \u00e8 invece prevalentemente svolta per il consumo familiare. Buona produttivit\u00e0 ha la coltura della patata, mentre cereali e pomodori offrono risultati pi\u00f9 modesti. In frutticultura il clima si presta bene per il melo ed il pero.\nStoria.\nIl nome Borburuso, che esiste anche nella variante \"Borburuso\", ha origine incerta. Alcuni lo considerano una derivazione dell'appellativo \"barbarossa\", mentre per altri \u00e8 riconducibile alla dominazione dei Borboni nell'Italia meridionale.\nAnche la fondazione dell'abitato non ha una datazione certa. Si ritiene per\u00f2 che le prime edificazioni risalgano alla seconda met\u00e0 dell'Ottocento mentre la costruzione della locale chiesa risale alla fine dello stesso secolo.\nNel secondo dopoguerra Borboruso \u00e8 stato sede di una forte emigrazione che ha spopolato il centro urbano dimezzandone la popolazione.\nSociet\u00e0.\nTradizioni e folclore.\nMolto vivi nella tradizione locale sono i riti natalizi. Le principali ricorrenze di questo periodo dell'anno sono attese in piazza dagli abitati che si riuniscono attorno ad improvvisati fal\u00f2 che nel dialetto locale sono detti \"focare\". Sopravvive anche la tradizionale strina natalizia.\nTipicit\u00e0 gastronomiche legate al natale sono:\nIl periodo pasquale \u00e8 invece caratterizzato dalle: \nFeste religiose.\nLa principale festivit\u00e0 religiosa in Borboruso \u00e8 legata alla celebrazione della Madonna di Costantinopoli a cui \u00e8 dedicata la chiesa del paese e i cui festeggiamenti avvenivano in passato nella seconda domenica di ottobre. Attualmente invece le celebrazioni sono state anticipate alla prima met\u00e0 di agosto.\nLa prima domenica di luglio si festeggia invece la Madonna della Salute, mentre il 4 dicembre si celebra Santa Barbara.\nCollegamenti.\nLa principale arteria stradale che serve Borboruso \u00e8 l'ex Strada statale 19 delle Calabrie a cui l'abitato \u00e8 variamente collegato da strade provinciali e comunali. Il raccordo con l'autostrada A3, principale arteria regionale, avviene tramite la Strada statale 616 di Pedivigliano che porta fino allo svincolo di Altilia - Grimaldi.\nBorboruso non \u00e8 raggiunto dalla rete ferroviaria. La stazioni pi\u00f9 vicine sono situate a Coraci (frazione del comune di Colosimi) e a Soveria Mannelli. Entrambe appartengono alla linea Cosenza - Catanzaro Lido delle Ferrovie della Calabria.\nL'aeroporto di riferimento \u00e8 quello di Lamezia Terme che dista circa 35\u00a0km."}
{"id": "2439287", "revid": "330183", "url": "https://it.wikipedia.org/wiki?curid=2439287", "title": "Fr\u00e9d\u00e9ric Bartholdi", "text": ""}
{"id": "2439288", "revid": "729019", "url": "https://it.wikipedia.org/wiki?curid=2439288", "title": "Alberto Monroy (generale)", "text": "Biografia.\nEsponente della famiglia Monroy. Prese parte alla prima guerra mondiale come maggiore nel 22\u00ba reggimento artiglieria da campagna e nel 1918 fu decorato di Croce di guerra al valor militare.\nFu Regio Commissario del Comune di Palermo per pochi giorni, succedendo al podest\u00e0 di epoca fascista Francesco Sofia, ed ebbe l'incarico di consegnare il 22 luglio 1943 gli affari dell'amministrazione comunale al colonnello Charles Poletti, capo degli affari civili dell'AMGOT a Palermo."}
{"id": "2439289", "revid": "709565", "url": "https://it.wikipedia.org/wiki?curid=2439289", "title": "The Secret Saturdays", "text": "The Secret Saturdays \u00e8 una serie televisiva animata statunitense del 2008, creata da Jay Stephens.\nLa serie segue le avventure dei Saturdays, una famiglia di criptozoologi che lavorano per impedire che la verit\u00e0 sui criptidi venga divulgata per proteggere la razza umana e le creature stesse. I Saturdays viaggiano per la Terra alla ricerca di criptidi per studiare e combattere i cattivi come il megalomane V.V. Argost. \"The Secret Saturdays\" \u00e8 influenzato dalle serie d'azione Hanna-Barbera degli anni '60 e dall'interesse personale di Stephens per la criptozoologia.\nLa serie \u00e8 stata trasmessa per la prima volta negli Stati Uniti su Cartoon Network dal 3 ottobre 2008 al 30 gennaio 2010, per un totale di 36 episodi ripartiti su due stagioni. In Italia \u00e8 stata trasmessa su Cartoon Network dal 15 giugno 2009.\nTrama.\nUn ragazzo di nome Zak Saturday si trova, insieme ai suoi genitori, Solomon \"Doc\" e Drew Saturday, e alle creature da loro adottate Komodo (un drago di komodo geneticamente modificato), Fiskerton (una creatura mista tra gorilla e gatto) e Zon (uno pterosauro), a sconfiggere mostri chiamati \"criptidi\" per fermare i folli piani di Maboul.\nProduzione.\nA differenza di altre serie di Cartoon Network, \"The Secret Saturdays\" non \u00e8 stato prodotto da Cartoon Network Studios, gli episodi sono stati per lo pi\u00f9 diretti da Scott Jeralds e lo show \u00e8 stato prodotto da Porchlight Enterteinment, una societ\u00e0 che aveva anche prodotto Tutenstein (un'altra serie di Jay Stephens).\nNel gennaio 2010, sui forum di Internet, Jay Stephens (il creatore) spieg\u00f2 che la serie non era ancora stata cancellata definitivamente e che il capitolo \"La guerra dei criptidi\" era (a quel tempo) un finale di stagione e che Cartoon Network ancora non aveva ordinato altri episodi, ma c'era la possibilit\u00e0 che qualcosa cambiasse. Successivamente, Jay ha smesso di commentare sui forum e ha lasciato il suo blog inattivo, suggerendo che il finale di stagione sarebbe stato la fine definitiva della serie.\nNonostante questo, 3 anni dopo, la famiglia \"Saturday\" fece un'apparizione come ospite in un capitolo crossover di \"\", intitolato \"TGIS\", 5 non si sa esattamente perch\u00e9 Cartoon Network abbia deciso di realizzare questo crossover con una serie che \u00e8 gi\u00e0 stata cancellata, ma i fan dicono che Cartoon Network potrebbe averlo fatto per i fan dello spettacolo che erano rimasti desiderosi di pi\u00f9 episodi. La prima di TGIS sarebbe dovuta avvenire ad aprile negli Stati Uniti, ma per qualche motivo Cartoon Network ha ritardato la prima a settembre."}
{"id": "2439294", "revid": "729019", "url": "https://it.wikipedia.org/wiki?curid=2439294", "title": "Grammatica sanscrita", "text": "La grammatica della lingua sanscrita possiede un complesso sistema verbale, un sistema di declinazione dei sostantivi e aggettivi e conosce inoltre un ampio utilizzo di sostantivi composti. Essa fu studiata e codificata da grammatici indiani a partire dal tardo periodo dei veda (ottavo secolo avanti Cristo circa), culminando nella grammatica redatta dal grande grammatico indiano P\u0101\u1e47ini attorno al quarto secolo avanti Cristo.\nTradizione grammaticale.\nLa tradizione grammaticale del sanscrito (vy\u0101karana, una delle sei discipline del cosiddetto Ved\u0101\u1e45ga) inizi\u00f2 nel tardo periodo vedico indiano e trov\u00f2 il proprio punto di massima espressione intellettuale con la codificazione grammaticale dell'A\u1e63\u1e6d\u0101dhy\u0101y\u012b da parte del grammatico P\u0101nini, un'opera consistente di 3 990 aforismi.\nL'autore sanscrito K\u0101ty\u0101yana compose i V\u0101rtikas (le spiegazioni) di P\u0101nini. Pata\u00f1jali, vissuto tre secoli dopo P\u0101nini, scrisse il Mah\u0101bh\u0101shya, il \"Grande Commentario\" sull'A\u1e63\u1e6d\u0101dhy\u0101y\u012b e sui V\u0101rtikas.\n\u00c8 grazie all'opera di questi tre antichi grammatici del sanscrito che la tradizione grammaticale di questa lingua in tale epoca prende il nome di Trimuni Vy\u0101karana o \"Grammatica dei tre saggi\".\nIn ultimo, al fine di spiegare ulteriormente il significato dei suddetti sutras, gli autori Jayaditya e V\u0101mana scrissero nel sesto secolo dopo Cristo il commentario K\u0101sik\u0101.\nLa grammatica p\u0101niniana trova uno dei propri fondamenti nei cosiddetti quattordici Shiva sutras o Maheshvara Sutras.\nEssi espongono sinteticamente l'organizzazione dei fonemi della lingua sanscrita.\nDegna di nota per lo sviluppo della riflessione grammaticale sulla lingua sanscrita fu nel dodicesimo secolo l'opera del grammatico Kaiyata che scrisse un commentario al Mah\u0101bh\u0101shya di Pata\u00f1jali.\nMaggiormente influente fu il Rup\u0101vat\u0101ra, opera di Dharmak\u012brti, il quale divulg\u00f2 versioni pi\u00f9 semplici della grammatica sanscrita.\nDurante il diciassettesimo secolo l'opera di grammatica sanscrita pi\u00f9 importante fu il Siddh\u0101nta Kaumudi di Bhattoji D\u012bkshita, assieme al quale esistono versioni derivate per opera del grammatico Varadar\u0101ja.\nLo studio del sanscrito da parte di studiosi europei comincia nel diciottesimo secolo con Jean Fran\u00e7ois Pons e altri studiosi minori.\nBisogner\u00e0 attendere il diciannovesimo secolo per opere esaustive.\nFra i pi\u00f9 importanti studiosi europei del periodo ci sono Otto Boehtlingk, William Dwight Whitney e Jacob Wackernagel.\nTradizionalmente il sanscrito utilizza la scrittura devanagari, le cui consonanti possiedono una schwa /\u0259/ come vocale inerente e dei diacritici per indicare le vocali brevi e lunghe quando non sono in forma isolata. Possiede pure dei diacritici ausiliari per indicare fenomeni fonetici come la nasalizzazione della vocale (\u0901), fusioni calligrafiche di lettere per indicare i cluster consonantici o consonanti doppie (ex. \"rka\" \u0930\u094d\u0915, \"krai\" \u0915\u094d\u0930\u0948, \u1e6dre \u091f\u094d\u0930\u0947 ecc.) e una riga orizzontale, da scrivere per ultima, che in presenza di alcune lettere si spezza. Sotto si indica la romanizzazione/pronuncia figurata delle lettere, basata sul sistema di William Wilson Hunter, detto \"Sistema Hunteriano\".\nVerbi.\nClassificazione dei verbi.\nIl sanscrito ha dieci classi verbali suddivise ulteriormente in due grandi categorie: i verbi tematici e atematici. Il primo gruppo aggiunge una \"a\" tra il tema e la desinenza, rendendo cos\u00ec i verbi pi\u00f9 stabili; il secondo gruppo non aggiunge vocale tematica.\nNel sanscrito vedico, oltre alle dieci classi verbali, ce n'\u00e8 una in pi\u00f9: si chiama il \"Lata\", da \u0932\u093e\u0924\u093f \"l\u0101ti\", traducibile in italiano con \"prendere\", \"ricevere\" o \"attribuire\".\nL'elemento base di un verbo sanscrito \u00e8 la radice, alla cui base possono essere aggiunti altri elementi grammaticali che danno sfumature precise e particolari, come prefissi, suffissi, infissi, raddoppiamenti, ecc. Molti termini sanscriti possono essere fatti risalire a una precisa radice verbale o a varie radici di uno stesso campo semantico. Questo fenomeno, sebbene pi\u00f9 limitatamente, si presenta in molte altre lingue; in sanscrito, tuttavia, un'antica tradizione di codificazione grammaticale e riflessione filosofica sul linguaggio ha consentito la circoscrizione di determinate aree di significato facendole discendere da un'unica radice vocalico-consonantica.\nIl sanscrito \u00e8 in grado di fornire termini semanticamente analizzabili suddividendoli in fonemi portatori ciascuno di un particolare significato; il processo di formazione di una parola sanscrita tende alla regolarit\u00e0 e alla trasparenza, ed \u00e8 peculiarit\u00e0 di questa lingua.\nUna parte significativa delle radici verbali sanscrite trova riscontro anche in altre lingue della famiglia indo-europea; ci\u00f2 ha consentito uno studio comparato di molti termini presenti nelle diverse lingue, consentendo una ricostruzione del significato originario di alcuni suoni primitivi che poi hanno, per estensione e astrazione, generato altri termini con significato sempre pi\u00f9 apparentemente distante.\nAlcuni esempi: la radice semantica \"t\u1e5d\", composta dal suono \"t dentale \"t\"\" e dalla \"r vocalica lunga \"\u1e5b\"\" (il sanscrito considera foneticamente la r anche con valore vocalico) \u00e8 connessa al senso primario di passare attraverso, ma anche attraversare, raggiungere uno scopo, superare. La presenza di questo composto \u00e8 rintracciabile anche in italiano, passando per il prefisso latino \"trans\", al di l\u00e0 di, attraverso: per esempio attraversare (andare oltre), trasportare (portare attraverso), tramontare (andare oltre i monti).\nIl prefisso latino \"inter\" (in sanscrito \"antar\") significa \"dentro, in mezzo\", nel quale \"in\" indica l'intero e \"ter\", da \"tr\", lo stare in centro, in mezzo; per esempio internazionale (tra le nazioni), interpersonale (tra le persone).\nDi seguito un esempio di verbo coniugato: si tratta della radice \"vad\", che significa \"parlare, dire\", coniugata nella sesta classe, ovvero all'indicativo presente, al singolare:\nSistema dei temi dei tempi verbali.\nI tempi verbali del sanscrito sono organizzati in quattro sistemi basati sulle differenti forme del tema verbale utilizzate nella coniugazione del verbo stesso.\nI quattro sistemi dei temi dei tempi verbali sono i seguenti: \nSistema del tema del presente.\nIl tema del presente ci permette di ricavare il presente e l'imperfettivo indicativo, l'imperativo, l'ottativo e alcune antiche forme di congiuntivo.\nIl sistema del tema del presente pu\u00f2 essere formato in vari modi, come i seguenti punti mostrano:\n(!) Oggigiorno, l'ottava classe \u00e8 considerata come una sottoclasse della quinta.\n(!) La prima, la quarta, la sesta e la decima classe sono per i verbi tematici, le altre per i verbi atematici.\nSistema del tema del perfetto.\nIl perfetto ci permette di ricavare perfetto e piuccheperfetto indicativo, e participio passato.\nIl sistema del perfetto possiede forme deboli e forti del verbo: la seconda \u00e8 utilizzata con i verbi al singolare in forma attiva, la prima per tutte le altre forme.\nSistema del tema dell'aoristo.\nL'aoristo indicativo, l'ottativo precativo e l'ingiuntivo.\nIl sistema dell'aoristo include l'aoristo propriamente detto (con aspetto puntuale, il nostro passato remoto; es. \"abh\u016bh\", tu fosti) e alcune forme di una pi\u00f9 antica forma di ottativo precativo e di ingiuntivo, utilizzato quasi esclusivamente con il prefisso \"m\u0101\" nelle proibizioni, ad esempio \"m\u0101 bh\u016bh\", non essere!\nIl sistema dell'aoristo conosce le tre seguenti diverse forme:\nSistema del tema del futuro.\nIl sistema del futuro \u00e8 formato tramite l'uso del suffisso \"sya\" oppure \"i\u1e63ya\" (nel quadratino vi \u00e8 una s con un puntino sotto: suono semi-retroflesso) pi\u00f9 un cambiamento apofonico.\nEsso include il condizionale, formato dal tema del futuro. Il condizionale si riferisce ad azioni ipotetiche e trova un uso sporadico nel sanscrito classico. Come forma, il condizionale \u00e8 una sorta di \"imperfetto\" costruito sul tema del futuro: infatti, si costruisce premettendo l'aumento temporale al tema del futuro e utilizzando le desinenze secondarie.\nes: \n kr \"fare\" (quinta classe), futuro \"kari\u1e63yami\" far\u00f2, condizionale \"akari\u1e63yam\" farei\n tap \"riparare\" (prima classe), futuro \"tapsyami\" riparer\u00f2, condizionale \"atapsyam\" riparerei\nParticipi.\nIl sanscrito conosce un uso molto esteso dei participi.\nI participi passati vengono formati direttamente dalle radici verbali di molti verbi, con l'eccezione dei verbi della decima classe, la cui forma viene presa dal tema del presente.\nTutti i participi, tranne il presente, hanno un senso perfettivo, ovvero indicano l'azione compiuta, conclusa e possono liberamente sostituire le forme finite dei verbi coniugati al passato.\nParticipio presente.\nIl participio presente \u00e8 formato dal tema del presente ed \u00e8 formato in modo differente a seconda che il verbo sia classificato come \"parasmaipada\" (diatesi attiva) o \"\u00e3tmanepada\" (diatesi media).\nIl participio presente non pu\u00f2 sostituire un verbo in forma finita.\nIl participio presente possiede un senso imperfettivo indicando un'azione colta nel suo svolgersi.\nParticipi passati attivi.\nSono formati in modo regolare tramite il suffisso \"-vant\" applicato al participio passato passivo.\nModificano il soggetto del verbo dal quale sono formati.\nParticipi passati passivi.\nIl participio passato passivo (\"kt\u00e3nta\") \u00e8 formato posponendo la sillaba \"-ta\" alla radice del verbo, in certi casi preceduta dalla vocale \"-i-\".\nPer diversi verbi anche la radice stessa viene modificata.\nAd esempio, la radice \"vac\", parlare, d\u00e0 origine al participio passato \"ukta\".\nParticipio perfetto.\nIl participio perfetto \u00e8 un participio passato di senso attivo ed \u00e8 raramente utilizzato nel sanscrito classico.\nParticipio aoristo.\nIl participio aoristo, usato nel sanscrito vedico, fu perso nel sanscrito classico.\nParticipio futuro.\nIl participio futuro viene formato a partire dal tema del futuro nello stesso modo in cui il participio presente \u00e8 formato dal tema del presente.\nIl participio futuro descrive un'azione non ancora successa ma che potrebbe accadere in un futuro ipotetico.\nGerundivo.\nIl gerundivo (da non confondere con il gerundio) pu\u00f2 essere pensato come un participio prescrittivo passivo futuro indicante il fatto che la parola modificata dovrebbe essere oggetto dell'azione da parte del participio.\nIl suo significato \u00e8 simile al gerundivo latino, ovvero esprime l'idea di \"dovere\", o \"necessit\u00e0\". Esempio: il latino \"liber legendus\" si tradurr\u00e0 come \"il libro da leggere\", \"il libro che deve essere letto\".\nSi ottiene in sanscrito usando la radice con grado gu\u1e47a o v\u1e5bddhi pi\u00f9 il suffisso \"-ya-\", \"-tavya-\", \"-itavya-\", \"-an\u012bya-\"; \"-tavya-\" e \"-an\u012bya-\" si attaccano alla radice gu\u1e47ata, mentre \"-ya-\" a radici v\u1e5bddhate, gu\u1e47ate oppure deboli; alcune radici in vocale aggiunguno \"-tya-\", ma solo nelle forme cosiddette deboli.\nEsempi: dalla radice \"k\u1e5b\" (fare, produrre) si ottiene \"kartavya-\", \"kara\u1e47\u012bya-\", \"k\u0101rya-\", \"k\u1e5btya-\", da farsi, da compiere.\n\"D\u1e5b\u015b-\" (vedere) \"d\u1e5b\u015bya\", da vedersi, degno di essere visto, che deve essere visto; \"ji-\" (vincere) jetavya oppure \"jeya-\", destinato a essere vinto.\nConiugazione verbale.\nOgni verbo possiede una voce grammaticale di senso attivo (diatesi attiva), una di senso passivo (diatesi passiva) e una di senso medio (diatesi media).\nIl medio pu\u00f2 essere inteso come un'azione che un soggetto compie per s\u00e9 stesso dando un'idea di riflessivit\u00e0.\nSenso attivo: il giocatore (soggetto) sistema (verbo in forma attiva) il pallone (oggetto) per battere la punizione.\nSenso passivo: il pallone (soggetto) viene sistemato (verbo in forma passiva) dal giocatore (agente) per battere la punizione.\nSenso medio: il giocatore (soggetto) si aggiusta (verbo in forma media) il pallone (oggetto) per battere la punizione.\nEsiste inoltre una voce impersonale che pu\u00f2 essere descritta come una voce passiva dei verbi intransitivi.\nIl verbo sanscrito ha un modo indicativo, un ottativo e un imperativo.\nAnticamente era presente anche un modo congiuntivo caduto tuttavia in disuso con l'avvento del sanscrito classico.\nLa tabella che segue \u00e8 un prospetto parziale delle principali forme verbali che possono essere create a partire da una singola radice del verbo.\nNon tutte le radici prendono tutte le forme; alcune radici spesso sono limitate ad alcuni temi verbali.\nLe forme verbali della tabella sono tutte in terza persona singolare e possono essere coniugate in tre persone e tre numeri: singolare, duale e plurale.\nRadice: bh\u016b (essere, diventare, essere in divenire), radice verbale della prima classe tematica.\nTema del presente: bhava-\nTema passivo: bh\u016bya-\nTema del futuro: bhavishya-\nTenendo conto del fatto che ciascuna forma di participio \u00e8 declinata in sette casi nominali, tre numeri e tre generi e ciascun verbo \u00e8 coniugato anch'esso in tre persone, tre numeri, e poi in temi di forma primaria, causativa e desiderativa per questa radice quando considerati assieme i participi hanno oltre un migliaio di forme.\nEsempio di coniugazione atematica:\nRadice: dvi\u1e63-, dv\u00e9\u1e63- (odiare)\nTerminazioni delle coniugazioni.\nLe terminazioni delle coniugazioni in sanscrito esprimono la persona, il numero e la voce.\nLe differenti forme delle terminazioni vengono usate in relazione a quale tempo e modo verbale sono attribuite.\nI temi verbali o le stesse terminazioni possono essere modificate o in qualche modo oscurate dalle regole del sandhi.\nLe terminazioni primarie sono utilizzate con il presente indicativo e le forme del futuro.\nLe terminazioni secondarie sono usate con l'imperfetto, il condizionale, l'aoristo e l'ottativo.\nLe terminazioni del perfetto e dell'imperativo vengono usate rispettivamente con il perfetto e l'imperativo.\nFlessione del sostantivo.\nIl sanscrito \u00e8 una lingua flessiva e per quanto riguarda il genere grammaticale distingue in femminile, maschile e neutro e suddivide in tre numeri (singolare, duale e plurale).\nPossiede otto casi: nominativo, vocativo, accusativo, strumentale, dativo, ablativo, genitivo e locativo.\nIl numero effettivo delle declinazioni \u00e8 oggetto di dibattito.\nP\u0101nini identifica sei cosiddetti k\u0101rakas corrispondenti ai casi nominativo, accusativo, dativo, strumentale, locativo e ablativo.\nP\u0101nini stesso nella sua opera Asht\u0101dhy\u0101yi (I.4.24-54) li definisce come segue:\n1 \"Ap\u0101d\u0101na\" (letteralmente \"prendere il via\"): \u00e8 l'equivalente del caso ablativo, che indica un oggetto stazionario o fermo dal quale il movimento prende il via rispondendo alla domanda implicita \"da chi?\", \"da cosa?\", \"da dove proviene l'azione espressa dal verbo?\"\n2 \"Samprad\u0101na\" (donazione o cessione): \u00e8 l'equivalente del caso dativo, che indica il destinatario o il ricevente in un'azione di dono o conferimento di qualcosa in senso concreto o astratto dando risposta alla domanda implicita \"a chi?\", a cosa?\", \"verso chi o cosa?\".\n3 \"Kara\u1e47a\" (\"strumento\"): equivale al caso strumentale e indica il mezzo con cui si compie una determinata azione.\n4 \"Adhikara\u1e47a\" (\"ubicazione\"): \u00e8 il caso locativo e indica dove si trovi qualcuno o qualcosa rispondendo alla domanda \"dove?\".\n5 \"Karman\" (\"il fatto/\"l'oggetto\"): \u00e8 il caso accusativo rispondente alla domanda implicita \"chi \u00e8 oggetto dell'azione?\", \"che cosa \u00e8 oggetto nell'azione?\".\n6 \"Kart\u0101\" (colui che agisce): \u00e8 il nominativo, il caso che risponde alla domanda implicita \"chi compie l'azione?\", \"cosa compie l'azione?\" (on the basis of Scharfe, 1977: 94)\nI casi possessivo (Sambandha) e vocativo sono assenti nella grammatica redatta da P\u0101nini.\nIn questo articolo sono suddivisi in cinque declinazioni.\nLa declinazione alla quale un nome appartiene \u00e8 in buona parte determinata dalla forma del sostantivo medesimo.\nDeclinazione del sostantivo e dell'aggettivo.\nNella tabella che segue \u00e8 dato lo schema fondamentale di utilizzo dei suffissi della declinazione validi per buona parte dei sostantivi e aggettivi.\nA seconda del genere grammaticale e della terminazione in consonante o vocale della radice non flessa del sostantivo o dell'aggettivo, esistono determinate regole dette del sandhi (armonia eufonica).\nTra parentesi le terminazioni dei casi di genere neutro, le altre sono valide per i generi maschile e femminile.\nVengono date anche le versioni in scrittura sillabica devanagari e la traslitterazione in IAST.\nTemi in A-.\nI temi in \"a\"() comprendono una vasta classe di sostantivi. Di norma i sostantivi appartenenti a questa classe, con tema non flesso terminante in A breve (), sono maschili o neutri.\nI sostantivi terminanti in A lunga () sono in massima parte femminili.\nGli aggettivi con tema in A prendono il genere maschile e neutro in A breve (), e quello femminile in A lunga ().\nQuesta classe \u00e8 cos\u00ec vasta perch\u00e9 comprende anche il tema in O- del protoindoeuropeo.\nTemi in.\nI temi in sono prevalentemente derivati della terminazione che indica il concetto di agente come \"d\u0101t\" \"donatore\", sebbene includano termini di parentela quali \"pit\u0301\" \"padre\", \"m\u0101t\u0301\" \"madre\", and \"sv\u00e1s\" \"sorella\".\nNumerali.\nI numeri da uno a dieci sono:\n0 \u015bunya (zero)\n1 \u00e9ka\n2 dv\u00e1\n3 tr\u00ed\n4 cat\u00far\n5 pa\u00f1ca\n6 \u1e63\u00e1\u1e63\n7 sapt\u00e1, s\u00e1pta\n8 a\u1e63\u1e6d\u00e1, \u00e1\u1e63\u1e6da\n9 n\u00e1va\n10 d\u00e1\u015ba.\nI numeri dall'uno al quattro sono declinabili.\n\u00c9ka \u00e8 declinato come un aggettivo pronominale, ovviamente mancante della forma duale.\nDv\u00e1 appare soltanto in forma duale.\nTr\u00ed e cat\u00far vengono invece declinati in modo irregolare.\nPronomi personali e determinativi.\nI pronomi di prima e seconda persona sono in buona misura declinati nello stesso modo.\nNota: dove vengono date due forme, la seconda \u00e8 enclitica e alternativa alla prima.\nGli ablativi al singolare e al plurale possono essere estesi tramite la sillaba -\"tas\"; in tal modo si ottengono forme come \"mat\" o \"mattas\", \"asmat\" o \"asmattas\".\nIl dimostrativo \"ta\", declinato sotto, \u00e8 usato anche come pronome di terza persona.\nTermini composti (\"sam\u0101sa\").\nUn'altra caratteristica degna di nota della lingua sanscrita, e in particolare del suo sistema nominale, \u00e8 l'uso molto comune di parole composte, alcune delle quali possono arrivare a essere formate da un numero considerevole di termini assemblati fra loro.\nI termini composti si presentano in diverse modalit\u00e0 di composizione dei termini.\nOgni sostantivo o aggettivo si presenta nella sua forma tematica debole con solo l'ultimo elemento del termine composto a ricevere la flessione del caso grammaticale.\nAlcuni esempi di costruzione di termini composti sono:\nUn termine composto consistente nella stessa parola ripetuta due volte, con la peculiarit\u00e0 di avere l'accento sul primo termine del termine composto. Gli amreditas vengono utilizzati per esprimere ripetitivit\u00e0; per esempio, da \"d\u00edv\" (\"giorno\") si ottiene \"div\u00e9-dive\" (\"giorno dopo giorno\", \"quotidianamente\") e da \"dev\u00e1\" (\"Dio\") si ottiene \"dev\u00e1\u1e43-devam\" oppure \"dev\u00f3-devas\" (\"Dio dopo Dio\").\nAvyayibh\u0101va.\nIl primo membro di questa tipologia di termine composto \u00e8 indeclinabile; a questo viene aggiunto un secondo termine di norma declinabile, in modo tale da rendere il nuovo termine cos\u00ec composto, a sua volta nel suo complesso indeclinabile. \nEsempi: yath\u0101+\u015bakti, ecc.\nNei termini composti avyayibh\u0101va, il primo membro del termine composto ha un ruolo primario (p\u016brva-pada-pradh\u0101na) e l'intera parola composta si comporta come un termine indeclinabile a causa della natura grammaticale della prima parte indeclinabile del composto nominale.\n(composti determinativi).\nDiversamente dai composti avyayibh\u0101va, nei composti il ruolo primario \u00e8 detenuto non dal primo ma dal secondo membro del termine composto (uttara-pada-pradh\u0101na).\nEsistono molti tatpuruas (uno per ciascun caso nominale, oltre ad alcuni altri).\nIn un tatpurua, il primo componente del termine composto \u00e8 in una relazione logica con l'altro in un modo altrimenti esprimibile attraverso un consueto caso nominale esistente.\nPer esempio, un \"parafango\" in italiano \u00e8 un composto ablativo, il parafango \u00e8 infatti un oggetto che para (protegge) DAL fango.\n(composti descrittivi).\n\u00c8 una variet\u00e0 di considerato separatamente. \nLa relazione tra il primo e l'ultimo membro di un termine composto \u00e8 di apposizione, attributiva o avverbiale.\nDvigu.\nIn un composto karmadh\u0101raya una parte si comporta come aggettivo per l'altra. \nSe la parte che si comporta come aggettivo \u00e8 un numero si ha un termine composto dvigu. \nIl termine \"dvigu\" stesso \u00e8 in realt\u00e0 un termine composto: dvau+g\u0101vau. \nNei composti dvigu, la principale \u00e8 la parte finale, esattamente come nei composti .\n(composti coordinativi).\nQuesti consistono di due o pi\u00f9 temi del sostantivo connessi nel senso attraverso una congiunzione (come nella congiunzione italiana \"e\").\nEsistono due tipologie di costruzione di \"dvandva\" in sanscrito.\nLa prima \u00e8 chiamata \"itaretara dvandva\", una parola composta enumerativa il cui significato si riferisce in egual misura a tutti i membri del termine composto.\nIl termine composto che ne risulta \u00e8 in numero duale o plurale e prende il genere grammaticale dell'ultimo membro della parola composta.\nEsempi: \"R\u0101ma-Lak\u015fma\u0146au\" \u2013 Rama e Lakshmana, oppure \"R\u0101ma-Lak\u015fma\u0146a-Bharata-\u015batrughn\u0101h\" \u2013 Rama, Lakshmana, Bharata e Satrughna.\nLa seconda tipologia \u00e8 chiamata \"sam\u0101h\u0101ra dvandva\", una parola composta che ha valore collettivo, il cui significato si riferisce a una collezione ovvero a un insieme dei suoi membri costituenti. \nLa parola composta che ne risulta \u00e8 in numero singolare e sempre di genere neutro.\n\"P\u0101\u0146ip\u0101dam\" \u2013 \"membra\", letteralmente mani e piedi, da p\u0101\u0146i = mano e p\u0101da = piede.\nSecondo alcuni grammatici esiste una terza tipologia di dvandva chiamata \"eka\u015be\u015fa dvandva\" o composto residuale.\nEssa prende le forme duale e plurale della sola parte finale del composto, ad esempio: \"pitarau\" per \"m\u0101t\u0101\" + \"pit\u0101\", madre+padre= genitori (\"padri\", includendo con tale termine duale sia il genitore maschio sia quello femmina)\nIn ogni caso secondo altri grammatici lo \"eka\u015be\u015fa\" non \u00e8 affatto un termine composto.\n(composti esocentrici).\nBahuvr\u012bhi, o letteralmente \"molto-riso\", indica una persona ricca \u2014 qualcuno che possiede molto riso o usando una metafora nota della lingua italiana: qualcuno che ha molto \"grano\". \nI composti di tipologia Bahuvr\u012bhi si riferiscono a un sostantivo composto nel quale non sia dato conoscere il possessore; in altri termini, un nome composto che si riferisce a qualcosa che non \u00e8 in s\u00e9 stessa parte del termine composto.\nAd esempio, \"senzatetto\" (in italiano nel senso di persona senza fissa dimora).\nDal momento che nel termine composto \"senza-tetto\" non \u00e8 presente il soggetto che \u00e8 privo del tetto (esattamente come il termine sanscrito molto-riso non indica una specie di riso ma la natura di chi ne possiede molto) e il termine non indica un tipo di tetto, si pu\u00f2 parlare in questo caso di termine composto di tipologia Bahuvr\u012bhi. \nI termini composti Bahurvr\u012bhis possono spesso essere resi in italiano attraverso un participio presente oppure una forma perifrastica del tipo \"(colei/colui che possiede...\" per esempio \"possidente molto riso\", come anche \"colei/colui che possiede molto riso\".\nMadhyama-pada-lop\u012b-sam\u0101sa.\n\u00c8 una variet\u00e0 di composto \"Karmadh\u0101raya\" nel quale la parte mediana o centrale scompare.\nEsempio: \ndevap\u016bjaka\u1e25+br\u0101hama\u1e47a\u1e25 = devabr\u0101hama\u1e47a\u1e25; \u015ar\u012byukta+R\u0101ma\u1e25 = \u015ar\u012br\u0101ma\u1e25.\nUpapada-sam\u0101sa.\nSi tratta di una variet\u00e0 di composto nella quale i sostantivi si fondono con dei verbi come in Kumbham+karoti = kumbhak\u0101ra\u1e25.\nAluk-sam\u0101sa.\nCaso nel quale la terminazione non scompare: \u0101tmane+ padam = \u0101tmanepadam.\nSintassi.\nGrazie al complesso sistema di declinazioni l'ordine delle parole nella frase \u00e8 piuttosto libera nel sanscrito, sebbene sia presente una tendenza a organizzare la frase sul modello SOV.\nEsistono inoltre alcune regole sintattiche al fine di ridurre le possibili ambiguit\u00e0 in una qualsiasi proposizione.\nRiferimenti.\nTopics in Sanskrit morphology and syntax"}
{"id": "2439296", "revid": "298229", "url": "https://it.wikipedia.org/wiki?curid=2439296", "title": "The World's Greatest Tag Team", "text": "Il World's Greatest Tag Team \u00e8 stato un tag team di wrestling attivo nella World Wrestling Entertainment tra il 2002 e il 2004 e, di nuovo, tra il 2006 e il 2008, composto da Charlie Haas e Shelton Benjamin; i due hanno militato anche nella Ring of Honor tra il 2010 e il 2013.\nStoria.\nWorld Wrestling Entertainment.\nQuesto tag team era formato da Shelton Benjamin e Charlie Haas e debutt\u00f2 il 26 dicembre 2002, nel roster di \"SmackDown!\". Paul Heyman introdusse il team sotto il nome \"Team Angle\" poich\u00e9 inizialmente essi venivano guidati e supportati da Kurt Angle, col quale concorreranno in diversi match. Il 4 febbraio 2003, sotto la guida di Angle, il team vince contro i Los Guerreros ottenendo il WWE Tag Team Championship. Successivamente Haas e Benjamin vinceranno un match riottenendo il titolo di coppia contro Eddie Guerrero e Tajiri, quest'ultimo sostituto di Chavo. Dopodich\u00e9 il duo cambier\u00e0 nome del tag team in World's Greatest Tag Team, a seguito del loro tradimento e pestaggio verso il loro maestro Kurt Angle (dovuti alla pubblica dichiarazione di Angle alcune settimane prima, dove egli manifest\u00f2 la sua grossa frustrazione e disapprovazione nell'avere due alleati non pi\u00f9 rilevanti). I due poi perderanno definitivamente i titoli contro proprio i Los Guerreros, i loro principali avversari nella loro carriera di tag team. Inizieranno quindi una faida con gli Acolyte Protection Agency che culminer\u00e0 in un match a \"No Way Out 2004\" vinto dal World Greatest Tag Team. Partiti come favoriti per il Tag Team Fatal Four Way Match per i titoli di coppia di \"WrestleMania XX\", usciranno dal ppv con un nulla di fatto e con le cinture ancora in mano a Scotty 2 Hotty e Rikishi.\nLa coppia si scioglier\u00e0 quando Benjamin finir\u00e0 nel roster di \"Raw\", durante la Draft Lottery del 2004.\nNel 2006 Benjamin riformer\u00e0 con Haas il World's Greatest Tag Team a \"Raw\"; successivamente il duo lotter\u00e0 per la conquista dei titoli di coppia per lungo tempo, ma senza successo. Dopo essere poi ritornati entrambi allo show blu, durante l'episodio dell'8 maggio 2009, Benjamin ha accompagnato Haas sul ring per il suo match contro John Morrison, accennando a un possibile ritorno in tag team. La settimana successiva, la coppia si \u00e8 quindi riformata e ha affrontato John Morrison e CM Punk, perdendo. La coppia poi si \u00e8 nuovamente sciolta a causa del passaggio di Benjamin al roster della ECW."}
{"id": "2439297", "revid": "2124998", "url": "https://it.wikipedia.org/wiki?curid=2439297", "title": "Henry Travers", "text": "Biografia.\nNato nel 1874, Henry Travers inizi\u00f2 la sua carriera calcando i palcoscenici britannici, per poi trasferirsi negli Stati Uniti e lavorare a Broadway, dove si afferm\u00f2 come valido caratterista. Debutt\u00f2 nel cinema nel 1933, quando aveva gi\u00e0 superato i 50 anni di et\u00e0, interpretando negli anni successivi un elevato numero di film di primo piano, tra i quali \"Una pallottola per Roy\" (1941) e \"Prigionieri del passato\" (1942).\nVolto rugoso e bocca sottile, Travers interpret\u00f2 prevalentemente anziani e amabili gentiluomini dall'aspetto irresistibilmente benevolo, raggiungendo l'apice della propria carriera con il ruolo di Clarence Oddbody, l'angelo \"di seconda classe\" che viene inviato sulla Terra a salvare George Bailey (James Stewart) dal suicidio, mostrandogli come sarebbe stata la vita se lui non fosse mai nato, nel film \"La vita \u00e8 meravigliosa\" (1946) di Frank Capra.\nFu candidato all'Oscar come migliore attore non protagonista per \"La signora Miniver\" (1942) di William Wyler."}
{"id": "2439298", "revid": "709565", "url": "https://it.wikipedia.org/wiki?curid=2439298", "title": "Episodi di The Secret Saturdays (prima stagione)", "text": "La prima stagione di \"The Secret Saturdays\", composta da 26 episodi, \u00e8 stata trasmessa sul canale statunitense Cartoon Network dal 3 ottobre 2008 al 1\u00ba agosto 2009."}
{"id": "2439299", "revid": "72265", "url": "https://it.wikipedia.org/wiki?curid=2439299", "title": "Argomento (matematica)", "text": ""}
{"id": "2439302", "revid": "767487", "url": "https://it.wikipedia.org/wiki?curid=2439302", "title": "Szegerd\u0151", "text": "Szegerd\u0151 \u00e8 un comune dell'Ungheria di 273 abitanti (dati 2001) situato nella provincia di Somogy, nell'Ungheria centro-occidentale."}
{"id": "2439303", "revid": "1652635", "url": "https://it.wikipedia.org/wiki?curid=2439303", "title": "Giorgio Almirante", "text": "Funzionario del regime durante la Repubblica Sociale Italiana, per la quale ricopr\u00ec la carica di capo di gabinetto al Ministero della cultura popolare, fu esponente di spicco della Prima Repubblica, mantenendo la carica di deputato dal 1948 alla sua morte.\nNell'immediato dopoguerra fu difatti tra i fondatori Movimento Sociale Italiano, partito d'ispirazione fascista, di cui fu segretario tra il 1947 ed il 1950 e, successivamente, tra il 1969 ed il 1987, appoggiando nel 1972 la fusione con gli esponenti monarchici che comport\u00f2 la ridenominazione del partito in Movimento Sociale Italiano - Destra Nazionale.\nBiografia.\nGiorgio Almirante apparteneva a una famiglia di origine aristocratica molisana: gli Almirante erano stati dal 1691 i duchi di Cerza Piccola (Cercepiccola). Molti suoi parenti erano attori. Il padre, Mario Almirante, attore e direttore di scena nella compagnia di Eleonora Duse e in quella di Ruggero Ruggeri, e in seguito regista del cinema muto, spos\u00f2 Rita Armaroli. Il nonno Nunzio Almirante era anch'egli attore, e i fratelli del padre Ernesto, Giacomo, Luigi erano anch'essi attori. Legami di parentela c'erano anche con Italia Almirante Manzini, attrice del cinema muto. \nA causa del lavoro paterno, Giorgio Almirante visse i primi 10 anni di vita in giro per l'Italia. Dopo molte vicissitudini la sua famiglia si stabil\u00ec poi a Torino e infine a Roma. Il padre Mario Almirante lavor\u00f2 in ambito cinematografico, come direttore del doppiaggio di diversi film, tra cui \"Luci della ribalta\". \nIn seguito, durante il lavoro al giornale di Interlandi, Giorgio Almirante si occup\u00f2 anche di critica cinematografica. Inoltre, durante gli anni universitari fece brevemente parte di una compagnia teatrale studentesca.\nGli studi e gli esordi giornalistici.\nParallelamente agli studi, compiuti a Torino presso il Liceo Classico Vincenzo Gioberti, cominci\u00f2 la sua carriera come cronista presso il quotidiano fascista \"Il Tevere\". In quegli anni si iscrive al Guf di Roma e ne diviene fiduciario; sulle colonne del \"Tevere\" si occup\u00f2 anche di pubblicizzare le attivit\u00e0 e lo spirito dell'organizzazione giovanile fascista. \nIl 28 ottobre 1932 si apre la Mostra della Rivoluzione Fascista in via Nazionale, in occasione del decennale della Marcia su Roma, e il giovane Almirante che avr\u00e0 modo di montare come guardia d'onore nel 1933, ricorder\u00e0 l'esperienza in un articolo pubblicato sul \"Tevere\":\nIn questi anni si solidifica in Almirante la fede fascista, animato da una profonda lealt\u00e0 verso Mussolini e il Fascismo, che non rinnegher\u00e0 mai per il resto della vita.\nNel 1937 Almirante si laure\u00f2 in lettere con una tesi sulla fortuna di Dante Alighieri nel Settecento italiano con l'italianista Vittorio Rossi. La collaborazione con \"Il Tevere\" prosegu\u00ec nel tempo; ne divenne caporedattore e vi rimase legato fino alla chiusura avvenuta nel 1943.\nSvolse la sua attivit\u00e0 professionale in questo periodo prevalentemente nell'ambito giornalistico e cinematografico.\nDal 1938 al 1942 fu segretario del comitato di redazione della rivista antisemita e razzista \"La difesa della razza,\" che pubblic\u00f2 il \"Manifesto della Razza\" nel 1938 e con cui collabor\u00f2 con articoli fin dal primo numero. Il 5 maggio 1942 scriveva sulla stessa rivista:\nLa guerra.\nAllo scoppio della seconda guerra mondiale Giorgio Almirante fu mandato come ufficiale di complemento in Sardegna, ma chiese e ottenne una promozione come corrispondente di guerra e part\u00ec per la Libia al seguito della Divisione 23 marzo delle Camicie Nere, e partecip\u00f2 alla Campagna del Nordafrica. Firm\u00f2 molti articoli apparsi sul \"Tevere\", abbandonando lo stile retorico e fascista passando a una prosa pi\u00f9 asciutta e concisa, d'obbligo secondo lui nei resoconti di guerra. Venne decorato con la croce di guerra al valor militare per essere stato tra i primi a entrare a Sollum e Sidi Barrani, ma ricordando l'episodio non parl\u00f2 mai di eroismo o di combattimenti, anzi, si scherm\u00ec pi\u00f9 volte. La sua testimonianza comparve sempre sul \"Tevere\":\nNella RSI.\nIl 3 settembre del 1943 venne firmato l'Armistizio di Cassibile reso noto l'8 settembre. Alla costituzione della Repubblica Sociale Italiana Giorgio Almirante vi ader\u00ec, arruolandosi nella Guardia Nazionale Repubblicana con il grado di capomanipolo, equivalente a tenente. \nIl 30 aprile 1944 Almirante fu nominato capo gabinetto del ministero della cultura popolare presieduto da Fernando Mezzasoma.\nIl dopoguerra e la fondazione del MSI.\nDal 25 aprile 1945 fino al settembre 1946, pur non essendo ufficialmente ricercato, rimase in clandestinit\u00e0. In tale periodo, secondo numerose testimonianze, trov\u00f2 rifugio presso un amico di famiglia ebreo, Emanuele Levi che poteva cos\u00ec sdebitarsi per il fatto di essere stato a sua volta salvato durante la guerra, lui e la sua famiglia, da Almirante, che aveva nascosto questa famiglia ebrea nella foresteria del Ministero della cultura popolare durante i rastrellamenti.\nNell'autunno 1946 Almirante partecip\u00f2 alla fondazione dei Fasci di Azione Rivoluzionaria insieme con Pino Romualdi e Clemente Graziani. Cominci\u00f2 inoltre a scrivere sul settimanale \"Rivolta Ideale\", una delle maggiori riviste della politica di destra di quegli anni e insieme con Cesco Giulio Baghino si avvicin\u00f2 al \"Movimento italiano di unit\u00e0 sociale\".\nIl 26 dicembre 1946 Almirante partecip\u00f2 a Roma alla riunione costitutiva del Movimento Sociale Italiano (MSI) facendo parte della prima giunta esecutiva. Ne divenne il 15 giugno 1947 segretario della giunta esecutiva, dal '48 segretario nazionale e mantenne la carica fino al gennaio 1950. Da segretario del partito, Almirante si spese in modo notevole tanto da rimanere il ricordo di quando, non disdegnando viaggiare per l'intera penisola, dormiva in treni di terza classe (\u00abcome un apostolo\u00bb, secondo le parole di Assunta Almirante) e fondando sedi locali del MSI.\nLe elezioni comunali di Roma (1947).\nNel 1947 il MSI partecip\u00f2 alle elezioni comunali di Roma. Il 17 settembre Almirante tenne un comizio in piazza Ungheria. Esso fu interrotto dall'intervento di esponenti politici oppositori, che assaltarono il palco; ne scatur\u00ec una violenta rissa, sedata dalle forze dell'ordine. Ma il clima politico, viste le vicissitudini della guerra portata dal fascismo, era fortemente ostile ai partiti di destra e il 10 ottobre, in piazza Colonna, nel corso del comizio di chiusura si ripeterono i disordini. Nei tumulti scoppiati tra gli oppositori e durante l'intervento della polizia si sent\u00ec male e poi mor\u00ec l'ex federale di Rieti del PNF Pasquale Lugini.\nAlle elezioni il MSI ottenne un discreto successo, risultando eletti tre consiglieri comunali che poi appoggiarono l'elezione a sindaco del democristiano Salvatore Rebecchini, contrapposto al candidato delle sinistre. Poche ore prima dell'insediamento a sindaco di Rebecchini fu diffuso un comunicato della Questura di Roma che riguardava Almirante:\nAlmirante, per i fatti di piazza Colonna, fu accusato di apologia del fascismo e il 4 novembre 1947 gli fu inflitta una condanna di 12 mesi di confino. Almirante era destinato a Salerno e giunto a destinazione, il questore della citt\u00e0 gli comunic\u00f2 la sospensione del provvedimento disposta dal questore di Roma.\nAttivit\u00e0 parlamentare.\nNel marzo 1948, in vista delle elezioni politiche Almirante tenne diversi comizi in giro per l'Italia ma la maggior parte di questi gli fu impedita per l'ostracismo degli interventi violenti di militanti comunisti. Solo nel sud la situazione risult\u00f2 pi\u00f9 tranquilla. Il clima politico port\u00f2 anche ad altri candidati del MSI l'impedimento a effettuare comizi in pubblico. Ciononostante, Almirante riusc\u00ec eletto in Parlamento fin dalla prima legislatura (1948) e fu sempre rieletto alla Camera dei deputati. Il 10 ottobre 1948 nel corso di un nuovo comizio, nuovamente in piazza Colonna, si accesero violenti scontri questa volta con le forze dell'ordine.\nNel 1950 Almirante fu sostituito alla guida del MSI da Augusto De Marsanich e guid\u00f2, con Ernesto Massi la corrente di opposizione della \"sinistra\" missina.\nNel maggio 1952, in occasione di scontri avvenuti a Trieste, Almirante scese in campo in difesa dell'italianit\u00e0 della citt\u00e0 che, ancora sotto amministrazione Alleata con la denominazione di \"Territorio Libero di Trieste\", era reclamata dalla Jugoslavia, che nel frattempo aveva gi\u00e0 attuato l'annessione della zona B. \nNel 1953 avvenne la cosiddetta \"Rivolta di Trieste\".\nSposato con Gabriella Magnatti, con cui ebbe nel 1949 una figlia, Rita, nel 1952 conobbe Assunta Stramandinoli, con cui nel 1958 ebbe una seconda figlia, Giuliana. Successivamente, nel 1969, Assunta divenne la sua seconda moglie.\nNel Congresso del partito tenutosi a Viareggio nel gennaio del 1954 con il suo gruppo, si schier\u00f2 contro la scelta moderata e filoborghese che porter\u00e0 Arturo Michelini alla segreteria del MSI.\nNel 1960 il VI Congresso del Movimento sociale italiano organizzato a Genova, venne annullato sempre per la reazione dei partiti politici opposti che fecero insorgere violenti tumulti di piazza, a fatica controllati dalle forze dell'ordine.\nNel 1963 prese parte al VII Congresso del Movimento sociale italiano tenutosi a Roma. In questa occasione Almirante guid\u00f2 la minoranza di sinistra organizzata nella nuova corrente \"Rinnovamento\" in contrapposizione a Michelini. La corrente guidata da Almirante usc\u00ec sconfitta dal Congresso.\nIndetto l'VIII Congresso a Pescara nel 1965, con la dissidenza di Pino Romualdi che present\u00f2 una propria mozione, Almirante chiuse un accordo con Michelini votando una mozione unitaria, e Michelini con l'appoggio degli almirantiani fu riconfermato segretario. Michelini e Almirante costituirono \"de facto\" una corrente unica e l'opposizione interna fu occupata dalla corrente spiritualista di Pino Romualdi.\nSeconda segreteria del MSI.\nLa \"politica del doppiopetto\".\nDopo la morte del segretario Arturo Michelini si apr\u00ec il dibattito su chi dovesse succedergli. Si fece l'ipotesi di Giovanni Roberti, leader della Cisnal, ma prevalsero i sostenitori di Almirante che torn\u00f2 il 29 giugno 1969 al vertice del partito. A far prevalere la candidatura di Almirante concorse il fatto che, pur essendo malvisto all'interno della nuova corrente maggioritaria e moderata di Michelini, egli non aveva mai rinunciato a essere il punto di riferimento della base pi\u00f9 movimentista e antisistema. A seguito della sua elezione alla segreteria rientrarono nel partito parte dei dissidenti del Centro Studi Ordine Nuovo guidati da Pino Rauti. Almirante, dopo gli anni di immobilismo di Michelini, oper\u00f2 immediatamente un riassetto organizzativo e ideologico del partito che fu definito come la \"politica del doppiopetto\", e che rimase sempre in bilico tra le rivendicazioni dell'eredit\u00e0 fascista e l'apertura al sistema politico italiano. Almirante riassunse cos\u00ec la sua strategia:\nLa nuova linea del segretario intendeva proporsi come uno spartiacque nella storia del partito sia sul piano ideologico, sia strategico, sia organizzativo. Gli obiettivi perseguiti da Almirante furono raggiunti, se si esclude il piano ideologico, dove, pur attenuati i contorni nostalgici nella sostanza, questi furono semplicemente aggiornati nella riproposizione. La strategia micheliniana dell'inserimento fu decisamente rilanciata anche se l'\"anima rivoluzionaria\" non fu completamente abbandonata anche in virt\u00f9 del reinserimento nel partito di molti dissidenti, come Pino Rauti.\nAlmirante inoltre accentu\u00f2 il tema della \"\"Difesa dell'Italia dalla minaccia comunista\" e simbolicamente il 20 dicembre 1969 organizz\u00f2 una imponente manifestazione a Roma definita \"Appuntamento con la nazione\"\" cui presero parte tutto il partito e tutte le organizzazioni fiancheggiatrici.\nIl 18 aprile 1970 Almirante si trov\u00f2 a Genova per tenere un comizio in piazza della Vittoria. In tale occasione militanti di sinistra vicini a \"Lotta Continua\" assaltarono il palco per impedire il comizio e scagliarono bottiglie di vetro contro i partecipanti colpendo a morte il militante Ugo Venturini come dagli stessi rivendicato.\nPochi giorni dopo, il 6 maggio sempre a Genova, Almirante al comizio che segue i funerali di Venturini afferm\u00f2:\nLa fase di rilancio.\nSi distinse in diverse battaglie per la difesa dell'italianit\u00e0 sul territorio nazionale, pronunciando discorsi-fiume (anche di nove ore) a favore del ritorno all'Italia di Trieste, la cui \"questione\" non era ancora stata risolta, e poi contro la modifica dello statuto speciale del Trentino-Alto Adige, con la quale veniva attuata la tutela della comunit\u00e0 di lingua tedesca ma che a suo vedere era troppo sbilanciata a sfavore della comunit\u00e0 italiana, e contro l'istituzione delle regioni nel 1970. Critic\u00f2 anche la legge Scelba che vietava la ricostituzione del Partito Fascista. Agli inizi degli anni sessanta si batt\u00e9 contro la nazionalizzazione dell'energia elettrica.\nL'anima antisistema della base del partito venne allo scoperto gi\u00e0 il 14 luglio 1970 quando scoppi\u00f2 la Rivolta di Reggio Calabria guidata dal sindacalista della Cisnal Ciccio Franco che Almirante, dopo una iniziale indecisione, poi sostenne decisamente.\nNella stessa estate fu ritrovato un bando controfirmato dallo stesso Almirante che il 17 maggio 1944 imponeva la condanna a morte per i renitenti alla leva.\nL'anno dopo, sempre al sud, il MSI ottenne un notevole risultato alle elezioni regionali in Sicilia, con un clamoroso 16 per cento. Il risultato fu reso possibile dal fatto che le attese di un periodo riformista proposto dal centro-sinistra erano state frustrate nelle regioni del sud e da un periodo di crisi della Democrazia Cristiana.\nL'elezione di Giovanni Leone.\nIl 24 dicembre 1971 il MSI fu determinante per l'elezione a presidente della repubblica di Giovanni Leone, operazione che riport\u00f2 il partito ad avere influenza all'interno del Parlamento. Secondo le stesse dichiarazioni di Almirante l'elezione di Leone era stata concordata con frange della Democrazia Cristiana. Almirante dichiar\u00f2 fin dalle prime battute di voto di votare scheda bianca poi dopo la ventiduesima votazione conclusasi con un nulla di fatto i parlamentari missini pur continuando a dichiarare di votare scheda bianca, a sorpresa votarono a favore di Leone.\nIn seguito Almirante indic\u00f2 il parlamentare Giovanni Galloni come l'autore delle presunte mediazioni con il MSI. Galloni neg\u00f2 sempre la circostanza.\nLa \"Destra Nazionale\".\nNel maggio 1972, grazie anche alla fusione con il Partito Democratico Italiano di Unit\u00e0 Monarchica il MSI ottenne il suo massimo storico alle elezioni politiche (diventando MSI-Destra Nazionale), 8,7% alla Camera e 9,2% al Senato, eleggendo 56 deputati e 26 senatori. Da quel momento l'obiettivo primario di Almirante divenne l'egemonizzazione di tutta l'area di \"destra\", rivolgendosi anche agli ambienti extra parlamentari di Avanguardia Nazionale e Ordine Nuovo.\nRichiesta di autorizzazione a procedere per ricostituzione del Partito Fascista.\nUn mese dopo il successo elettorale, l'allora Procuratore generale di Milano, Luigi Bianchi D'Espinosa ex esponente del Partito d'Azione, decise di chiedere alla Camera l'autorizzazione a procedere nei suoi confronti con l'accusa di tentata ricostituzione del Partito Fascista. Nel documento redatto dal Procuratore generale si legge:\nIl 12 aprile 1973, con il Gioved\u00ec nero di Milano il MSI segna una battuta d'arresto e la richiesta d'autorizzazione a procedere contro Almirante subisce un'accelerazione, per volont\u00e0 della Democrazia Cristiana che teme un consolidamento del MSI nell'elettorato moderato.\nLo stesso Almirante dichiar\u00f2 di voler votare a favore della richiesta a procedere e polemizzando all'indirizzo di Sandro Pertini, presidente della Camera: \"non mi turba in alcun modo il fatto che in questi ultimi giorni le procedure siano state accelerate, perch\u00e9 semmai, signor Presidente, mi avrebbe turbato il fatto che fossero state rallentate\" L'autorizzazione fu concessa il 24 maggio 1973 con 484 voti a favore contro 60. Votarono contro anche 4 democristiani: Antonio Del Duca, Stefano Cavaliere, Eugenio Tarabini e Giuseppe Costamagna.\nBuona parte della stampa accolse sfavorevolmente l'esito della votazione. La Cassazione imporr\u00e0 la trasmissione degli atti da Milano a Roma, dove la procura aveva successivamente aperto un'inchiesta analoga. A Roma il fascicolo rest\u00f2 fermo per anni e verr\u00e0 restituito a Milano solo il 18 dicembre 1988, 7 mesi dopo la morte di Almirante. La richiesta di scioglimento del partito rimase comunque senza esito; una raccolta di firme promossa allo stesso scopo nel 1975 da varie forze della sinistra, anche extraparlamentare, non ebbe miglior successo.\nLa strategia della tensione e la scissione di Democrazia Nazionale.\nNella primavera del 1974 Almirante, per disciplina di partito, si schier\u00f2 a favore del referendum sul divorzio, volto ad abrogare la legge istitutiva dell'istituto divorzile. La sua posizione di apertura era stata infatti messa in minoranza durante le discussioni alla direzione del MSI.\nEgli stesso si avvalse poi delle possibilit\u00e0 offerte dalla legge Fortuna-Baslini per divorziare da Gabriella Magnatti con cui era sposato solo civilmente, dalla quale aveva avuto nel 1949 la figlia Rita, e risposarsi con Assunta Stramandinoli con cui gi\u00e0 aveva avuto nel 1958 la figlia Giuliana de' Medici, e che aveva sposato religiosamente nel 1969 quando lei rest\u00f2 vedova del primo marito.\nLa strage di Piazza della Loggia nel maggio 1974 e pochi mesi dopo la Strage dell'Italicus affossarono la strategia di inglobare la variegata galassia della destra extra parlamentare. Almirante, pur convinto che le azioni fossero state manovrate dai servizi segreti e in ultima analisi volute da settori della Democrazia Cristiana non pot\u00e9 negare il coinvolgimento di estremisti di destra mettendo cos\u00ec in luce il fallimento del progetto di creare una grande destra attorno al MSI. Almirante dovette ammettere:\nNel 1977 affront\u00f2 la scissione che port\u00f2 alla nascita di Democrazia Nazionale, partito composto per lo pi\u00f9 da elementi di provenienza monarchica ma anche da esponenti \"storici\" del MSI come Ernesto De Marzio, Pietro Cerullo e Massimo Anderson che con un programma moderato intendevano tentare un aggancio con il centro democristiano. Alle elezioni politiche del 1979 Democrazia Nazionale non ottenne alcun seggio e spar\u00ec dalla scena politica.\nNel 1978, in previsione delle elezioni europee del 1979, Almirante fond\u00f2 l'Eurodestra. Nella seconda met\u00e0 degli anni settanta, in piena emergenza terrorismo, si schier\u00f2 per l'introduzione della pena di morte per i terroristi colpevoli di omicidio e successivamente contro la legalizzazione dell'aborto.\nLa fine dell'Arco costituzionale.\nNel 1983, Almirante fu ricevuto per la prima volta dal presidente del consiglio incaricato, il segretario PSI Bettino Craxi, in forma ufficiale nel suo giro di consultazioni per la formazione del nuovo governo. Di questo incontro Almirante raccont\u00f2 poi che Craxi gli aveva espresso la sua contrariet\u00e0 al perdurare dell'Arco costituzionale e all'emarginazione del MSI. Il Movimento Sociale sostenne alcuni provvedimenti del Governo Craxi per l'attuazione del decreto-legge per la liberalizzazione del mercato televisivo (che permise l'ascesa e la consolidazione del gruppo Fininvest di Silvio Berlusconi).\nDa quel momento in poi, con l'esclusione del Partito comunista italiano, gli altri partiti cominciarono a inviare proprie delegazioni ai congressi del MSI.\nI funerali di Enrico Berlinguer.\nNel giugno del 1984 Almirante sorprese l'intero mondo politico italiano recandosi insieme con Pino Romualdi a rendere omaggio alla camera ardente di Enrico Berlinguer, segretario del Partito Comunista Italiano allestita presso la sede centrale di via delle Botteghe Oscure. Qui si mise in fila insieme con tutti gli altri convenuti finch\u00e9, notato, fu accolto da Giancarlo Pajetta e accompagnato presso il feretro. Assunta Almirante rifer\u00ec poi che, alla notizia della morte di Berlinguer, Almirante pianse.\nIl 26 gennaio 1986 parlando al Teatro Lirico di Milano, Almirante sostenne che \u00abil ladrocinio e l'assassinio furono l'emblema delle bande partigiane\u00bb.\nUltimi anni e morte.\nLe sue condizioni di salute lo obbligarono nel 1987 ad abbandonare la segreteria del partito, a favore del suo delfino Gianfranco Fini, gi\u00e0 segretario del Fronte della Giovent\u00f9.\nIl 24 gennaio 1988 fu eletto presidente del partito dalla maggioranza del comitato centrale. Mor\u00ec a Roma alle 10:10 di domenica 22 maggio dello stesso anno per emorragia cerebrale, dopo un intervento eseguito a Parigi a causa del quale le sue condizioni peggiorarono notevolmente. Poco dopo la notizia del decesso la salma fu visitata dal Presidente della Repubblica Francesco Cossiga e dal sindaco di Roma Nicola Signorello. Essendo deceduto anche Pino Romualdi il giorno prima di Almirante, per i due leader missini si decise di svolgere esequie comuni a Roma, nella chiesa di Sant'Agnese in Agone. Alle esequie parteciparono migliaia di persone, tra cui anche gli esponenti del Partito Comunista Italiano Nilde Iotti, all'epoca presidente della Camera, e Giancarlo Pajetta. Almirante fu sepolto nel Cimitero del Verano in un sepolcro donato dal Comune di Roma.\nVicende giudiziarie e aspetti controversi.\nLa vicenda del comunicato agli sbandati.\nNell'estate del 1971 alcuni storici dell'Universit\u00e0 di Pisa rinvennero negli archivi del comune di Massa Marittima la copia anastatica di un manifesto, a firma di Giorgio Almirante, che riportava quanto segue:\nIl manifesto fu pubblicato il 27 giugno 1971 dal quotidiano l'Unit\u00e0 col titolo \"Un servo dei Nazisti. Come Almirante collaborava con gli occupanti tedeschi\".\nAlmirante rispose con un consistente numero di querele, sostenendo che si trattava di \u00abuna vergognosa campagna stampa\u00bb e di \u00abun'ignobile infamia\u00bb.\nIl procedimento principale, con sede a Roma, venne istruito dai pubblici ministeri Vittorio Occorsio e Niccol\u00f2 Amato e si articol\u00f2 lungo il corso di ben sette anni; Almirante oppose un gran numero di eccezioni, ma nel giugno del 1974 vennero rinvenute negli Archivi di Stato e prodotte in giudizio inequivocabili prove documentali attestanti la veridicit\u00e0 del documento:\nIl procedimento si concluse con il rigetto integrale delle pretese di Almirante nei confronti dei giornalisti de L'Unit\u00e0, poich\u00e9 risultava che i giornalisti avevano \"dimostrato la veridicit\u00e0 dei fatti\" e che dunque il manifesto rivolto agli sbandati era da attribuirsi proprio ad Almirante.\nIl processo per favoreggiamento a seguito della Strage di Peteano.\nIn seguito alle indagini sulla Strage di Peteano, il terrorista neofascista Vincenzo Vinciguerra - reo confesso per la strage - rivel\u00f2 nel 1982 come Almirante avesse fatto pervenire la somma di dollari al terrorista Carlo Cicuttini, dirigente del MSI friulano e coautore della strage, affinch\u00e9 modificasse la sua voce durante la sua latitanza in Spagna mediante un apposito intervento alle corde vocali: tale intervento si rendeva necessario poich\u00e9 Cicuttini, oltre ad aver collocato materialmente la bomba assieme a Vinciguerra, si era reso autore della telefonata che aveva attirato in trappola i carabinieri e la sua voce era stata identificata mediante successivo confronto con la registrazione di un comizio del MSI da lui tenuto.\nNel giugno del 1986, a seguito dell'emersione dei documenti che provavano il passaggio del denaro tramite una banca di Lugano, il Banco di Bilbao e il Banco Atlantico, Giorgio Almirante e l'avvocato goriziano Eno Pascoli vennero rinviati a giudizio per il reato di favoreggiamento aggravato verso i due terroristi neofascisti. Pascoli verr\u00e0 condannato per il fatto nel 1987; Almirante invece, si fece pi\u00f9 volte scudo dell'immunit\u00e0 parlamentare, all'epoca ancora riconosciuta a deputati e senatori, fin quando si avvalse di un'amnistia prima dell'inizio del processo, nonostante la legge ne prevedesse gi\u00e0 da molti anni la rinunciabilit\u00e0 proprio al fine di tutelare il diritto dell'imputato all'accertamento dei fatti.\nLe accuse di contiguit\u00e0 con ambienti dell'eversione nera e con la P2.\nNumerose accuse di contiguit\u00e0 col terrorismo nero vennero mosse ad Almirante, cos\u00ec come al MSI in generale, sin dagli albori della Strategia della tensione, a partire dalla fine degli anni sessanta.\nI sospetti sugli appoggi ai tentativi di colpi di stato degli anni sessanta e settanta acquisirono ulteriore rilevanza in seguito alla scelta di inserire tra le file del partito alcuni generali dei servizi segreti militari come Giovanni De Lorenzo (eletto nel 1968 con il PDIUM che ader\u00ec nel 1971 al gruppo missino) che ebbe un ruolo nel Piano Solo del 1964, e Vito Miceli, iscritto alla P2 di Licio Gelli e all'epoca indagato per favoreggiamento al Golpe Borghese, reato per cui verr\u00e0 successivamente assolto nel 1978.Questo tipo di circostanza \u00e8 stata recentemente confermata dalla testimonianza di Ernesto De Marzio, all'epoca capogruppo del MSI alla Camera; De Marzio ha sostenuto di aver presenziato, nel 1970, a un incontro tra Junio Valerio Borghese e Almirante nel corso del quale quest'ultimo, alle richieste di adesione all'imminente colpo di stato avanzate da Borghese, avrebbe risposto: \nL'ammiraglio Gino Birindelli, presidente del MSI dal 1972 al 1974, (nel 1970 in contatto con membri di Ordine Nero quando era comandante delle forze navali alleate del Sud Europa), estern\u00f2 a pi\u00f9 riprese insofferenza per l'atteggiamento di ambiguit\u00e0 e doppiezza tenuto dal partito nei confronti degli ambienti eversivi e del terrorismo nero, arrivando in seguito al punto di lasciare il partito per aderire a Democrazia Nazionale; in un'intervista del 2005 Birindelli ha ribadito il suo malumore per lo stato di cose che caratterizzava il MSI, additando l'atteggiamento di copertura tenuto dal partito nei confronti degli assassini dell'agente di polizia Antonio Marino tra le cause del suo abbandono.\nLe accuse continuarono anche negli anni ottanta con il caso del parlamentare Massimo Abbatangelo, deputato alla Camera nel 1979 e nel 1983 per il Movimento Sociale Italiano, fu accusato di detenzione illegale di materiale esplosivo, e arrestato nel 1984, primo dei non eletti nel 1987 e di nuovo deputato nel 1989. Nonostante la condanna in primo grado all'ergastolo per aver fornito l'esplosivo utilizzato nella Strage del Rapido 904 del 1984, venne ricandidato ed eletto alla Camera nell'aprile 1992. Il 18 febbraio 1994 Abbatangelo fu assolto dalla Corte di Assise di Appello di Firenze per il reato di strage, ma venne mantenuta la condanna a sei anni di reclusione per la detenzione dell'esplosivo..\nMolte discussioni gener\u00f2 anche la sua espressione di solidariet\u00e0 col golpe militare di Augusto Pinochet in Cile dell'11 settembre 1973, per la quale ricevette dei ringraziamenti dallo stesso Pinochet.\nL'ex deputato missino Giulio Caradonna, uno dei tre esponenti missini iscritti alla P2 e per questo sospeso dal MSI (ma ricandidato nel 1983), in un'intervista del 2009 rilasciata al Corriere della Sera ha sostenuto che Licio Gelli, maestro venerabile della Loggia P2, cominci\u00f2 a finanziare il MSI proprio su sollecitazione di Almirante: Gelli conferm\u00f2 ai magistrati gi\u00e0 nel 1995 di aver incontrato Almirante, \"ma di avergli negato l'aiuto\".\nAlmirante dichiar\u00f2 ai magistrati che lo interrogavano sul proprio rapporto con Gelli come lo avesse conosciuto, indicatogli come vicino ad ambienti dell\u2019ambasciata argentina(che servivano ad Almirante per patrocinare la causa degli italiani nel paese sudamericano) e come avesse avuto con lui un incontro spiacevole. Inoltre si disse convinto che egli avrebbe preso parte ad un complotto ai suoi danni, che port\u00f2 alla scissione di \u201cDemocrazia Nazionale\u201d\nEredit\u00e0.\nLa scelta di Fini aveva il significato di tagliare i ponti col passato. Il successore di Almirante da lui stesso designato lo onor\u00f2 definendolo \"\"un grande italiano\" e \"il leader della generazione che non si \u00e8 arresa\"\".\nIl ventennale della morte.\nIl 28 maggio 2008, a seguito delle polemiche sorte per la proposta del sindaco di Roma Gianni Alemanno di dedicargli una via di Roma, alla Camera dei deputati il deputato Emanuele Fiano del Partito Democratico diede lettura di alcuni brani tratti da articoli che Giorgio Almirante aveva scritto nel 1942, quando dirigeva la rivista La difesa della razza, in cui sosteneva che era necessario proteggere l'Italia da \"meticci ed ebrei\".\nIl presidente della Camera dei deputati Gianfranco Fini nell'occasione prese le distanze da quelle affermazioni razziste e antisemite di Almirante. Subito dopo Italo Bocchino, membro dello stesso partito del Presidente della Camera, nel suo intervento, ricord\u00f2 anche \"Giovanni Spadolini, Amintore Fanfani e Eugenio Scalfari\" come autori di articoli razzisti sulla stessa rivista.\nNei giorni seguenti per le celebrazioni del ventennale della morte di Almirante fu deciso di dedicare una giornata alla lettura di passi dei discorsi che Almirante aveva tenuto alla Camera. Luciano Violante che decise di partecipare alla giornata comment\u00f2:\nPremio Giorgio Almirante.\nNel 2000, in occasione del XII dalla morte del segretario missino, su proposta di Mirko Tremaglia fu istituito il Premio Giorgio Almirante.\nIntitolazioni di vie e piazze.\nIl comune di Altomonte (CS), per volont\u00e0 del sindaco socialdemocratico Costantino Belluscio, fu il primo in Italia ad intitolare una via ad Almirante. \nIn diverse localit\u00e0 d'Italia (tra cui Valenzano, Fiumicino, Pomezia, Rieti, Ragusa, Locorotondo, Crispiano, Lecce, Veglie, Casarano, Corato, Noventa Vicentina, Pescantina, Vigasio, Foggia, Rieti) esistono vie o piazze intitolate ad Almirante. A Putignano gli \u00e8 stato dedicato un parco. A Rossano gli \u00e8 stato dedicato un ponte. A Viterbo gli \u00e8 stata intitolata la Circonvallazione. Ad Affile gli \u00e8 stato dedicato un busto bronzeo nel 2012. Il 14 giugno 2018 il comune di Roma ha passato una mozione per intitolare ad Almirante una strada della capitale, bloccata in seguito a proteste. \nA Sutri il sindaco Vittorio Sgarbi gli ha intitolato una via alla presenza di Giorgia Meloni, presidente di Fratelli d'Italia, nell'ottobre 2018."}
{"id": "2439304", "revid": "123626906", "url": "https://it.wikipedia.org/wiki?curid=2439304", "title": "Guntrude", "text": "Biografia.\nGuntrude era figlia di Teodeberto, il duca di Baviera che aveva sostenuto Liutprando e suo padre Ansprando nelle lotte per la successione al trono longobardo nei primi anni dell'VIII secolo, e di Regintrude. Apparteneva quindi a quel casato agilolfingio strettamente connesso alla dinastia bavarese che aveva dominato la scena politica longobarda da Teodolinda a tutto il VII secolo. Il matrimonio tra Guntrude e Liutprando non gener\u00f2 figli maschi, ma solo una femmina. Il matrimonio avvenne intorno al 716, ma n\u00e9 la regina n\u00e9 la figlia sono mai citati negli atti promulgati da Liutprando, a differenza di quanto comunemente avveniva per le altre sovrane: per questo si ipotizza una morte prematura di entrambe\nFratello di Guntrude era Ugoberto, che Liutprando sostenne nel 717 nei contrasti interni al Ducato di Baviera; il sovrano longobardo si leg\u00f2 strettamente anche a un altro parente di Guntrude, il maggiordomo di palazzo del Regno franco Carlo Martello, che aveva sposato Swanahild, nipote della regina."}
{"id": "2439306", "revid": "767487", "url": "https://it.wikipedia.org/wiki?curid=2439306", "title": "Szenna", "text": "Szenna \u00e8 un comune dell'Ungheria di 1000 abitanti (dati 2008) situato nella provincia di Somogy, nell'Ungheria centro-occidentale."}
{"id": "2439307", "revid": "1748167", "url": "https://it.wikipedia.org/wiki?curid=2439307", "title": "Camorra", "text": "Camorra \u00e8 una organizzazione criminale di connotazione mafiosa originaria della Campania e una delle pi\u00f9 antiche e potenti organizzazioni criminali in Italia, risalente al XVII secolo. La struttura organizzativa della Camorra \u00e8 divisa in singoli gruppi chiamati clan, diversi tra loro per tipo di influenza sul territorio, struttura organizzativa, forza economica e modus operandi. Ogni \"capo\" o \"boss\" \u00e8 il leader di un clan, in cui ci possono essere decine o centinaia di affiliati, secondo il potere e la struttura di ogni clan. Le principali attivit\u00e0 della camorra sono il traffico di droga, il racket, la contraffazione e il riciclaggio di denaro. Inoltre, non \u00e8 insolito che i clan della Camorra si infiltrino nella politica delle loro rispettive aree.\nSecondo il procuratore di Napoli, Giovanni Melillo, durante un discorso del 2021 della Commissione parlamentare antimafia, le forze di polizia sono concentrate sui due principali cartelli cittadini, il clan Mazzarella e l'Alleanza di Secondigliano. Quest'ultima \u00e8 un'alleanza dei clan Licciardi, Contini e Mallardo.\nEtimologia del termine.\nLe ipotesi sull'etimologia del termine sono varie:\nStoria.\nLe speculazioni sull'origine.\nL'ipotesi pi\u00f9 accettata vuole che il termine sia nato direttamente in Campania, intorno al XVI-XVII secolo, trovando la sua radice etimologica originaria nello stesso dialetto di Napoli e venendosi a formare dalla giunzione delle parole \"c' 'a-morra\" (con la morra), in riferimento all'omonimo gioco di strada. In virt\u00f9 delle notizie storiche accertate, \u00e8 assai condiviso datare ai primi anni del XIX secolo la nascita della camorra partenopea intesa come organizzazione criminale segreta, \u00abuna sorta di massoneria della plebe napoletana\u00bb.\nSecondo un'altra ipotesi storica, la societ\u00e0 segreta che diede poi origine alla \"Bella Societ\u00e0 Riformata\" si sarebbe invece formata nell'isola di Sardegna, a Cagliari, nel corso del XIII secolo sotto il nome di \"Gamurra\" e poi si sarebbe trasferita e diffusa a Napoli intorno al XIV secolo.\nA detta di Marc Monnier, rettore della Universit\u00e0 di Ginevra e tra i primi ad aver dedicato un testo sulla camorra e ad averla analizzata, il termine camorra sarebbe derivato da \"gamurra\" e avrebbe avuto origine non napoletana, bens\u00ec sardo-pisana: la prima citazione del termine si ha infatti in un documento medievale pisano. Una delle tante ipotesi storiche della camorra vede questa nascere e svilupparsi in periodo medievale nei quartieri portuali della citt\u00e0 di Cagliari intorno al XIII secolo, quando era necessario per Pisa, che era allora riuscita a dirigere \"de facto\" la politica locale, controllare gli isolani ed evitare che questi potessero unirsi e creare sommosse; Pisa avrebbe cos\u00ec ingaggiato dei sardi facendoli costituire in bande di mercenari armati, il cui compito era quello di pattugliare i diversi borghi e mantenere cos\u00ec l'ordine pubblico. Tale modalit\u00e0 di contenimento dei conflitti e gestione di potere sarebbe passata in seguito dalle mani dei dominatori pisani a quelle dei governatori aragonesi: protettorato, gabelle, gioco d'azzardo e tangenti avrebbero fornito loro le entrate necessarie per mantenere in piedi tale organizzazione malavitosa, composta e diretta da \"capibastone\" della plebe. Questa ipotesi storica vuole che i gruppi di mercenari sardi abbiano, a un certo punto, lasciato Cagliari e la Sardegna alla volta della Campania, stabilendovisi nel XVI secolo, durante il governatorato spagnolo. A differenza delle altre organizzazioni criminali campane, diffuse soprattutto nell'entroterra rurale, tale organizzazione gruppale attecch\u00ec velocemente nel territorio partenopeo, tra la popolazione locale nei quartieri pi\u00f9 popolosi, evolvendosi autonomamente in una struttura di \"famiglie\" (o clan) capitanate da criminali provenienti dai pi\u00f9 bassi strati della societ\u00e0 napoletana.\nQuesti, dando vita alla camorra propriamente detta, oltre a fungere da mercenari pagati dagli alti ceti sociali per esercitare il controllo delle bische, si rendevano allo stesso tempo anche autori di soprusi, abusando del potere loro conferito. Queste bande infatti commettevano illeciti ai danni dei popolani, come raccontato in un documento dell'epoca:\nI progenitori della camorra ottocentesca esistevano nel XVII secolo ed erano detti \"compagnoni\" che si muovevano in quattro e vivevano alle spalle di prostitute, controllando il gioco d'azzardo e facendo rapine. In ogni quartiere napoletano c'era un gruppo di \"compagnoni\" di cui era membro anche qualche nobile. Il loro luogo d'incontro era la taverna \"del Crispano\", presso l'attuale Stazione Centrale di Napoli. Anche il canonico Giulio Genoino, ispiratore della rivolta di Masaniello, si faceva proteggere da \"compagnoni\". Vi erano pure i \"cappiatori\", ladri di strada, e i \"campeatori\", rapinatori con coltelli. Alla fine del XVII secolo a Napoli ci furono 1338 impiccati, 17 capi giustiziati, 57 decapitati, 913 condannati alla galera. Nel periodo del vicereame spagnolo il criminale pi\u00f9 noto fu Cesare Riccardi, detto \"abate Cesare\", a capo di una banda di criminali.\nLa carestia del 1764.\nIl medico e storico napoletano Salvatore De Renzi (1800 - 1872), in un saggio pubblicato nel 1868 sulla carestia nel Regno di Napoli del 1764, imputa alla presenza di camorristi una delle cause della carestia, poich\u00e9 questi, intervenendo ad accaparrare a fini speculativi il grano ed altri generi alimentari, ne turbavano il libero mercato: \"nel seno stesso delle amministrazioni si costituivano numerose consorterie di camorristi, i quali cercavano di profittare dei pubblici bisogni e le carestie avvenivano allora come effetto di deplorabili sistemi annonari e quale conseguenza della immoralit\u00e0 degli uomini ed erano meno scusabili della stessa peste\".\nLa \"Bella Societ\u00e0 Riformata\".\nNel 1820 la \"\"Bella Societ\u00e0 Riformata\" si costitu\u00ec ufficialmente, riunendosi nella chiesa di Santa Caterina a Formiello a Porta Capuana; i camorristi napoletani definivano la loro organizzazione anche come \"Societ\u00e0 della Umirt\u00e0\" o \"Annurata Suggit\u00e0\" (\"Onorata Societ\u00e0\"\") per alludere alla difesa del loro \"onore\", che consisteva nell'omert\u00e0 (\"Umirt\u00e0\"), cio\u00e8 il codice malavitoso del silenzio e dell'obbligo a non parlare degli affari interni all'organizzazione con la polizia.\nPer accedere all'organizzazione era previsto un vero e proprio rito di iniziazione definito \"zumpata\" (o dichiaramento) che consisteva in una sorta di duello rusticano. Questo si spiega soprattutto con il fatto che i camorristi ebbero sempre l'ambizione di imitare i nobili. Impiegando il coltello o la spada cercavano di dimostrare il loro \"valore\" in questa sorta di scontri. Le fasi preliminari della zumpata erano l\"'app\u00eccceco\", il litigio, il ragionamento, tentativo di composizione della controversia, banchetto e poi duello. Se il combattimento all'arma bianca si poteva tenere in una qualsiasi zona affollata l'utilizzo di una pistola richiedeva, invece un luogo solitario.\nIn origine il sodalizio si occupa principalmente della riscossione del pizzo da alcuni dei numerosi biscazzieri, che affollano le strade dei quartieri popolari di Napoli. Ben presto, per\u00f2, conseguentemente all'unit\u00e0 d'Italia, il fenomeno dilaga e le estorsioni iniziano a danneggiare la quasi totalit\u00e0 dei commercianti.\nNonostante le violenze e i crimini perpetrati, i camorristi godono della benevolenza del popolo al quale, in una situazione come quella post-unitaria di totale disinteresse delle istituzioni per i problemi sociali, garantiscono un minimo di \"giustizia\".\nTra le principali fonti di risorse economiche della camorra si ricordano:\nSotto il regno di Francesco I la camorra godette del favore della casa reale, ad essa erano anche affiliati Michelangelo Viglia valletto del re e la cameriera della regina, Caterina De Simone\nNei primi anni del regno di Ferdinando II divenne famoso Michele Aitollo detto \"Michele 'a Nubilt\u00e0', costui i gioved\u00ec presiedeva una sorta di corte di giustizia in un basso napoletano, per dirimere litigi fra persone del popolo minuto, e talvolta per questa sua funzione pacificatrice si pronunciava anche su persone inviategli da Luigi Salvatores, commissario di Pubblica Sicurezza del rione Porto, e perfino Gennaro Piscopo il prefetto di polizia. Intorno al 1840, Aniello Ausiello di Porta Capuana spadroneggiava. I guadagni alla sua \"paranza\" arrivavano dalla partecipazione alle periodiche aste organizzate dall'esercito, che vendeva in quel modo i cavalli di scarto.\nSecondo Marc Monnier, \"la camorra fu rispettata, usata spesso sotto i Borbone fino al 1848. Essa formava una specie di polizia scismatica, meglio istruita sui delitti comuni della polizia ortodossa, che occupavasi soltanto dei delitti politici. [...] Inoltre la camorra [...] era incaricata della polizia delle prigioni, dei mercati, delle bische, dei lupanari e di tutti i luoghi malfamati della citt\u00e0\". Con lo scoppio della rivoluzione infatti alcuni importanti camorristi (quali Luigi Cozzolino detto il \"Persianaro\", Michele Russomartino detto il \"Piazziere\", Andrea Esposito detto \u201cAndreuccio di Porta Nolana\u201d e addirittura il capo della camorra del quartiere Mercato Salvatore Colombo, entrato nella setta dell\u2019Unit\u00e0 Italiana) passarono dalla parte dei liberali nella lotta anti-assolutista, partecipando agli scontri di piazza. Ci\u00f2 determiner\u00e0 le prime repressioni su vasta scala della camorra a Napoli, portate avanti dai ministri della polizia Gaetano Peccheneda prima (nel 1849-50) e Luigi Ajossa poi (nel 1859-60). La crescente attenzione della polizia borbonica per ragioni politiche porter\u00e0 a scoprire attivit\u00e0 estorsive dei camorristi su molteplici ambiti, oltre a quelli originari nelle carceri e sul gioco: dai vari mercati alimentari, ai servizi di trasporto, all\u2019oreficeria e al contrabbando. In questi anni si consumer\u00e0 anche il primo delitto eccellente con l'omicidio in carcere dell'ispettore Michele Ruggiero per la rottura dell'equilibro tra camorra e funzionari dello Stato borbonico.\nIl ruolo nell'unificazione italiana.\nQuando nel 1860, Garibaldi sbarc\u00f2 in Sicilia, la camorra ne approfitt\u00f2 appoggiando i Savoia contro la dinastia regnante dei Borbone. La \"ricompensa\" nella politica camorristica fu concordata con i malavitosi dal prefetto di Polizia nominato da re Francesco II delle Due Sicilie, Liborio Romano, il quale lasci\u00f2 il controllo di Napoli alla camorra durante la fase di transizione del regno, al fine di evitare possibili rivoluzioni incoraggiate dai Borbone in esilio, con conseguente saccheggio della citt\u00e0, cos\u00ec come gi\u00e0 avvenuto nel 1799 e nel 1848. Il nuovo ministro degli interni nel nuovo governo luogotenenziale, Silvio Spaventa, coadiuvato dal nuovo prefetto di Polizia Filippo De Blasio, ruppe con la camorra e cerc\u00f2 di estirpare il fenomeno e ripristinare la legalit\u00e0:\nNel 1911, si tenne a Viterbo il processo Cuocolo per l'omicidio di Gennaro Cuocolo e Maria Cutinelli e, grazie alle confessioni del camorrista pentito Gennaro Abbatemaggio, vennero inflitte severe pene ai maggiori esponenti dell'organizzazione. La sera del 25 maggio 1915, nelle Caverne delle Fontanelle, nel popolare rione Sanit\u00e0, i camorristi, presieduti da Gaetano Del Giudice, decretarono lo scioglimento della Bella Societ\u00e0 Riformata; in realt\u00e0 l'associazione era gi\u00e0 stata decimata nel corso del processo Cuocolo.\nIl XX secolo, il ventennio fascista e il secondo dopoguerra.\nMussolini sottovalut\u00f2 il fenomeno camorristico, tanto che concesse la grazia a molti dei camorristi condannati a Viterbo, sicuro che nel nuovo assetto dittatoriale questi non avrebbero costituito pi\u00f9 un pericolo. Molti delinquenti diventarono squadristi entrando a far parte delle squadre fasciste ed ebbero in cambio il silenzio sul loro passato. Nel 1921, proliferano i sindacati padronali da contrapporre a quelli operai. Il fascismo usa una tattica abile. Usa i camorristi per reprimere la delinquenza, con il miraggio di cancellare loro i reati e assicurare impieghi. In molti si prestano a questo disegno.\nNegli anni di crescita del fascismo, quando nel partito di Mussolini a Napoli si fronteggiano il movimentismo di Aurelio Padovani con le tendenze istituzionali di Paolo Greco, nei diversi quartieri gli appoggi malavitosi non sono chiari. E, naturalmente, per animarli, servono squadre armate pronte a tutto, che non hanno nulla da perdere. Il primo sindacato padronale \u00e8 quello dei camerieri. Nasce con l'appoggio di Guido Scaletti, piccolo camorrista della zona dei Quartieri Spagnoli. Arturo Cocco, ad esempio, camorrista del quartiere Sanit\u00e0 aveva fiutato il vento e si era gettato tra le braccia del regime. Il suo ascendente nella sua zona d'origine poteva ben servire a controllare che tutto andasse a dovere e la polizia si avvantaggiava dei servigi di Cocco. Un altro guappo violento, Marco Buonocuore, spar\u00f2 a un operaio antifascista e ottenne buoni incarichi pubblici. L'iscrizione al Partito Fascista era comunque agevolata, senza tener conto della fedina penale. Al quartiere Sanit\u00e0, Salvatore Cinicola, detto \"macchiudella\" con un passato da guappo, fu ben lieto, in cambio di favori e onori, di diventare informatore della polizia, facendo, come amava ripetere da \"veleno della malavita\". Il 25 luglio del 1943, con la caduta di \"Mussolini\", la gente del quartiere tent\u00f2 di linciarlo. Fu proprio Luigi Campoluongo a salvarlo. La vita gli fu risparmiata, ma la gente lo costrinse comunque a girare per via dei Vergini tutto imbrattato di sterco. Anche a Bagnoli ci furono personaggi violenti impegnati a tenere a freno gli operai dell'Ilva (poi Italsider): i fratelli Vittorio e Armando Aubry. In cambio, fino al 1935, ottennero l'appalto delle operazioni di carico e scarico ai pontili della fabbrica. Un controllo che consentiva anche buoni guadagni con il contrabbando, che passava attraverso quella piattaforma. Poi, cominci\u00f2 la stretta del regime. La mano ferma contro la criminalit\u00e0, che agli inizi era servita al fascismo per affermarsi. Centinaia di delinquenti, piccoli e grandi, vennero inviati al confino. L'obiettivo era duplice: arrestare i camorristi scomodi, restii ai patti con la polizia: dare all'opinione pubblica dimostrazione di una mano ferma contro la criminalit\u00e0, legando ancora di pi\u00f9 al regime i delinquenti pi\u00f9 morbidi. Scrive Paolo Ricci: \"La camorra aveva riacquistato parte nella sua consistenza nel marasma del dopoguerra. Tuttavia essa non ader\u00ec in un primo momento che in minima parte all'invito dei fascisti.[...] Fu un periodo confuso, in cui in certi quartieri (ad esempio ai Vergini) la camorra (o quello che rimaneva, trasformata, adattata ai nuovi tempi, di essa) si alle\u00f2 con il popolo nella lotta contro le squadracce d'azione e in altri quartieri, specie in quelli di periferia, invece, i guappi facevano parte delle squadre di azione [...] Nelle fabbriche i padroni e i dirigenti puntavano sui guappi per spezzare l'unit\u00e0 operaia.\nA Casignana spararono contro i contadini che avevano occupato le terre.\nNell'immediato dopoguerra, il soggiorno obbligato a Napoli, imposto dal governo degli U.S.A. al boss di Cosa nostra statunitense Lucky Luciano contribu\u00ec al superamento della dimensione locale del fenomeno e all'inserimento dei camorristi campani nei grandi traffici illeciti internazionali, quali il contrabbando di sigarette in collegamento con il clan dei marsigliesi.\nTuttavia, in questa fase, la camorra non ha la struttura verticistica che la caratterizzava nei secoli precedenti, n\u00e9 tanto meno ha un potere decisionale sugli affari che svolge con la mafia, per i quali molto spesso \u00e8 solo un vettore e si presenta come una pluralit\u00e0 di famiglie pi\u00f9 o meno legate tra loro. \u00c8 ancora l'epoca della \"camorra dei campi\" e dei mercati. Infatti, una delle figure di spicco del periodo \u00e8 Pasquale Simonetti, (detto\" Pascalone 'e Nola\" per il suo grosso fisico e per la sua origine), un camorrista che controllava il racket dei mercati generali di Napoli, la cui uccisione sar\u00e0 poi vendicata da sua moglie Assunta Maresca (detta \"Pupetta\"), il cui processo penale avr\u00e0 un'eco di livello nazionale.\nGli anni dai '70 ai '90: dalla \"Nuova Camorra Organizzata\" al \"clan dei casalesi\".\nGli anni 1973-1974 videro un boom del contrabbando di sigarette estere, che aveva il suo centro di smistamento a Napoli: infatti nei primi anni settanta numerosi mafiosi palermitani (Stefano Bontate, Vincenzo Spadaro, Gaetano Riina e Salvatore Bagarella) vennero inviati al soggiorno obbligato in Campania, consentendogli di avviare rapporti con Michele Zaza e altri camorristi napoletani, attraverso i quali acquistavano i carichi di sigarette; addirittura nel 1974 i mafiosi siciliani provvidero ad affiliare a Cosa nostra Zaza, i fratelli Nuvoletta, Antonio Bardellino e altri in modo da tenerli sotto controllo e lusingarne le vanit\u00e0, autorizzandoli anche a formare una propria Famiglia a Napoli: secondo il collaboratore di giustizia Antonino Calderone, il capo della Famiglia di Napoli era Salvatore Zaza (fratello di Michele), il \"consigliere\" era Giuseppe Liguori (detto \"Peppe 'o Biondo\", suocero di Michele Zaza) e i capidecina erano Giuseppe Sciorio e i fratelli Nuvoletta.\nNella met\u00e0 degli anni settanta, dal carcere di Poggioreale, nel quale \u00e8 rinchiuso per omicidio, Raffaele Cutolo inizia a realizzare il suo progetto: ristrutturare la camorra come organizzazione gerarchica in senso mafioso, sfruttando il nuovo business della droga; nasce cos\u00ec la Nuova Camorra Organizzata (N.C.O.).\nLa NCO tent\u00f2 di imporre il controllo su tutte le attivit\u00e0 illecite e ci\u00f2 spinse le organizzazioni contrabbandiere napoletane e siciliane, rappresentate da Zaza, dai fratelli Nuvoletta e da Bardellino, a riunirsi sotto il nome di Nuova Famiglia (NF), per portare guerra alla camorra cutoliana. La guerra tra le due organizzazioni criminali \u00e8 spietata e si conclude nei primi anni ottanta con la sconfitta della NCO. Le vittime sono molte centinaia, tra esse anche molti innocenti. In questa fase ci fu anche una connessione generata dal \"Caso Cirillo\" tra camorra e Brigate Rosse. Dal 1979 la camorra ha ucciso 3600 persone, tra esse anche molti innocenti.\nNel 1992 il boss Carmine Alfieri tent\u00f2 di dare alla malavita organizzata nella regione una struttura verticistica creando la \"Nuova Mafia Campana\" (NMC), anch'essa scomparsa dopo poco tempo, ma nel corso degli anni novanta la camorra rafforza la sua struttura di tipo orizzontale (con varie bande territoriali pi\u00f9 o meno in lotta tra loro) non verticistica fatta eccezione per alcuni pochi cartelli, tra cui il clan dei casalesi che si struttur\u00f2 in modo verticistico, formato da una dozzina di clan con una cassa comune.\nIl XXI secolo e le \"faide di Scampia\".\nAll'inizio degli anni 2000 l'organizzazione gode ancora di un certo potere, dovuto anche ad appoggi di tipo politico, che le consente il controllo delle pi\u00f9 rilevanti attivit\u00e0 economiche locali, in particolare modo nell'hinterland napoletano e casertano. Oggi la camorra conta migliaia di affiliati divisi in oltre 150 famiglie attive in tutta la Campania. Sono segnalati insediamenti della camorra anche all'estero, come nei Paesi Bassi, Spagna, Francia e Marocco.\nI gruppi si dimostrano molto attivi sia nelle attivit\u00e0 economiche (infiltrazione negli appalti pubblici, immigrazione clandestina, sfruttamento della prostituzione, riciclaggio di denaro sporco, usura e traffico di droga) sia sul fronte delle alleanze e dei conflitti. Quando infatti un clan vede messo in discussione il proprio potere su una determinata zona da parte di un altro clan, diventano molto frequenti omicidi e agguati di stampo intimidatorio. Il ritorno al contrabbando di sigarette \u00e8 dovuto ai recenti cambiamenti avvenuti all'interno di alcuni gruppi di camorra. In particolare l'attivit\u00e0 \u00e8 risorta nell'area nord di Napoli, dove opera il gruppo formato dai Sacco-Bocchetti-Lo Russo che, uscito dall'alleanza di Secondigliano, ha recuperato parecchio spazio e deciso di investire in questa attivit\u00e0, visto che i canali della droga sono controllati da altri gruppi, in particolare quello degli Amato-Pagano. Il 4 agosto 2021 \u00e8 stato arrestato a Dubai il narcotrafficante Raffaele Imperiale, ricercato dal 2016 e alleato per lo spaccio di cocaina proprio con il clan Amato-Pagano. A Napoli citt\u00e0 il fenomeno \u00e8 ancora limitato anche se in crescita, soprattutto nella zona dei Mazzarella (Mercato e Case Nuove). Il 7 febbraio 2008 viene arrestato il boss Vincenzo Licciardi, tra i 30 latitanti pi\u00f9 pericolosi d'Italia. Era considerato il capo dell'alleanza di Secondigliano.\nLa situazione corrente.\nGrande risalto ha avuto negli anni 2004 e 2005 la cosiddetta faida di Scampia, una guerra scoppiata all'interno del clan Di Lauro quando alcuni affiliati decisero di mettersi in proprio nella gestione degli stupefacenti, rivendicando cos\u00ec una propria autonomia e negando di fatto gli introiti al clan Di Lauro, del boss Paolo Di Lauro, detto \"Ciruzzo 'o Milionario\". Ma questa faida non \u00e8 l'unica contesa tra clan sul territorio napoletano. Numerose sono le frizioni e gli scontri tra le decine di gruppi che si contendono le aree di maggiore interesse. A cavallo tra il 2005 e il 2006 ha destato scalpore nella cittadinanza e tra le forze dell'ordine la cosiddetta \"faida della Sanit\u00e0\", una guerra di camorra scoppiata tra lo storico clan Misso del rione Sanit\u00e0 e alcuni scissionisti capeggiati dal boss Salvatore Torino, vicino ai clan di Secondigliano; una quindicina di morti e diversi feriti nel giro di due mesi.\nPer quanto riguarda l'area a nord della citt\u00e0 (quella da sempre maggiormente oppressa dai gruppi criminali), tra i quartieri di Secondigliano, Scampia, Piscinola, Miano e Chiaiano, resta sempre forte l'influenza del cartello camorristico detto Alleanza di Secondigliano, composto dalle famiglie Licciardi, Contini, Clan Bosti, Mallardo, e con gli stessi Di Lauro quali garanti esterni (molto spesso, infatti, gli uomini di \"Ciruzzo 'o Milionario\", si sono interposti tra le liti sorte fra le varie famiglie del cartello, evitando possibili guerre).\nPer le zone centrali della citt\u00e0 (centro storico, Forcella) resta ben salda la supremazia del clan Mazzarella, che controlla praticamente tutta l'area ad est di Napoli, dal centro fino al quartiere periferico di Ponticelli, facilitati anche dalla \"debacle\" del clan Giuliano di Forcella, i cui maggiori esponenti (i fratelli Luigi, Salvatore e Raffaele Giuliano) sono diventati collaboratori di giustizia. Le loro attivit\u00e0 oggi si basano per\u00f2 solo sul contrabbando. Nell'altra zona \"calda\" del centro di Napoli, le zone del quartiere Montecalvario, dette anche \"Quartieri Spagnoli\", dopo le faide di inizio anni novanta tra i clan Mariano (detti i \"\"picuozzi\") e Di Biasi (detti i \"faiano\"\"), e tra lo stesso clan Mariano e un gruppo interno di scissionisti capeggiato dai boss Salvatore Cardillo (detto \"Beckenbauer\") e Antonio Ranieri (detto \"Polifemo\", poi ammazzato), la situazione sembra essere tornata in un clima di relativa normalit\u00e0, grazie anche al fatto che molti boss storici di quei vicoli sono stati arrestati o ammazzati.\nLa zona occidentale della citt\u00e0 non \u00e8 da meno per quanto riguarda numero di clan e influenza sul territorio. Tra le aree pi\u00f9 \"calde\" si trovano il Rione Traiano, Pianura, e lo stesso quartiere Vomero, per anni definito quartiere-bene della citt\u00e0 e considerato immune alle azioni dei clan, oggi preda di almeno quattro clan in guerra e saccheggiato dalla microcriminalit\u00e0 comune. Da citare, il cartello denominato \"Nuova camorra Flegrea\", che imperversava a Fuorigrotta, Bagnoli, Agnano e Soccavo, ma che ha subito un duro colpo dopo il blitz del dicembre 2005, quando vi furono decine di arresti grazie alle rivelazioni del pentito Bruno Rossi detto \"il corvo di Bagnoli\". A Pianura vi \u00e8 stata in passato una violenta faida tra i clan Lago e Contino-Marfella, che ha portato a numerosi omicidi, tra i quali quello di Paolo Castaldi e Luigi Sequino, due ragazzi poco pi\u00f9 che ventenni uccisi per errore da un gruppo di fuoco del clan Marfella, perch\u00e9 stazionavano sotto la casa di Rosario Marra, genero del capoclan Pietro Lago ed erano, quindi, \"sospetti\".\nNella vasta area metropolitana ormai urbanisticamente saldata alla citt\u00e0, sono numerose le zone in mano ai gruppi camorristici, non solo per quanto riguarda i campi \"classici\" nei quali opera un clan mafioso (estorsioni, usura, traffico di droga), ma anche per quanto riguarda le amministrazioni comunali e le decisioni politiche (si vedano i numerosi comuni sciolti per infiltrazioni camorristiche).\nIn alcune zone del Vesuviano e nel Nolano \u00e8 riscontrata, a tutt'oggi, la presenza di potenti clan locali storicamente operativi sul territorio. Nondimeno, la morte e l'incarcerazione di numerosi storici boss locali (Vollaro, Fabbrocino, i fratelli Russo, D'Avino, Alfieri, Cava, Abate, Galasso e numerosi altri) sembra aver favorito la nascita e/o l'espansione di gruppi criminali autoctoni e della zona orientale di Napoli. La faida Mazzarella-Rinaldi, da San Giovanni a Teduccio, si \u00e8 estesa sino alla zona Nolana/Vesuviana, ove sono presenti, in particolar modo nei comuni di Marigliano (soprattutto nel popoloso rione 'Pontecitra') e Somma Vesuviana (complice, per quel che concerne Somma Vesuviana, la perdita di potere del locale clan D'Avino, sfaldato da molti arresti e pesanti condanne), propaggini locali dei predetti clan. A Somma Vesuviana, in localit\u00e0 \"Parco Fiordaliso\", risiedono presunti esponenti del clan Aprea-Cuccaro di Barra.\nIn Campania, oltre all'hinterland napoletano per influenza sul territorio un ruolo di primo piano \u00e8 occupato dal clan dei Casalesi, storico sodalizio dell'agro aversano in provincia di Caserta e ormai operativo in gran parte d'Europa; l'organizzazione infatti si pone come un grande cartello criminale di portata internazionale (come pi\u00f9 volte riportato dalla DIA e DDA di Caserta e Napoli) gestito dalle famiglie Schiavone e Bidognetti (che hanno ereditato il potere di Bardellino dopo l'omicidio di questi) e dalle altre famiglie alleate che fungono da referenti per le varie province. Tra i vari clan della provincia \u00e8 da segnalare il clan Belforte quale tiene il controllo sui traffici e le attivit\u00e0 estorsive nei comuni di Caserta, Marcianise e Maddaloni. Al 2013 si stimava che nella regione Campania operino 114 clan e 4.500 affiliati.\nForme di camorra locale radicate sul territorio, sono presenti anche nella citt\u00e0 di Salerno tra cui il Clan D'Agostino-Panella nel centro storico nonch\u00e9 altri gruppi nel quartiere Mariconda, dove \u00e8 presente lo spaccio di sostanze stupefacenti. Nell'omonima provincia, specialmente nell'Agro nocerino sarnese (zona gi\u00e0 teatro, nel\ncorso degli anni '80, di numerosi regolamenti di conti consequenziali alla faida tra Nuova Camorra Organizzata e Nuova Famiglia e dove sono presenti vari clan camorristici), a Cava de' Tirreni, nella Valle dell'Irno e nella Piana del Sele; in provincia di Avellino, dove agiscono piccoli gruppi dalle contenute dimensioni e sono egemoni i clan Cava e Graziano di Quindici, per molto tempo coinvolti in una cruenta faida che ha generato numerose vittime nell'area del Vallo di Lauro; e nella provincia di Benevento, dove imperversano il clan Pagnozzi (presente anche in provincia di Avellino, specialmente in Valle Caudina), rispetto al quale sono subalterni piccoli gruppi minori, e il clan Sparandeo di Benevento, considerati egemoni nel Sannio.\nIpotesi definitorie.\nNel Grande Dizionario Italiano dell'Uso (GRADIT) compaiono definizioni \"alte\", come: \u00ab1a, organizzazione criminale di stampo mafioso, costituitasi con leggi e codici propri gi\u00e0 durante il Seicento, e che attualmente esercita il controllo su attivit\u00e0 illecite specialmente nell'area napoletana. 1b estens., associazione di tipo mafioso. 1c estens., associazione di persone prive di scrupoli che per vie illecite si procurano favori, guadagni o sim.: gira e rigira \u00e8 tutta una c[amorra]!\u00bb.\nAltre definizioni considerate \"basse\" sono: \u00abimbroglio\u00bb, \u00abchiasso\u00bb, \u00abcagnara\u00bb.\nSebbene il termine sia impropriamente usato per indicare la societ\u00e0 criminale nata a Napoli nel XIX secolo e conosciuta anche come \"Bella Societ\u00e0 Riformata\", oggi spesso si tende ad identificare con questo termine un'unica organizzazione criminale simile alla cupola mafiosa siciliana o ad altre organizzazioni di uguale stampo. In realt\u00e0 la struttura della camorra \u00e8 molto pi\u00f9 complessa e frastagliata al suo interno in quanto composta da molti sodalizi diversi tra loro per tipo di influenza sul territorio, struttura organizzativa, forza economica e \"modus operandi\".\nInoltre le alleanze fra queste organizzazioni, qualora si possano considerare tali semplici accordi di non belligeranza fra i numerosi clan operanti sul territorio, sono spesso molto fragili e possono sfociare in contrasti o vere e proprie faide o \"guerre di camorra\", con agguati ed omicidi.\nStruttura.\nLa camorra \u00e8 organizzata in modo pulviscolare con centinaia di famiglie, o \"clan\", ognuna delle quali \u00e8 pi\u00f9 o meno influente a livello territoriale in quasi tutti i comuni della provincia di Napoli e in molti comuni della regione, in particolare della provincia di Caserta. Queste organizzazioni si uniscono e si dividono con grande facilit\u00e0 rendendo ulteriormente difficoltoso il lavoro di \"smantellamento\" degli inquirenti e delle forze dell'ordine. Questa struttura, caratteristica della camorra fin dal dopoguerra, fu sostituita solo in un'occasione e solo temporaneamente: durante la lotta tra \"Nuova Camorra Organizzata\" (NCO) e \"Nuova Famiglia\" (NF), un conflitto scatenato da Raffaele Cutolo nel corso del quale la stragrande maggioranza dei clan dovette scegliere con chi schierarsi.\nTutte le volte che si \u00e8 tentato di riorganizzare la camorra con una struttura gerarchica verticale si \u00e8 preso come modello Cosa nostra. Questi tentativi sono sempre falliti per la tendenza dei capi delle varie famiglie a non ricevere ordini dall'alto. Per tale ragione \u00e8 improprio parlare di camorra come un fenomeno criminale unitario e organico. Lo stesso termine \"camorra\", quale entit\u00e0 criminale unitaria, \u00e8 fuorviante, data la natura estremamente frammentata e caotica della malavita napoletana. Fanno eccezione alcuni determinati cartelli di alleanze, come quello dei Casalesi che \u00e8 formato da una struttura verticistica composta da una dozzina di cosche con a capo 3 famiglie (Schiavone, Bidognetti, Zagaria-Iovine) e una cassa comune, o come l'Alleanza di Secondigliano. Ma anche all'interno di questi stessi cartelli sono nate, negli anni, violente faide che hanno coinvolto le stesse famiglie interne ai gruppi.\nEconomia.\nSecondo recenti dati forniti dall'Eurispes, sembra che la camorra guadagni:\nIl giro d'affari complessivo delle famiglie napoletane si aggirerebbe intorno ai 30 miliardi e mezzo l'anno.\nI dati Eurispes appaiono tuttavia incompleti poich\u00e9 non considerano due settori cardine dell'economia camorrista: innanzitutto la produzione e la distribuzione di falsi (abbigliamento, CD-DVD, prodotti tecnologici) con canali e sedi in tutti i continenti.\nAltro importante settore \u00e8 quello dello smaltimento illegale dei rifiuti, sia industriali che urbani, attivit\u00e0 estremamente lucrosa che secondo alcuni sta conducendo vaste zone di campagna nelle province di Napoli e Caserta verso un progressivo degrado ambientale. A titolo di esempio, che la campagna fra i comuni di Acerra, Marigliano e Nola, una volta rinomata in tutta la penisola come fra le pi\u00f9 verdi e fertili, \u00e8 da taluni ora indicata con il termine di \"triangolo della morte\".\nIl 25 luglio 2011 gli Stati Uniti d'America hanno varato un nuovo piano per il contrasto della criminalit\u00e0 internazionale (\"strategy to combat transnational organized crime\") ed hanno individuato le 4 principali organizzazioni transnazionali pi\u00f9 pericolose per l'economia americana posizionando la camorra al secondo posto dopo i Brother Circle russi e prima della Yakuza giapponese e dei Los Zetas messicani con un giro d'affari di 45 miliardi di dollari. Le attivit\u00e0 principali della camorra, secondo il governo americano, sarebbero la distribuzione di falsi e il narcotraffico. Per avere un'idea della pericolosit\u00e0 economica della camorra negli Stati Uniti basta pensare che altre organizzazioni italiane che hanno una presenza storica in America, come Cosa nostra e 'ndrangheta, non vengono neanche menzionate.\nSecondo lo studio del 2013 condotto da Transcrime, centro di ricerca dell'Universit\u00e0 Cattolica del Sacro Cuore, i ricavi delle mafie italiane ammonterebbero a circa 25,7 miliardi di euro l'anno. Di questi, il 35% \u00e8 appannaggio della Camorra, il 33% della 'ndrangheta, il 18% di Cosa nostra e l'11% della Sacra corona unita. La Camorra avrebbe perci\u00f2 la fetta di ricavi pi\u00f9 larga all'interno del mercato criminale italiano, superando di poco le organizzazioni calabresi e quasi \"doppiando\" quelle siciliane.\nI rapporti con le istituzioni.\nNumerosi sono stati in passato i contatti tra i gruppi camorristici e la politica locale e nazionale. All'inizio degli anni novanta i pentiti Pasquale Galasso e Carmine Alfieri fecero dichiarazioni che misero sotto accusa Antonio Gava, potente capo della corrente dorotea e dirigente della Democrazia Cristiana, successivamente assolto. Secondo l'ex procuratore di Napoli Giovandomenico Lepore, il 30% dei politici campani \u00e8 colluso con la camorra. Il dato incrementa notevolmente se si conta che, solo nella Provincia di Napoli, di 51 comuni su 92 sono stati sciolti o interessati da provvedimenti per infiltrazioni camorristiche, con pesanti condizionamenti sulla spesa pubblica e l'imprenditoria legata agli appalti.\nDal 1991, data dell\u00b4entrata in vigore della legge, ad oggi sono stati sciolti per camorra in Campania circa 86 comuni. Una media di 4 comuni ogni anno.\nL'infiltrazione.\nComuni.\nL'organizzazione riusc\u00ec ad infiltrarsi in numerosi comuni della regione, che poi vennero sciolti, alcuni furono:\nASL.\nLe giunte comunali non sono le uniche istituzioni ad essere state oggetto di scioglimento per infiltrazioni camorristiche. Nell'ottobre del 2005, infatti, primo caso in Italia, fu sciolta dal Consiglio dei Ministri l'Azienda sanitaria locale \"Napoli 4\", che comprendeva ben 35 comuni del napoletano suddivisi in 11 distretti sanitari: Poggiomarino, Casalnuovo di Napoli, Nola, Marigliano, Roccarainola, San Giuseppe Vesuviano, Somma Vesuviana, Palma Campania, Volla, Acerra e Pomigliano d'Arco, per un bacino di utenti di circa seicentomila abitanti.\nEventi famosi.\nStragi.\nGli avvenimenti pi\u00f9 importanti furono:\nNel 1982 durante la guerra tra Nuova Camorra Organizzata e Nuova Famiglia fu ucciso il fratello di Giuseppe Puca detto o Giappone,Aniello Puca. Si apr\u00ec una piccola ma feroce faida a Sant'Antimo, in meno di 12 ore ci furono 6 morti, commessi da: Costantino Petito alias Francuccio Puliciotto, Vincenzo Di Domenico alias O'Pazz e Mauro Marra uccisero Mattia di Matteo 33 anni (esecutore materiale del fratello di Puca), Giovanni Cioffi 23 anni e Franco di Domenico 28 anni. La sera stessa vennero uccise tre donne della famiglia di Matteo: Angela Ceparano, 48 anni; Patrizia Di Matteo, 18 anni; Francesca Di Maggio, 24 anni; rispettivamente madre, sorella e moglie di Mattia Di Matteo. Dal massacro si salva soltanto un bambino di tre anni. La polizia lo trova piangente dietro un divano accanto al corpo di sua madre Francesca.\nMovente del massacro familiare era per vendicare lo sgarro al Puca e anche perch\u00e9 i Di Matteo sapevano dei segreti scottanti sulla NCO appresi durante i colloqui col figlio carcerato Antonio di Matteo, in quel momento detenuto con Pasquale D'Amico nel supercarcere di Marina del Tronto ad Ascoli Piceno, dove era detenuto il superboss Raffaele Cutolo\nPochi giorni dopo la strage verr\u00e0 trovato impiccato Antonio Di Matteo, in un primo momento si disse suicidio, poi si sapr\u00e0 che fu ucciso da Pasquale D'Amico detto O'Cartunato su ordine di Cutolo.\nI rapporti con le altre organizzazioni mafiose.\nCosa nostra.\nVari clan di camorra hanno intrattenuto rapporti, pi\u00f9 o meno duraturi, con Cosa nostra.\nElementi di spicco della mafia palermitana (come Salvatore Riina, Leoluca Bagarella, Bernardo Provenzano, Pippo Cal\u00f2 e Giovanni Brusca) si sono trovati a contatto con famiglie camorristiche come i Nuvoletta e gruppi facenti parte della Nuova Famiglia. Forti erano anche gli intrecci tra Michele Zaza (referente di Cosa nostra in Campania) e i boss palermitani Rosario Riccobono e Michele Greco e quelli intercorsi tra Ciro Mazzarella e il padrino catanese Pippo Calderone, che, stando alle dichiarazioni di certuni collaboratori di giustizia, sarebbe stato il padrino di uno dei figli del boss napoletano. Ferreo \u00e8 altres\u00ec il rapporto tra alcune organizzazioni camorristiche e le famiglie mafiose di Catania, specie quello con il potente Clan Cappello. Tra le due organizzazioni non sono mancati, inoltre, rapporti di inimicizia; Cosa nostra, difatti, era particolarmente invisa a Raffaele Cutolo, che si oppose alle attivit\u00e0 dei mafiosi siciliani in Campania, da lui considerati alla stessa stregua di colonizzatori abusivi.\n'Ndrangheta.\nNel corso del Novecento vi sono stati vari intrecci di favori e di cooperazione tra camorristi e 'ndranghetisti.\nNegli anni settanta in occasione della prima guerra di 'ndrangheta il boss reggino Paolo De Stefano chiede e ottiene da Raffaele Cutolo capo della Nuova Camorra Organizzata l'omicidio di Don Mico Tripodo, altro boss reggino in carcere a Napoli.\nTra famiglie delle due organizzazioni vi furono anche doppie affiliazioni come quella del camorrista Antonio Schettini affiliato al clan di Giuseppe Flachi o di Franco Coco Trovato e alla famiglia di Carmine Alfieri.\nRoberto Cutolo, figlio di Raffaele Cutolo, fu ammazzato il 19 dicembre 1990 a Tradate, in Lombardia, da killer inviati da Franco Coco Trovato e Giuseppe Flachi, grossi esponenti della 'Ndrangheta in Lombardia, su richiesta di Mario Fabbrocino, intenzionato a vendicare il fratello, ucciso dieci anni prima per ordine di Cutolo. Per ricambiare il favore alla mafia calabrese, i Fabbrocino e gli Ascione avrebbero ucciso Salvatore Batti, storico rivale dei Trovato e dei Flachi, con i quali il gruppo criminale di Batti era in guerra per il controllo della droga a Milano. Salvatore Batti era tornato nel suo paese d'origine, San Giuseppe Vesuviano, per sfuggire alla faida con i calabresi, che stava concludendosi con la sconfitta della sua organizzazione. L'omicidio del Batti sanc\u00ec, di fatto, la vittoria di Trovato e Pep\u00e8 Flachi e dei rispettivi gruppi criminali.\nSacra Corona Unita.\nNel 1981 Raffaele Cutolo, affid\u00f2 a Vincenzo Esposito detenuto in quel periodo nel carcere di San Severo di Foggia e Pino Iannelli e Alessandro Fusco il compito di fondare in Puglia un'organizzazione diretta emanazione della Nuova Camorra Organizzata che prese il nome di Nuova camorra pugliese o NCOP (Nuova Camorra Organizzata Pugliese) che oper\u00f2 dagli anni ottanta a Foggia, Taranto e Lecce. Tra gli esponenti vi \u00e8 anche Antonio Modeo e Aldo Vuto capi della mafia tarantina.\nQuesta associazione prese piede soprattutto nel foggiano a causa della vicinanza territoriale e dei contatti preesistenti tra esponenti della malavita locale e i camorristi campani. Tuttavia questa iniziativa venne vista con sospetto dai malavitosi di altre zone della Puglia. Come risposta al tentativo di Cutolo di espandersi in Puglia, si tent\u00f2 di dar vita ad un'associazione malavitosa di stampo mafioso formata da esponenti locali. Con la sconfitta dei cutoliani in Campania, scomparvero anche in Puglia, e l'organizzazione dominante divenne quella della Sacra corona unita fondata dagli 'ndranghetisti.\nBanda della Magliana.\nLa camorra intrattiene rapporti con le associazioni mafiose operanti nella capitale, quali la banda della Magliana, in particolare con Massimo Carminati, i Fasciani e Casamonica. Raffaele Cutolo, nel corso di alcuni processi, indic\u00f2 Nicolino Selis - uno dei capi della Banda della Magliana, che capeggiava un gruppo operante su Ostia - quale referente della NCO nella Capitale.\nTriade cinese.\nSecondo l'esperto di organizzazioni terroristiche e del crimine organizzato di tipo mafioso Antonio De Bonis, esiste una stretta relazione tra le Triadi e la Camorra e il porto di Napoli \u00e8 il punto di approdo pi\u00f9 importante delle attivit\u00e0 gestite dai gruppi cinesi in cooperazione con la camorra. Tra le attivit\u00e0 illegali in cui le due organizzazioni criminali lavorano insieme c'\u00e8 il traffico di esseri umani e immigrazione clandestina finalizzata allo sfruttamento sessuale e lavorativo di cinesi nel territorio italiano. C'\u00e8 il traffico di stupefacenti. E c'\u00e8 il riciclaggio di capitali illeciti attraverso l'acquisto di immobili, esercizi commerciali e imprese.\nNel 2017, gli investigatori hanno scoperto un piano tra la camorra e le bande cinesi. Loro esportavano rifiuti industriali dall'Italia alla Cina che hanno garantito ricavi per milioni di euro per entrambe le organizzazioni. I rifiuti industriali lasciarono Prato e arrivarono a Hong Kong. Tra i clan coinvolti in questa alleanza c'erano il clan dei Casalesi, il clan Fabbrocino e il clan Ascione.\nMafia nigeriana.\nI rapporti tra camorra e mafia nigeriana riguardano soprattutto il traffico di droga e la prostituzione. In particolare, i camorristi permettono ai clan nigeriani di organizzare la tratta delle donne sul territorio in cambio di una quota sui guadagni.\nMafia albanese.\nDalla seconda relazione semestrale del 2010 della DIA vengono illustrati contatti tra la mafia albanese e il clan Mazzarella, con gli Scissionisti di Secondigliano e il clan Serino di Sarno.\nNell'arte.\nLa camorra ha ispirato diversi autori cinematografici e televisivi, che ne hanno tratto racconti e documentari a partire dalla met\u00e0 del XX secolo.\nFumetti.\nLe bizzarre avventure di JoJo: Vento Aureo (1995)"}
{"id": "2439308", "revid": "767487", "url": "https://it.wikipedia.org/wiki?curid=2439308", "title": "Stefano Celozzi", "text": ""}
{"id": "2439312", "revid": "729019", "url": "https://it.wikipedia.org/wiki?curid=2439312", "title": "Szenta", "text": "Szenta \u00e8 un comune dell'Ungheria di 467 abitanti (dati 2001) situato nella provincia di Somogy, nell'Ungheria centro-occidentale."}
{"id": "2439315", "revid": "76963", "url": "https://it.wikipedia.org/wiki?curid=2439315", "title": "Holmes Osborne", "text": ""}
{"id": "2439316", "revid": "709565", "url": "https://it.wikipedia.org/wiki?curid=2439316", "title": "Il criceto spaziale", "text": "Il criceto spaziale (\"Bounty Hamster\") \u00e8 una serie televisiva animata britannica del 2003, creata da David Freedman e Alan Gilbey\nLa serie \u00e8 stata trasmessa per la prima volta nel Regno Unito su ITV1 dal 9 gennaio al 22 maggio 2003, per un totale di 20 episodi. In Italia la serie \u00e8 stata trasmessa su Cartoon Network dal 3 febbraio 2003.\nTrama.\nIl cartone animato narra la storia delle innumerevoli peripezie che affrontano ogni giorno Marion e la sua compagna umana Cassie. Marion \u00e8 un criceto spaziale e nessuno osa dirgli che sia grazioso. Inoltre non sopporta chi enfatizza che il suo nome \u00e8 da femmina. Cassie \u00e8 la sua affidabile compagna di viaggio: \u00e8 una ragazza piuttosto buffa, magra e bionda ed \u00e8 costantemente alla ricerca di suo padre, smarrito da qualche parte nello spazio. Marion e Cassie, nello scopo di trovare il padre di lei, vivranno insieme un miliardo di avventure.\nPersonaggi e doppiatori.\nProtagonista della serie, \u00e8 un piccolo criceto alieno di colore blu e con una benda sull'occhio.\nUna ragazza umana miglior amica di Marion e coprotagonista della serie."}
{"id": "2439317", "revid": "767487", "url": "https://it.wikipedia.org/wiki?curid=2439317", "title": "Szentbal\u00e1zs", "text": "Szentbal\u00e1zs \u00e8 un comune dell'Ungheria di 355 abitanti (dati 2001) situato nella provincia di Somogy, nell'Ungheria centro-occidentale."}
{"id": "2439318", "revid": "253269", "url": "https://it.wikipedia.org/wiki?curid=2439318", "title": "Sterling Knight", "text": "\u00c8 meglio conosciuto, dal 2009 al 2011 nel ruolo di Chad Dylan Cooper in \"Sonny tra le stelle\" e nel 2012 in \"So Random!\". Ha anche partecipato come protagonista al film Disney per la televisione \"Starstruck - Colpita da una stella\" nel ruolo di Christopher Wilde.\nBiografia.\nHa una sorella, Samantha Scarlett e un fratello Spencer Shuga. A lui piace praticare golf, lo snowboard e suonare la chitarra. Essendo bravo ad usare la chitarra lui insieme ad un suo collega e amico \"Matt Shively\" form\u00f2 una banda su YouTube chiamata \"Collegamento dei canali\" ovvero (Disney Channel e Nickelodeon).\nCarriera.\nSterling Knight ha iniziato la sua carriera sul palcoscenico delle produzioni locali. La prima collaborazione con Disney Channel \u00e8 stata nel 2007 in \"Hannah Montana\" interpretando Lucas. Sempre nello stesso anno, partecipa anche a 2 episodi di \"The Closer\".\nNel 2008 appare in \"Jimmy fuori di testa\" e in \"Grey's Anatomy\".\nNel 2009 ha un ruolo principale nella serie Tv \"Sonny tra le stelle\" a fianco a Demi Lovato e sempre nello stesso debutta al cinema accanto a Zac Efron nel film \"17 Again - Ritorno al liceo\".\nNel 2010 riceve il ruolo principale di Christopher Wilde in \"Starstruck - Colpita da una stella\", grazie a questo film debutta anche nel mondo della musica visto che incide canzoni che lui stesso accanto a Danielle Campbell, Anna Margaret e Brandon Mychal Smith canteranno.\nNel 2012 ha continuato a svolgere il suo ruolo di Sonny tra le stelle in \"So Random!\" \"spin-off\" dell'omonima serie.\nNel 2013 partecipa come guest star in \"Melissa &amp; Joey\" come Zander fidanzato di Lennox.\nDiscografia.\nLa sua discografia comprende le 7 canzoni cantate nel 2010 in \"Starstruck - Colpita da una stella.\""}
{"id": "2439319", "revid": "729019", "url": "https://it.wikipedia.org/wiki?curid=2439319", "title": "Szentborb\u00e1s", "text": "Szentborb\u00e1s \u00e8 un comune dell'Ungheria di 134 abitanti (dati 2001) situato nella provincia di Somogy, nell'Ungheria centro-occidentale."}
{"id": "2439323", "revid": "22475", "url": "https://it.wikipedia.org/wiki?curid=2439323", "title": "HMS Glasgow (D88)", "text": "La HMS \"Glasgow\" (D88) \u00e8 stata un cacciatorpediniere lanciamissili della classe Type 42. La costruzione venne iniziata dalla Vickers Shipbuilding and Engineering nei cantieri di Barrow-in-Furness.\nDurante la sua vita operativa prese parte alla Guerra delle Falkland dove venne colpita durante uno dei raid aerei argentini durante lo sbarco a San Carlos; una bomba pass\u00f2 la nave da parte a parte ma non esplose. La nave venne raddobbata in mare e rimase operativa per alcuni altri giorni, fino a quando l'arrivo di altre navi Type 42 ne permise il rientro in Inghilterra.\nCostruzione.\nLa Classe Type 42 (conosciuta appunto anche come \"classe Sheffield\" dal nome dell'unit\u00e0 capoclasse), \u00e8 stata costruita in tre lotti; il costo di queste navi fu di oltre 30 milioni di sterline, il doppio di quello che era stato preventivato inizialmente.\nI cacciatorpediniere della classe Type 42 furono progettati come navi antiaeree e il loro armamento principale era rappresentato dal Sea Dart, un sistema missilistico mare-aria in grado di colpire bersagli distanti fino a 30 miglia nautiche, pari a 56\u00a0km. La nave era armata anche con un cannone navale Mark 8 da 114mm in grado di sparare proiettili da 21\u00a0kg a una distanza di 22\u00a0km.\nStoria.\nLa guerra delle Falkland.\nIl 2 aprile 1982, il territorio britannico d'oltremare delle Isole Falkland, venne invaso dalla vicina Argentina. Il regno Unito, distante 13.000\u00a0km, raggrupp\u00f2 e invi\u00f2 un corpo di spedizione aeronavale che comprendeva portaerei, sottomarini e circa 7.000 soldati per riconquistare l'arcipelago. Il conflitto termin\u00f2 a giugno con la sconfitta delle forze argentine.\nLa \"Glasgow\" fu una delle navi a far parte della Task Force iniziale, e prese parte a vari combattimenti.\n. Il ruolo primario della \"Glasgow\", insieme alle altre unit\u00e0 \"Type 42\", fu quello di picchetto radar in modo da proteggere le navi britanniche dagli attacchi argentini, rimanendo per\u00f2 in posizione molto esposta agli attacchi aerei. Essendo le unit\u00e0 di picchetto radar le prime esposte agli attacchi aerei avversari, tutti i cacciatorpediniere classe Type 42 che arrivarono alle Falkland con la prima ondata furono duramente colpiti; HMS \"Sheffield\" e HMS \"Coventry\" furono affondate e la \"Glasgow\" fu colpita con un grande squarcio nella sala macchine, ma rimase in posizione respingendo anche vari attacchi aerei; anche dopo il rappezzo di emergenza rimasero delle vie d'acqua nello scafo ed una sola sala macchine operativa.\nIn particolare, durante l'episodio nel quale venne danneggiata la \"Glasgow\", questa nave era di picchetto radar insieme alla fregata HMS \"Brilliant\", quando venne attaccata da una ondata di 4 A4 \"Skyhawk\" armati con bombe da 500\u00a0kg; il sistema Sea Dart della \"Glasgow\" si incepp\u00f2 durante il lancio di una salva di missili per le incrostazioni dovute all'azione dell'acqua marina; due di questi vennero abbattuti dalle due navi durante l'avvicinamento ed un terzo si schiant\u00f2 in mare per evitare i missili Sea Wolf della fregata, mentre il quarto pass\u00f2 sopra la \"Glasgow\" sganciando la bomba che per\u00f2 manc\u00f2 il bersaglio passando sopra gli alberi della nave di una decina di metri, ed il cannone Mk 8 della \"Glasgow\" si incepp\u00f2; immediatamente venne rilevata una seconda ondata di 4 A4 che puntarono contro le due navi, con il Sea Dart della \"Glasgow\" ancora fuori uso. A quel punto il sistema Sea Wolf della \"Brilliant\" non riusc\u00ec pi\u00f9 ad inquadrare gli attaccanti che avevano preso a zigzagare, dopo che la stessa nave aveva chiesto alla \"Glasgow\" di fermare il fuoco del suo cannone perch\u00e9 i proiettili interferivano col suo radar guidamissili; questo lasci\u00f2 la \"Glasgow\" ad affrontare l'attacco aereo con le sole mitragliere di bordo e le armi leggere dei tiratori che erano stati schierati sui ponti. Infine, mentre la \"Brilliant\" venne di poco mancata da due degli attaccanti, la \"Glasgow\" venne colpita da una bomba che sfond\u00f2 una paratia, mancando l'esplosione e sfondando anche la paratia dal lato opposto della sala ausiliaria motori e della sala motori di poppa, imbarcando parecchie tonnellate di acqua ma riuscendo a rimanere a galla grazie al sistema di paratie stagne (che al contrario che sul \"Belgrano\" erano state chiuse) ad un efficiente sistema di controllo danni. La nave partecip\u00f2 ancora per alcuni giorni alle operazioni per sfruttare il suo radar di scoperta distante ed il sistema lanciamissili, ma venne poi reinviata in Gran Bretagna dopo l'arrivo di altre unit\u00e0 Type 42 ed il manifestarsi di altri problemi all'apparato motore.\nDestino finale.\nLa \"Glasgow\" \u00e8 stata portata a demolizione il 14 gennaio 2009."}
{"id": "2439335", "revid": "284225", "url": "https://it.wikipedia.org/wiki?curid=2439335", "title": "Razionalistica", "text": ""}
{"id": "2439341", "revid": "110157", "url": "https://it.wikipedia.org/wiki?curid=2439341", "title": "Salina (Kansas)", "text": "Salina \u00e8 una citt\u00e0 degli Stati Uniti d'America, capoluogo della Contea di Saline, nello Stato del Kansas. Forma, assieme alla Contea di Ottawa l'Area statistica di Salina.\nLa citt\u00e0 di Salina, nel Kansas centrale, si trova all'incrocio tra due importanti autostrade statunitensi: la Interstate 135 e la Interstate 70."}
{"id": "2439348", "revid": "7336", "url": "https://it.wikipedia.org/wiki?curid=2439348", "title": "Chauchilla", "text": ""}
{"id": "2439350", "revid": "1745361", "url": "https://it.wikipedia.org/wiki?curid=2439350", "title": "Graymalkin", "text": "Graymalkin, il cui vero nome \u00e8 Jonas Graymalkin, \u00e8 un personaggio dei fumetti creato da Marc Guggenheim (testi) e Yanick Paquette (disegni), pubblicato dalla Marvel Comics. Apparso per la prima volta sulle pagine di \"Young X-Men\" n. 3 (luglio 2008), il suo misterioso passato non \u00e8 stato svelato che solo sull'albo fuori collana \"X-Men: Manifest Destiny\" n. 3 (gennaio 2009). Sulle pagine della miniserie, \u00e8 stata inoltre rivelata la sua omosessualit\u00e0, caratteristica che lo associa ad altri personaggi fumettistici all'interno dell'universo mutante Marvel, tra cui Anole, Northstar e Destiny.\nBiografia del personaggio.\nOrigini.\nUnico figlio di Charles e Marcia Graymalkin, Jonas visse la propria giovent\u00f9 sui territori che, duecento anni dopo, sarebbero stati utilizzati da Charles Xavier per costruire la propria scuola per mutanti. Fu all'et\u00e0 di sedici anni, quando il padre lo scopr\u00ec dentro al fienile in compagnia di un altro ragazzo, e si rese conto che il proprio figlio era gay, che accadde la tragedia. Dopo averlo riempito di botte, credendolo morto, decise di sotterrarne il corpo facendo in modo che la degenerazione del ragazzo non diventasse di dominio pubblico. Fu proprio grazie a questo atto, che la mutazione di Jonas si attiv\u00f2, premettendogli di sopravvivere in uno stato di animazione sospesa per pi\u00f9 di duecento anni, fino a quando la distruzione dello Xavier Institute durante gli avvenimenti di \"Messiah Complex\", non lo risvegliarono.\nDivisi resistiamo.\nSeguendo nell'ombra le azioni degli Young X-Men, decise, dopo la cattura di Blindfold, di liberarla e nel contempo sconfiggere Ciclope, sotto le cui sembianze si celava il cyborg Donald Pierce. Assieme a Magma, aiut\u00f2 Dust a riprendersi dalla sua solidificazione in vetro e, dopo aver indossato un'uniforme da X-Man, part\u00ec con le due alla volta del covo del cyborg. Sconfittolo, Graymalkin si un\u00ec al dolore del gruppo per la morte di Wolf Cub e tempo dopo, venne sottoposto ad una serie di esami da Bestia, volti ad analizzare la sua fisiologia sotto tutti i punti di vista. Si scopr\u00ec cos\u00ec, che non solo i suoi poteri si attivavano solamente in ambienti totalmente bui, ma che aveva pi\u00f9 di duecento anni e che il suo DNA corrispondeva, in una certa misura, a quello di Charles Xavier. Deciso ad utilizzare i mutanti prescelti da Pierce per formare una nuova squadra di X-Men, con a capo Moonstar e Sunspot, Ciclope gli offr\u00ec un posto al suo interno, cosa che Graymalkin non tard\u00f2 ad accettare.\nPoteri e abilit\u00e0.\nLa mutazione principale di Graymalkin, gli garantisce forza ed agilit\u00e0 superumane, bench\u00e9 queste abilit\u00e0 e le altre di cui fa mostra si attivino solamente in ambienti bui, come la visione notturna che gli garantisce una completa visione di ci\u00f2 che gli sta intorno. Durante la sua analisi, Bestia ha inoltre scoperto, che solamente una particolare mutazione contenente invulnerabilit\u00e0 e longevit\u00e0, avrebbe garantito al giovane Jonas di sopravvivere alla sua sepoltura, evento, questo, che funse da catalizzatore per l'attivazione dei poteri. Si pu\u00f2 in ultimo affermare, che esiste un rapporto inversamente proporzionale fra la potenza della sua mutazione e la luce dell'ambiente in sui si trova."}
{"id": "2439352", "revid": "99140001", "url": "https://it.wikipedia.org/wiki?curid=2439352", "title": "Enrico Piretti", "text": "Le sue chitarre classiche e i suoi violini hanno una buona notoriet\u00e0 internazionale per le loro doti sonore e la loro cura estetica.\nBiografia.\nPiretti frequent\u00f2 la Scuola Italiana di Liuteria di cui era direttore il celeberrimo liutaio Luigi Mozzani, gi\u00e0 ideatore del famoso mandolino a fondo piatto \"padellino\". Nel 1949 Piretti vinse il \"Concorso Internazionale di Liuteria di Cremona\", e ottenne nel corso della sua carriera altri importanti riconoscimenti.\nNegli anni sessanta si dedic\u00f2 alla realizzazione di chitarre elettro-acustiche di tipo archtop. Affiancate ai coevi amplificatori valvolari Davoli e Binson erano strumenti di grande pregio."}
{"id": "2439366", "revid": "599013", "url": "https://it.wikipedia.org/wiki?curid=2439366", "title": "Suore della Provvidenza (Portieux)", "text": "Le Suore della Provvidenza, dette di Portieux (in francese \"S\u0153urs de la Providence de Portieux\"), sono un istituto religioso femminile di diritto pontificio: le suore di questa congregazione pospongono al loro nome la sigla S.P.P.\nStoria.\nLa congregazione, detta in origine delle \"Povere suore delle Scuole cristiane\", venne fondata il 14 gennaio 1762 da Jean-Martin Moy\u00eb (1730-1793) per gestire la scuola parrocchiale di Vigy, in Lorena.\nLe suore si diffusero rapidamente, ma con la Rivoluzione francese vennero disperse e le loro scuole chiuse: la congregazione venne ricostituita per opera dei sacerdoti Claude-Eus\u00e8be Fe\u00ffs e Antoine-Fran\u00e7ois Raulin, della diocesi di Saint-Di\u00e9, che nel 1806 aprirono un noviziato a Portieux.\nL'istituto ricevette il pontificio decreto di lode il 30 maggio 1859 e le sue costituzioni vennero approvate definitivamente dalla Santa Sede il 3 marzo 1930.\nDalla congregazione di Portieux derivano quelle della Provvidenza di Gap e della Provvidenza e dell'Immacolata Concezione di Champion.\nJean-Martin Moy\u00eb \u00e8 stato beatificato nel 1954 da papa Pio XII.\nAttivit\u00e0 e diffusione.\nLe Suore della Provvidenza si dedicano prevalentemente all'istruzione e all'educazione cristiana della giovent\u00f9.\nSono presenti in Europa (Belgio, Francia, Italia, Svizzera) e in Asia (Cambogia, Cina, Taiwan, Vietnam): la sede generalizia \u00e8 a Parigi.\nAl 31 dicembre 2008 l'istituto contava 826 religiose in 145 case."}
{"id": "2439367", "revid": "1442080", "url": "https://it.wikipedia.org/wiki?curid=2439367", "title": "Tennis Channel Open 2008 - Singolare", "text": "Il singolare del Tennis Channel Open 2008 \u00e8 stato un torneo di tennis facente parte dell'ATP Tour.\nLleyton Hewitt era il detentore del titolo, ma ha perso al 2\u00ba turno contro Julien Benneteau.\nSam Querrey ha vinto in finale 4\u20136, 6\u20133, 6\u20134, contro Kevin Anderson."}
{"id": "2439368", "revid": "1573940", "url": "https://it.wikipedia.org/wiki?curid=2439368", "title": "Griphopithecus", "text": "Griphopithecus \u00e8 un primate del Miocene (16,5 milioni di anni fa) vissuto nell'Europa centrale e la Turchia.\nTra i modelli evolutivi che ipotizzano un'origine euroasiatica dell'uomo (la scoperta di \"Anoiapithecus brevirostris\" e di altri fossili in Eurasia e nell'Europa del Sud, secondo alcuni paleoantropologi, indica che l'evoluzione dell'antenato comune grandi scimmie/uomo sia avvenuto l\u00ec anzich\u00e9 in Africa) considerano il Griphopithecus l'antenato comune dell'uomo, scimpanz\u00e9, gorilla, orangutan e gibboni."}
{"id": "2439374", "revid": "834", "url": "https://it.wikipedia.org/wiki?curid=2439374", "title": "Elements Part I", "text": ""}
{"id": "2439376", "revid": "6789", "url": "https://it.wikipedia.org/wiki?curid=2439376", "title": "Natale Gurrado", "text": ""}
{"id": "2439378", "revid": "834", "url": "https://it.wikipedia.org/wiki?curid=2439378", "title": "Elements Part II", "text": ""}
{"id": "2439379", "revid": "297745", "url": "https://it.wikipedia.org/wiki?curid=2439379", "title": "Capitelli votivi", "text": ""}
{"id": "2439380", "revid": "1305772", "url": "https://it.wikipedia.org/wiki?curid=2439380", "title": "Fright Night", "text": ""}
{"id": "2439382", "revid": "1305772", "url": "https://it.wikipedia.org/wiki?curid=2439382", "title": "Giorgio di Gallipoli", "text": "Biografia.\nNon molto si sa della sua vita, se non che era nato a Gallipoli, in Puglia, e che di professione era cartofilace, ossia archivista della diocesi locale appartenente alla Chiesa greca ortodossa. Apparteneva a un gruppo di poeti di lingua greca che gravitavano attorno al Monastero di San Nicola di Casole.\nIn politica era ghibellino, appassionato fautore di Federico II di Svevia, polemico verso la Chiesa latina di cui deplorava la corruzione.\nOpere.\nScrisse delle poesie civili e religiose, fra cui epigrammi. La sua composizione pi\u00f9 nota \u00e8 \"Colloquio della citt\u00e0 di Roma con l'imperatore Federico II\", un carme in versi giambici dedicato a Federico II, in cui la personificazione di Roma deplora il decadimento dell'Urbe, la corruzione della Chiesa latina. Roma, augurandosi che Federico II purifichi la Chiesa di Roma, esalta la magnanimit\u00e0 e il valore dell'imperatore svevo. Un altro carme vicino alla politica di Federico II costituisce una feroce invettiva contro la citt\u00e0 di Parma colpevole di essersi ribellata a Federico. Scrisse anche un carme in onore dell'imperatore bizantino Giovanni III Vatatze."}
{"id": "2439385", "revid": "287204", "url": "https://it.wikipedia.org/wiki?curid=2439385", "title": "Intermission (album)", "text": ""}
{"id": "2439387", "revid": "212348", "url": "https://it.wikipedia.org/wiki?curid=2439387", "title": "SS.Trinit\u00e0", "text": ""}
{"id": "2439389", "revid": "1305772", "url": "https://it.wikipedia.org/wiki?curid=2439389", "title": "Twilight Time", "text": ""}
{"id": "2439393", "revid": "1684799", "url": "https://it.wikipedia.org/wiki?curid=2439393", "title": "Visions", "text": ""}
{"id": "2439396", "revid": "1375062", "url": "https://it.wikipedia.org/wiki?curid=2439396", "title": "Rocche del Reopasso", "text": "Le Rocche del Reopasso sono costituite da una cresta rocciosa di conglomerato e si trovano nell'Appennino ligure, in valle Scrivia, tra i comuni di Busalla, Crocefieschi e Vobbia, all'interno del Parco naturale regionale dell'Antola, in provincia di Genova.\nGeografia.\nLe Rocche si estendono per circa un chilometro e fanno da spartiacque tra le valli dei torrenti Vobbia e Seminella, entrambi affluenti dello Scrivia.\nQuesta cresta rocciosa comprende alcune cime, denominate Anchise (incudine), 882\u00a0m s.l.m., Biurca (punta bifida, perch\u00e9 formata da due punte rocciose), rispettivamente di 934 e 941\u00a0m s.l.m. e la cima pi\u00f9 alta, che per la sua forma \u00e8 chiamata in lingua ligure \"Carrega do Diao\" (Sedia del Diavolo) alta 956\u00a0m s.l.m..\nNel cuore della montagna si trova anche una grotta, chiamata \"Tana del Lupo\", l'entrata \u00e8 nascosta dalla vegetazione ma all'interno vi \u00e8 un ampio locale ricco di stalattiti e stalagmiti.\nStoria.\nIl toponimo \"Reopasso\" deriva probabilmente dal latino \"reus\" (malvagio, infido).\nLe prime tracce umane nella zona del Reopasso risalgono per\u00f2 al Neolitico. \u00c8 infatti datata intorno al 4000 a.C. un'ascia in pietra verde rinvenuta nel 1986 lungo l'itinerario che da Minceto (frazione di Ronco Scrivia conduce al Reopasso e oggi conservata nel Museo Archeologico di S. Bartolomeo di Vallecalda (Savignone).\nNel 1800, durante l'occupazione napoleonica questa impervia zona fu occupata da un manipolo di ribelli capitanati da un certo Cavero, che osteggi\u00f2 a lungo l'esercito francese, impedendogli di occupare Crocefieschi, finch\u00e9 un fiero sostenitore dei francesi, un certo Antonio De Ferrari, guid\u00f2 nottetempo i soldati napoleonici attraverso i sentieri del Reopasso.\nIn tal modo i francesi colsero di sorpresa i ribelli del Cavero e i soldati austriaci, occupando Crocefieschi, fino ad allora feudo dei Fieschi.\nLe case feudali vennero devastate e i ribelli giustiziati nel bosco della Braia, oggi ritrovo dei villeggianti (il Cavero tuttavia riusc\u00ec a fuggire, riparando a Vienna, e ritorn\u00f2 in Italia solo dopo la caduta di Napoleone).\nVie d'accesso.\nA differenza della maggior parte delle montagne dell'entroterra genovese (generalmente costituite da costiere erbose, raggiungibili con facili sentieri) le Rocche del Reopasso sono di difficile accesso; vi si pu\u00f2 salire tramite una via ferrata aperta nel 1979 dal Gruppo Escursionistico Busallese e completamente rinnovata nel 2005, intitolata a Deanna Orlandini, una giovane alpinista morta durante un'ascensione sulle Alpi Apuane.\nParticolarmente difficile lo spigolo sud-ovest della rocca Sud della Biurca, oggi percorso dalla via ferrata, che fu scalato per la prima volta in epoca moderna nel 1905 dagli alpinisti genovesi Figari e Federici.\nSul versante est della Biurca si trova un piccolo bivacco denominato \"Citt\u00e0 di Busalla\".\nNel corso dei secoli sono state diverse le vittime di incidenti su questi monti.\nIl primo incidente documentato risale addirittura al 1585, come riportato da G. Dellepiane nella sua \"Guida per escursioni nella Alpi e Appennini Liguri\", citando un documento conservato nell'archivio parrocchiale di Crocefieschi (\"il 21 maggio 1585, messer Agosto Spinola e Giov. de Salvareca precipitarono dal Reopasso e furono portati in sepoltura a Busalla\"). L'ultimo infortunio mortale si \u00e8 verificato nel 2017.\nL'inizio della ferrata \"Deanna Orlandini\", che consente la salita alle cime delle Rocche, pu\u00f2 essere raggiunto per sentiero da Crocefieschi, Camarza (frazione di Busalla), Minceto (frazione di Ronco Scrivia) e Vobbia.\nLa via pi\u00f9 breve \u00e8 quella da Crocefieschi: dal centro del paese si raggiunge la cappella della Madonna della Guardia, dove termina la strada asfaltata e si prosegue su un sentiero che raggiunge in circa 30 minuti di cammino l'inizio della ferrata.\nCome segnalato mediante cartelli all'inizio della ferrata, il percorso \u00e8 difficile e pericoloso (anche per la roccia in qualche punto instabile), quindi da effettuare solo con condizioni climatiche favorevoli ed esclusivamente da escursionisti esperti, dotati di calzature ed attrezzatura adeguate (imbragatura, corde, moschettoni, ammortizzatore di caduta e casco).\nIn alternativa, le vette di Biurca e Carrega do Diao possono essere raggiunte entrambe percorrendo un sentiero relativamente semplice anche se a tratti piuttosto ripido. Questo sentiero, che si mantiene sui versanti occidentali delle Rocche, viene comunemente utilizzato per la discesa da chi sale per la via ferrata.\nCaratteristiche geomorfologiche.\nIl conglomerato del Reopasso \u00e8 una roccia sedimentaria che risale all\u2019Oligocene medio-superiore (circa 30 milioni di anni fa) originatasi durante una ingressione marina che and\u00f2 a infrangersi contro la catena alpina appena formatasi. Gli intensi fenomeni erosivi produssero la deposizione nel sottostante mare di una rilevante quantit\u00e0 di ciottoli e sabbie che, sotto il peso dei vari e successivi strati, si trasformarono in roccia. Il conglomerato presente nel Reopasso \u00e8 costituito in prevalenza da ciottoli arrotondati e pluricentimetrici la cui composizione \u00e8 prevalentemente calcareo-marnosa, pi\u00f9 raramente ofiolitica.\nLeggende.\nIntorno a questo monte sono fiorite diverse leggende, una delle quali riguarda i carbonai che tornando la sera sostenevano di incontrare spesso un cane dagli occhi infuocati come carboni accesi che scappava alla loro vista ed il cui ululato risuonava contro le Rocche. Gli avvistamenti di questo cane erano ricondotti all'anima di un certo Filippin, morto suicida nel Medioevo su questi monti.\nUn'altra leggenda racconta dell'anima vagabonda di un uomo chiamato \u201cRaffaelin de la Croce\u201d, un poco di buono che aveva chiesto di essere sepolto in un posto inaccessibile (dove non si sentissero \u201c\"n\u00e9 galli cantare, n\u00e9 campane suonare\"\u201d) e venne accontentato facendo cadere il suo corpo in un dirupo del Reopasso.\nUn'altra leggenda racconta che Ometto, un boscaiolo, chiam\u00f2 il diavolo in persona per farsi aiutare a trasportare la legna sui ripidi sentieri del monte."}
{"id": "2439398", "revid": "149587", "url": "https://it.wikipedia.org/wiki?curid=2439398", "title": "Sassari (demografia)", "text": ""}
{"id": "2439403", "revid": "1305772", "url": "https://it.wikipedia.org/wiki?curid=2439403", "title": "Alberto Monroy", "text": "Sotto questo nome ci sono stati alcuni importanti membri della famiglia Monroy"}
{"id": "2439404", "revid": "287204", "url": "https://it.wikipedia.org/wiki?curid=2439404", "title": "Destiny (album)", "text": ""}
{"id": "2439406", "revid": "174925", "url": "https://it.wikipedia.org/wiki?curid=2439406", "title": "Llawfrodded Farchog", "text": ""}
{"id": "2439407", "revid": "640277", "url": "https://it.wikipedia.org/wiki?curid=2439407", "title": "James Edward Keeler", "text": "Biografia.\nKeeler ha iniziato a lavorare all'Osservatorio Lick nel 1888. L'ha lasciato nel 1891 quando \u00e8 stato nominato direttore dell'Osservatorio Allegheny dell'Universit\u00e0 di Pittsburgh. Nello stesso anno si \u00e8 sposato.\nNel 1895, insieme a George Hale, Keeler ha fondato la rivista \"Astrophysical Journal\", tutt'oggi una delle pi\u00f9 autorevoli riviste di astronomia e astrofisica.\nNel 1898 \u00e8 ritornato all'osservatorio Lick, questa volta come direttore. Muore due anni dopo, nel 1900, a causa di un ictus improvviso. Le sue ceneri furono poste in una cripta situata alla base del telescopio Keeler da 30 pollici dell'osservatorio Allegheny.\nRicerche.\nIl 7 gennaio del 1888, usando il telescopio James Lick all'osservatorio Lick, Keeler \u00e8 stato il primo ad osservare la divisione negli anelli di Saturno che oggi si chiama divisione di Encke. La divisione porta il nome di Johann Encke che ha svolto ampie osservazioni dell'anello A, mentre in onore di Keeler \u00e8 stata battezzata la divisione di Keeler, scoperta dal programma Voyager.\nNel 1895 i suoi studi spettroscopici sugli anelli di Saturno hanno dimostrato che parti differenti degli anelli riflettono la luce con differente spostamento Doppler, a causa del loro differente moto di rivoluzione intorno a Saturno.. Questa \u00e8 stata la prima conferma visiva della teoria di James Clerk Maxwell secondo cui gli anelli erano formati da innumerevoli piccoli oggetti, ciascuno orbitante autonomamente attorno al pianeta.\nLe sue osservazioni con il telescopio Crossley all'osservatorio Lick hanno ampliato le conoscenze astronomiche delle nebulose e hanno permesso di dimostrare l'importanza di telescopi rifrattori di grandi dimensioni.\nKeeler ha scoperto anche due asteroidi, uno nel 1899 e uno nel 1900, anche se il secondo era stato perduto e ritrovato solo cent'anni dopo.\nOnorificenze.\nKeeler ha vinto la medaglia Henry Draper nel 1899.\nUn picco vicino al Monte Whitney \u00e8 stato chiamato \"Keeler Needle\", poich\u00e9 nel 1880 Keeler ha preso parte a una spedizione proprio sul Monte Whitney per studiare come la radiazione solare viene selettivamente assorbita dall'atmosfera terrestre.\nOltre alla gi\u00e0 citata divisione di Keeler, portano il suo nome anche un cratere su Marte (Keeler), uno sulla Luna (Keeler) e un asteroide (2261 Keeler)."}
{"id": "2439410", "revid": "73125", "url": "https://it.wikipedia.org/wiki?curid=2439410", "title": "James E. Keeler", "text": ""}
{"id": "2439411", "revid": "73125", "url": "https://it.wikipedia.org/wiki?curid=2439411", "title": "James Keeler", "text": ""}
{"id": "2439412", "revid": "107962835", "url": "https://it.wikipedia.org/wiki?curid=2439412", "title": "Gennaro Olivieri", "text": "Carriera.\nSport.\nNella sua carriera arbitr\u00f2 200 partite internazionali di hockey, 8 campionati mondiali (in particolare 5 finalissime) e l'Olimpiade di Innsbruck nel 1964.\nTelevisione.\nOlivieri \u00e8 noto al grande pubblico per essere stato giudice di gara del celebre programma televisivo \"Giochi senza frontiere\" dal 1965 al 1982 (e delle sue versioni invernali \"Giochi sotto l'albero\" e \"Questa pazza pazza neve\") insieme all'amico e collega Guido Pancaldi, che lo affianc\u00f2 a partire dal 1966.\n\u00c8 stato l'arbitro internazionale con pi\u00f9 presenze ai \"JSF\". Il suo conto alla rovescia: \"Attention... trois, deux, un...\" \u00e8 rimasto tra gli slogan televisivi pi\u00f9 noti e amati dal grande pubblico che in quegli anni seguivano i giochi ogni settimana."}
{"id": "2439416", "revid": "174925", "url": "https://it.wikipedia.org/wiki?curid=2439416", "title": "Meropis", "text": ""}
{"id": "2439420", "revid": "1779341", "url": "https://it.wikipedia.org/wiki?curid=2439420", "title": "Peter Tscherkassky", "text": "Biografia.\nPeter Tscherkassky \u00e8 un cineasta d'avanguardia austriaco. Tra il 1977 e i 1979 studia giornalismo e scienze politiche all'Universit\u00e0 di Vienna. \u00c8 durante questi anni che scopre il cinema sperimentale, attraverso le conferenze di P. Adams Sitney che si tengono al Museo del cinema austriaco. Sar\u00e0 lui la \"prima rivelazione\" che lo spinger\u00e0 verso il cinema sperimentale. \u00c8 nel 1979 che acquista la prima cinepresa Super 8 con cui inizia a girare alcuni film.\nI suoi due film pi\u00f9 noti, \"Outer Space\" et \"Dream Work\", sono dei found footage film e sono realizzati con le immagini del film dell'orrore \"Entity\" di Sidney J. Furie."}
{"id": "2439432", "revid": "212348", "url": "https://it.wikipedia.org/wiki?curid=2439432", "title": "Depapepe plays the classics", "text": ""}
{"id": "2439442", "revid": "1272592", "url": "https://it.wikipedia.org/wiki?curid=2439442", "title": "Rocca Cilento", "text": "Rocca Cilento \u00e8 una frazione del comune di Lustra. \u00c8 nota in tutto il circondario per il suo castello risalente all'et\u00e0 normanna.\nStoria.\nLe prime informazioni che si hanno riguardo a questa localit\u00e0 si trovano in un manoscritto del 1110 in cui si riporta la decisione di Guglielmo Sanseverino di spostare la sede della Baronia del Cilento dalla fortezza (la mitica citt\u00e0 di Castellum Cilenti) posta sulla cima del monte Stella alla collina di Rocca.\nPrecedenti notizie del villaggio appaiono per\u00f2 in documenti risalenti al 963 ed al 994.\nPer la sua posizione geografica, all'incrocio della via di Laureana con la via di S. Arcangelo, incominci\u00f2 ad assumere un ruolo sempre pi\u00f9 importante tra i paesi circostanti.\nIn un documento del 1119 risultava inserita nella cinta fortificata del castello dei Sanseverino e nel 1185 l'insediamento di Rocca figurava come \"castrum\", cio\u00e8 abitato fortificato. Rocca era anche la sede dell'importante ufficio diocesano dell'arcipresbiterato.\nI Sanseverino la utilizzavano come residenza e ufficio per esercitare l'attivit\u00e0 giudiziaria e amministrativa.\nRocca sar\u00e0 feudo di questa famiglia fino al 1552.\nDa allora Rocca condivider\u00e0 la sua sorte con gli altri paesi cilentani passando a diverse famiglie di feudatari.\nRocca fu aggregata al comune di Lustra nel 1861.\nIl castello di Rocca Cilento.\nIl castello di Rocca Cilento risale probabilmente alla fine del secolo IX, quando il gastaldato longobardo della Lucania cominci\u00f2 a suddividersi in contee e signorie, date in vassallaggio a membri della dinastia salernitana.\nQuesto periodo \u00e8 segnato dal fenomeno dell'incastellamento causato dalle ondate di invasioni perlopi\u00f9 ungare e saracene. \nIl castello diventa propriet\u00e0 della famiglia Sanseverino alla fine dell'XI secolo e rester\u00e0 di loro propriet\u00e0, pur se fra alterne vicende fino al 1552.\nDopo il 1552 il castello passa per molte mani che vi lasciano tracce trasformandolo a seconda delle esigenze del momento (abbassamento delle torri, apertura delle finestre, stucchi negli interni, etc.).\nIl castello fu usato a scopi difensivi durante i moti giacobini del 1799.\nStruttura del castello.\nIl castello \u00e8 un complesso a pianta pentagonale allungata in direzione nord-sud, che domina il borgo di Rocca Cilento ad una quota di 635 m sul versante sud-ovest della collina. \nLa struttura attuale \u00e8 circondata da mura di origine angioina, che presenta torri circolari sul lato sud-ovest. Lo stretto passaggio di ingresso segnato da un brusco cambiamento di direzione era un accorgimento difensivo dell'architettura militare normanna usata per evitare che gli assedianti potessero abbattere il portone con l'ariete. \nIl complesso difensivo \u00e8 completato da un fossato che costeggia per un tratto limitato le mura. Il castello si inserisce poi in modo organico con l'abitato di Rocca. \nIl castello mostra i segni degli interventi fatti in epoca angioina, mentre rari sono quelli apportati in epoca normanna e sveva; comunque molti sono concordi sull'origine longobarda del primo maniero. \nNei cortili resta ancora oggi traccia degli accorgimenti usati in epoche anteriori per l'approvvigionamento idrico.\nNegli anni sessanta fu acquistato dallo storico Ruggero Moscati (1908-1981) che ne avvertiva il valore di luogo simbolico del Cilento, crocevia delle varie civilt\u00e0 che si sono succedute nel tempo. Sotto la sua gestione il castello divenne luogo di incontro e ospitalit\u00e0 di studiosi, e sede di convegni di studio. Il rapporto di Moscati con questa sua opera conobbe alterne fortune, in un rapporto connotato da alti e bassi, funestato, come fu, da furti e vandalismi.\nDopo la morte di Moscati, il castello \u00e8 andato incontro a un degrado: fino a poco tempo fa si presentava piuttosto malridotto con evidenti lesioni in vari punti, come sul tetto e sulle volte. Nel 2018 ha avuto inizio un profondo lavoro di restauro, tuttora in corso, finalizzato a dare nuova vita all'antico maniero.\nPersonaggi illustri nativi di Rocca Cilento\nBAMMACARO, Nicola. - Nacque a Rocca Cilento nella prima met\u00e0 del sec. XVIII; nel 1746 era professore straordinario di filosofia nell'universit\u00e0 di Napoli e faceva parte dell'effimera accademia istituita da Celestino Galiani.\nNel 1746 dette alle stampe un primo opuscolo sulla natura dell'aria, nel quale esponeva la dottrina implicitamente contenuta nell'opera \"Dell'aria e de\"\"' morbi dall'aria dipendenti \"(2 voll., Napoli 1746-1749) del medico suo amico Giuseppe Mosca, della quale egli indicava i possibili sviluppi.\nUn successivo volumetto sulle forze elettriche, pubblicato due anni dopo come complemento del precedente, gli dette una certa notoriet\u00e0, sia perch\u00e9 si trattava di uno dei primi libri sull'elettricit\u00e0 pubblicati in Italia, sia per la polemica che ne segu\u00ec con l'abate J.-A. Nollet. Questi aveva enunciato nel 1745 la teoria delle effluenze ed affluenze, con la quale spiegava i pochi fenomeni elettrostatici allora noti come dovuti a una materia \"suigeneris \"fluida sottilissima, effluente dai corpi elettrizzati ed affluente in essi dai corpi vicini. Il B. ritenne la materia affluente \"precaria et ex hypothesi assumta\"; secondo lui, esiste la sola materia effluente, che, sprizzata dai corpi elettrizzati, comprime l'aria circostante e quindi si riflette, formando attorno al corpo elettrizzato un'atmosfera elettrica o \"vortex a\u00ebreus\": la forza elastica dell'aria compressa dalla materia effluente spinge i corpicciuoli leggeri verso i corpi elettrizzati. Si spiega cos\u00ec, secondo il B., l'apparente attrazione che la teoria del Nollet attribuiva all'impulso della materia affluente. Il Nollet, nella replica a questa critica (\"Recherches sur les causes particuli\u00e8res des ph\u00e9nom\u00e8nes \u00e9lectriques.\".. Paris 1749, pp. 56-75), ribad\u00ec la propria teoria dedotta, a suo parere, unicamente dai fenomeni; respinse la teoria del B., perch\u00e9 non si possono concepire gli effluvi elettrici che si riflettono su se stessi e soprattutto perch\u00e9 la teoria non spiegherebbe come mai attrazioni e repulsioni avvengano anche nel vuoto; rimprover\u00f2 infine il B. di non aver fondato la teoria su esperimenti propri, ma di essersi fidato di quelli altrui. La polemica non ebbe ulteriore risonanza, perch\u00e9, nell'epoca in cui si svolgeva, tanto la teoria delle effluenze ed affluenze del Nollet quanto la pi\u00f9 infelice teoria dei vortici del B. erano superate dalle nuove concezioni di B. Franklin.\nIl Bammacaro. mor\u00ec a Napoli intorno al 1778.\nScritti: \"Epistola tentamen de a\u00ebre\",\" sive de natura mundi corporei exhibens\", Neapoli 1746 (ripubblicato in G. Mosca, \"Dell'aria e de' morbi dall'aria dipendenti\", I, pp. IX-LXIV);\" Tentamen de vi electrica eiusque phaenomenis in quo aeris cum corporibus universi aequilibrium proponitur\"..., Neapoli 1748."}
{"id": "2439446", "revid": "123367561", "url": "https://it.wikipedia.org/wiki?curid=2439446", "title": "Karl von St\u00fcrgkh", "text": "Biografia.\nSt\u00fcrgkh frequent\u00f2 il liceo a Graz e studi\u00f2 giurisprudenza all'Universit\u00e0 di Graz. Dopo la laurea nel 1881 lavor\u00f2 presso il palazzo governativo della Stiria. Nel 1886 trov\u00f2 impegno al ministero dell'istruzione a Vienna dove fece presto carriera. Nel 1891 venne eletto al Reichsrat, il parlamento austriaco, per il Partito agrario. Dal 1909 al 1911 fu ministro dell'Istruzione nei governi Bienerth e Gautsch III. Divenne primo ministro austriaco il 3 novembre 1911 dopo le dimissioni di Paul Gautsch von Frankenthurn in seguito ai tumulti tra i cechi fautori dal movimento panslavo e i nazionalisti tedeschi che vi si opponevano.\nNonostante il successo iniziale nell'assicurarsi nel Parlamento della Cisleitania l'approvazione della riforma militare (1912) i suoi rapporti col Parlamento si deteriorarono progressivamente. Alla testa di un governo di tecnici, govern\u00f2 il paese in modo dispotico: nel giugno del 1913 sciolse il \"Landtag\" boemo e nel febbraio del 1914 rinvi\u00f2 il Reichsrat a tempo indeterminato per l'ostruzionismo dei deputati cechi chiudendo cos\u00ec l'attivit\u00e0 parlamentare. Da allora in avanti govern\u00f2 per mezzo di decreti e si rifiut\u00f2 a riaprire il parlamento. Durante la crisi di luglio fu sostenitore dell'intervento contro la Serbia e durante la Prima guerra mondiale controll\u00f2 e limit\u00f2 la stampa tramite una rigidissima censura. Rimase in carica finch\u00e9 non fu assassinato con dei colpi di pistola nella sala pranzo dell'Hotel Meissl &amp; Schadn a Vienna dal politico socialista Friedrich Adler figlio di Viktor Adler il 21 ottobre 1916."}
{"id": "2439449", "revid": "1991", "url": "https://it.wikipedia.org/wiki?curid=2439449", "title": "Ku\u015b\u012bnagar", "text": ""}
{"id": "2439453", "revid": "24936578", "url": "https://it.wikipedia.org/wiki?curid=2439453", "title": "Stuntmen", "text": ""}
{"id": "2439454", "revid": "71433", "url": "https://it.wikipedia.org/wiki?curid=2439454", "title": "Professione pericolo (serie TV)", "text": ""}
{"id": "2439455", "revid": "2167342", "url": "https://it.wikipedia.org/wiki?curid=2439455", "title": "Commissario straordinario", "text": "Il commissario straordinario, nell'ordinamento giuridico italiano, \u00e8 un ufficiale di governo nominato per far fronte a incarichi urgenti o straordinari tramite un accentramento o un aumento dei poteri e un'azione in deroga, per un tempo determinato.\nStoria.\nDurante il ventennio fascista questa figura di nomina governativa o prefettizia fu utilizzata in varie occasioni. Un esempio \u00e8 quello della nomina di Renzo Ravenna come commissario straordinario a capo del Comune di Ferrara il 26 ottobre 1926.\nIn tempi pi\u00f9 recenti, con la legge 23 agosto 1988, n. 400, si fissarono le sue attribuzioni. In particolare si precis\u00f2: \"al fine di realizzare specifici obiettivi deliberati dal Parlamento o dal Consiglio dei ministri, o per particolari e temporanee esigenze di coordinamento tra amministrazioni statali, pu\u00f2 procedersi alla nomina di commissari straordinari del Governo\".\nNel 1997 Paolo Costa, ministro dei lavori pubblici, decide, al fine di risolvere la situazione dei cantieri bloccati, di nominare un commissario per ogni cantiere, per un totale di 152 commissari. A tal proposito, nel 2001 la corte dei conti scriveva:\u201cProprio la soluzione del commissariamento e i relativi criteri di retribuzione dei commissari potrebbero avere indirettamente favorito il protrarsi di fattispecie sostanzialmente prive di sbocchi\u201d. Ossia, visto che venivano pagati proprio a causa del blocco dei cantieri, i commissari erano incentivati a mantenere la situazione esistente.\nCaratteristiche.\nL'incarico \u00e8 ricoperto da un dirigente della pubblica amministrazione italiana, ma talvolta anche una figura politica, o addirittura lo stesso organo che ordinariamente dovrebbe esercitare poteri nella materia in cui viene nominato in via straordinaria.\nI commissari straordinari possono operare tramite procedure accelerate, e in deroga alla normativa vigente. Possono, ad esempio, assegnare senza bando di gara d'appalto, ma a propria discrezione, i lavori pubblici.\nIl Sole 24 Ore ha stimato in 10.000 il numero totale dei commissari, molti dei quali nominati per far fronte a situazioni di emergenza. Il loro numero non \u00e8 certo a nessuno, neanche alla Corte dei conti, che ne monitora i costi e i risultati.\nIl ruolo negli enti locali.\nIstituto da tenere distinto \u00e8 il commissario straordinario per la gestione degli enti locali, denominato commissario prefettizio.\nViene nominato a seguito dello scioglimento del consiglio comunale, con lo stesso decreto di scioglimento, adottato dal Presidente della Repubblica su proposta del Ministro dell'interno e deliberazione del Consiglio dei ministri, in esito ad una procedura avviata dal prefetto competente per territorio. Peraltro, iniziata la procedura ed in attesa del decreto di scioglimento, il prefetto, per motivi di grave e urgente necessit\u00e0, pu\u00f2 sospendere, per un periodo comunque non superiore a novanta giorni, il consiglio e nominare un commissario per la provvisoria amministrazione dell'ente.\nTale commissario assomma in s\u00e9 i poteri del Sindaco, della giunta e del Consiglio e pu\u00f2 essere affiancato da uno o pi\u00f9 sub-commissari, ma non ha poteri speciali oltre quelli spettanti alle predette figure.\nI casi di scioglimento del consiglio sono disciplinati dall'art. 141 del D.Lgs. 267/2000.\nIl commissario straordinario nelle Regioni autonome.\nNelle cinque regioni autonome a statuto speciale quando viene sciolto un ente locale viene invece nominato un \"Commissario straordinario\" che assume i poteri di giunta e consiglio, in quanto il decreto \u00e8 firmato dal Presidente della Regione, su istruttoria dell'assessore alle Autonomie locali. Di solito viene scelto per l'incarico un funzionario dell'Amministrazione regionale. Possono esserci anche commissari straordinari per solo vertice dell'ente locale o anche solo per il consiglio.\nLa commissione straordinaria per la gestione di enti locali sciolti per mafia.\nUna particolare ipotesi di scioglimento del consiglio (o degli organi di vertice di altri enti locali) \u00e8 nella legge contro le infiltrazioni mafiose negli enti locali, prevista dagli articoli 143-146 del Testo unico degli enti locali, quando emergono concreti, univoci e rilevanti elementi su collegamenti diretti o indiretti degli amministratori locali con la criminalit\u00e0 organizzata di tipo mafioso o su forme di condizionamento degli amministratori stessi, che compromettono la libera determinazione degli organi elettivi e amministrativi e il buon andamento delle amministrazioni comunali e provinciali, nonch\u00e9 il regolare funzionamento dei servizi alle stesse affidati ovvero che risultano tali da arrecare grave e perdurante pregiudizio per lo stato della sicurezza pubblica.\nIn questo caso lo scioglimento \u00e8 disposto con decreto del Presidente della Repubblica, su proposta del Ministro dell'interno, previa deliberazione del Consiglio dei ministri, e la gestione dell'ente \u00e8 assicurata non da un commissario monocratico ma da una commissione straordinaria, composta da tre membri scelti fra funzionari pubblici e magistrati (di solito due provengono dalla Carriera prefettizia e uno dai dirigenti amministrativi dell'Amministrazione civile dell'Interno). La Commissione straordinaria dura in carica da un anno a diciotto mesi, prorogabili di ulteriori sei mesi fino a due anni in totale, e a seguire fino al primo turno elettorale utile.\nAnalisi.\n\u00c8 stato osservato che la figura, istituzionalizzandosi e perdendo il carattere di straordinariet\u00e0, rischia di rendere permanente una gestione emergenziale della pubblica amministrazione. La loro indennit\u00e0 d'incarico prevede solitamente fino al 40-60% in pi\u00f9 degli stipendi ordinari: l'esborso totale per lo Stato \u00e8 calcolato in un miliardo di euro di compensi l'anno.\nIl passaggio del potere dall'amministrazione ordinaria ai commissari causerebbe inoltre la perdita di due tipi di controllo sull'operato dell'amministrazione:\nI Commissari straordinari sono comunque tenuti a rendere conto, a fine mandato, al Ministero dell'economia.\nLa loro nomina \u00e8 statutoriamente temporanea. Ci\u00f2 tuttavia risulta spesso aggirato tramite proroga o tramite limiti fittizi (\"fino a fine intervento\"). La mancanza di un termine all'azione dei commissari straordinari ha causato l'apertura di una procedura di infrazione da parte dell'Unione europea verso l'Italia, che ha portato al divieto di proroga. Non esiste limite al numero di incarichi di commissario straordinario cumulabili dalla stessa persona. Guido Bertolaso, il pi\u00f9 noto dei Commissari straordinari italiani, \u00e8 stato allo stesso tempo Commissario straordinario per le emergenze di: terremoto, vulcani nelle Eolie, rifiuti in Campania, aree marittime di Lampedusa, bonifica del relitto della \"Haven\", rischio bionucleare, mondiali di ciclismo, presidenza del G8 del 2009. L'istituzionalizzazione dei commissari straordinari conduce alla creazione di una \"amministrazione parallela\", svincolata dai controlli che subisce la PA, ma che ne replica i difetti: \"Le strutture commissariali, pur avendo centomila deroghe, operano sostanzialmente come delle normalissime pubbliche amministrazioni, con tutte le lentezze delle pubbliche amministrazioni\" (Silvia Coscienza \u2013 ex subcommissario tutela corpi idrici della Regione Siciliana).\nSecondo Sabino Cassese, docente di diritto amministrativo, \"la loro diffusione straordinaria \u00e8 semplicemente la dimostrazione della incapacit\u00e0 delle strutture pubbliche, e fondamentalmente della dirigenza politica, di rendersi conto che esiste un problema di efficienza della pubblica amministrazione. Bisogna risolvere questo problema dove c'\u00e8, non cercando delle strade laterali\".\nElenco di commissari straordinari.\nAll'11 febbraio 2022, risultano 77 commissari straordinari nominati per varie esigenze.\nA questi 40, bisogna aggiungere 37"}
{"id": "2439456", "revid": "767487", "url": "https://it.wikipedia.org/wiki?curid=2439456", "title": "Michele Scianatico", "text": "Biografia.\nNato in una famiglia di industriali di Bari, nel 1945 si laure\u00f2 in ingegneria meccanica presso il Politecnico di Milano.\nNel 1962 assunse la guida delle Acciaierie e Ferriere Pugliesi (AFP) di Giovinazzo, dedicandosi alla riorganizzazione dello stabilimento, ammodernamento e potenziamento degli impianti di produzione dell'acciaio, in particolare dei tubi speciali di acciaio senza saldature. Il numero di dipendenti pass\u00f2 da 500 a 1.000 e si avviarono esportazioni in Europa, Unione Sovietica e Sud America.\nNel 1962 cre\u00f2 il \"Parco Giovanni Scianatico\" a Giovinazzo, dove si concentrarono attivit\u00e0 sportive di doposcuola, ricreative e di all'addestramento professionale dei giovani successivamente inseriti nei reparti delle AFP.\nNel 1965 partecip\u00f2 alla costituzione nella zona industriale di Bari della Fa.P.O. (Fabbrica Pugliese Ossigeno) per la produzione di gas tecnici.\nNel 1967 gli venne conferita l'onorificenza di Cavaliere di gran croce dell'Ordine al merito della Repubblica Italiana per essersi particolarmente distinto nell'attivit\u00e0 di industriale.\nNel 1968 venne eletto deputato nella V legislatura del Parlamento italiano nelle file della Democrazia Cristiana (Corrente morotea). Ha inoltre ricoperto la carica di Consigliere di Amministrazione dell'Ente Autonomo Fiera del Levante e di Consigliere di Amministrazione della \"Cassa di Risparmio di Puglia\".\nNel biennio 1975-1976 ricopr\u00ec la carica di presidente della Associazione degli industriali di Bari.\nAlla fine degli anni settanta, con la crisi siderurgica e le mancate intese fra sindacati e propriet\u00e0, cominci\u00f2 a delinearsi il declino delle Acciaierie e Ferriere Pugliesi, le quali chiusero definitivamente nel 1984."}
{"id": "2439457", "revid": "1991", "url": "https://it.wikipedia.org/wiki?curid=2439457", "title": "Ku\u015bin\u0101gara", "text": ""}
{"id": "2439461", "revid": "1991", "url": "https://it.wikipedia.org/wiki?curid=2439461", "title": "Kasia", "text": ""}
{"id": "2439465", "revid": "373458", "url": "https://it.wikipedia.org/wiki?curid=2439465", "title": "Compendium musicae", "text": "Il Compendium musicae \u00e8 un breve trattato sulla musica, scritto da Cartesio nel 1618 e dedicato all'amico Isaac Beeckman.\nIl motivo per il quale Cartesio studia il suono \u00e8 quello di comprendere in maniera pi\u00f9 ampia come la musica riesce a commuoverci. Egli assume di poter comprendere tale propriet\u00e0 dall'esame che fa delle caratteristiche fondamentali che rendono commovente il suono, ovvero la durata ed il tono. Egli \u00e8 dell'opinione che una semplice analisi matematica della consonanza possa fornirci le nozioni fondamentali sul modo di produrre il suono e quindi sulla natura della musica.\nPer Cartesio ogni oggetto piacevole viene percepito come semplice, le serie armoniche sono pi\u00f9 semplici delle serie geometriche e quindi da preferire. Egli traduce i rapporti musicali in segmenti di linea in modo da renderli visibili all'occhio e quindi intuitivamente pi\u00f9 chiari:\n \nCartesio suppone che la semplicit\u00e0 di ascolto venga rispecchiata nella semplicit\u00e0 visiva, privilegiando perci\u00f2 la percezione visiva di segmenti di linea rispetto ai rapporti matematici.\nLa consonanza.\nCon semplici operazioni matematiche sulle linee Cartesio deriva le consonanze. Il procedimento consiste in successive bisezioni di una corda \"AB\" prima in \"C\", con origine dell'ottava formula_1: formula_2, poi in \"D\", punto intermedio tra \"C\" e \"B\", con origine dei segmenti \"AC\" e \"AD\" che generano \"propriamente\" la quinta formula_3, mentre da segmenti \"AD\" e \"AB\" deriva \"accidentalmente\" la quarta formula_4, \"DB\".\nCartesio si arresta nella bisezione della retta alla lettera \"E\", il motivo sta nel fatto che un'ulteriore divisione in \"F\" darebbe origine al tono maggiore formula_5:formula_6 e al tono minore formula_7:formula_8, entrambi dissonanti. Cartesio definisce il rapporto di semitono come formula_9 riprendendo i dati di Zarlino, tuttavia se avesse continuato nella suddivisione della retta sarebbe giunto a trovare il punto \"G\" e avrebbe ottenuto valori differenti, formula_10 e formula_11.\nNote alte e note basse.\nNell'opera di Cartesio si trova anche tutta una parte dedicata al rapporto tra note basse e note alte. In particolare sostiene che \"il suono sta al suono come la corda sta alla corda\", poich\u00e9 una corda pi\u00f9 corta \u00e8 contenuta in una corda pi\u00f9 lunga, allo stesso modo le note pi\u00f9 alte sono contenute in quelle pi\u00f9 basse, per questo la nota pi\u00f9 bassa \u00e8 la pi\u00f9 importante.\nInoltre, come Platone nel \"Timeo\", Cartesio sostiene che le note alte hanno pi\u00f9 velocit\u00e0 delle note basse.\nCartesio osserv\u00f2 anche che ogni nota contiene la sua ottava, fenomeno che aveva gi\u00e0 accennato Aristotele.\nLa spiegazione per cui l'intervallo di quarta risulta essere \"l'ombra\" dell'intervallo di quinta per Cartesio ha una semplice spiegazione geometrica.\nSe si prende una corda \"AC\" e la si pizzica si ottiene anche la sua ottava, quindi \"AC\" fa risuonare anche \"EF\". Ora quest'ultima nota \u00e8 effettivamente una quarta considerata a partire dalla nota suonata da \"DB\".\nMobilizzazione del re.\nCartesio affronta anche il problema della scala di Zarlino; egli \u00e8 a conoscenza dell'incongruenza della scala di Zarlino riferita all'intervallo di terza minore re-fa e a quello di quinta re-la, entrambe sfalsate di un comma sintonico pari a formula_12. Cartesio propone di assegnare al re due valori leggermente diversi, re e re*, il secondo pi\u00f9 basso del primo di un comma sintonico. In questo modo le consonanze sono mantenute pure, e si stabilizza il tono mobilizzando una delle note. La mobilizzazione del re, del do e di tutte le altre cinque note fa s\u00ec che l'ottava non era pi\u00f9 suddivisa in 12 parti, bens\u00ec in 19. In questo modo si pu\u00f2 mantenere la precisione matematica, ma al prezzo di un'accresciuta complessit\u00e0 di esecuzione.\nConsonanza.\nLa spiegazione di Cartesio sulla consonanza \u00e8 analoga a quella di Galileo. \nLe due corde \"A\" e \"B\" stiano tra loro nel rapporto di formula_13 e le corde \"A\" e \"C\" nel rapporto di formula_14. Se \"A\" e \"B\" vengono messe in moto nello stesso momento, \"A\" compir\u00e0 un'oscillazione mentre \"B\" ne compir\u00e0 tre. Segue che quando \"A\" inizia la sua seconda oscillazione, \"B\" inizier\u00e0 la sua quarta, e quando \"A\" inizia la terza, \"B\" inizia la settima. In questo modo le due corde iniziano ogni oscillazione insieme a distanza di un momento. Ora se \"A\" e \"C\" vengono messe in moto contemporaneamente, \"A\" avr\u00e0 completato un'oscillazione mentre \"C\" \u00e8 gi\u00e0 a met\u00e0 della sua seconda, quindi C non sar\u00e0 in grado di partire nuovamente con A nel secondo momento di tempo, ma solo nel terzo. Quindi mentre le corde \"A\" e \"C\" iniziano contemporaneamente solo ad intervalli di due momenti, \"A\" e \"B\" partono insieme ad ogni momento, questo fa s\u00ec che i suoni si mescolino meglio e producano un'armonia pi\u00f9 dolce.\nCartesio sviluppa l'idea che la dolcezza delle consonanze dipende dalla frequenza con cui i battiti prodotti dai corpi sonori coincidono a intervalli regolari. Tuttavia Cartesio sostiene che la teoria matematica non pu\u00f2 fornire un criterio di qualit\u00e0 estetica, criterio che dipende esclusivamente dai gusti dell'ascoltatore."}
{"id": "2439468", "revid": "48344", "url": "https://it.wikipedia.org/wiki?curid=2439468", "title": "Parinibbana", "text": ""}
{"id": "2439477", "revid": "110157", "url": "https://it.wikipedia.org/wiki?curid=2439477", "title": "Chiesa del Santissimo Sacramento (Ancona)", "text": "La chiesa del Santissimo Sacramento di Ancona fu concattedrale cittadina fino al 1986, prima dell'accorpamento dell'arcidiocesi di Ancona con la diocesi di Osimo.\nSi trova di fronte al Teatro delle Muse, vicinissima al porto della citt\u00e0.\nStoria e descrizione.\nL'attuale edificio \u00e8 originario del 1538 e l'attuale sobria facciata cinquecentesca \u00e8 l'unico resto del tempio primitivo. Nella iscrizione sopra al portale \u00e8 documentata la stretta relazione che lega questa chiesa anconitana alla basilica di San Giovanni in Laterano.\nLa chiesa venne quasi completamente ricostruita nella seconda met\u00e0 del Settecento dall'architetto Francesco Maria Ciaraffoni di Fano, che aggiunse il transetto, il braccio absidale e la cupola ottagonale. In questa occasione venne costruito il caratteristico campanile (1771 - 1776) a due ordini con coronamento ad elica borrominiano, palesemente ispirato dalla guglia della cupola di Sant'Ivo alla Sapienza di Roma. Il coronamento, rimosso per i danni subiti dal terremoto del 1930 venne ricostruito nel secondo dopoguerra in modo non troppo fedele all'originale. Il campanile costituisce uno degli elementi pi\u00f9 caratteristici del panorama della citt\u00e0.\nL'interno \u00e8 di impronta barocca; la pianta \u00e8 a croce latina a unica navata e transetto; l'abside \u00e8 rettilinea (ma illusionisticamente concava) e la cupola \u00e8 ottagonale con tetto a falde e lanternino. Lungo le pareti sono poste dieci statue in stucco degli apostoli, capolavori barocchi di Gioacchino Varl\u00e8 ispirati alle analoghe sculture della basilica romana di San Giovanni in Laterano; le statue di San Simone e di San Taddeo sono andate disperse negli ultimi decenni. Al posto di San Mattia, apostolo che sostitu\u00ec Giuda Iscariota, \u00e8 rappresentato San Paolo, ma questa sostituzione \u00e8 la stessa presente a San Giovanni in Laterano ed \u00e8 comune nella tradizione iconografica.\nGli affreschi nei pennacchi della cupola dei quattro evangelisti sono stati dipinti dall'allora ottantenne Francesco Podesti (con la collaborazione di Francesco Gai) e costituiscono gli ultimi capolavori del pittore, quasi il suo testamento artistico. \nLa chiesa era stata progettata dal Ciaraffoni unitamente agli edifici adiacenti, in modo da formare un complesso unico e simmetrico. L'edificio di destra fu per\u00f2 distrutto dai bombardamenti della Seconda Guerra Mondiale, con vantaggio per l'unione tra il Corso Garibaldi e la Piazza del Teatro, ma a detrimento della simmetria originaria. La fiancata della chiesa affacciantesi su Piazza del Teatro \u00e8 dunque una sistemazione del dopoguerra.\nDall'anno 2006 la chiesa venne sottoposta a lavori di restauro agli apparati decorativi. Gli affreschi degli Evangelisti e la cupola furono restaurati per primi; anche le statue ed alcuni dei capitelli corinzi della navata sono stati risanati dai danni provocati dalle conseguenze delle vibrazioni del traffico e dell'azione della vicina brezza marina carica di salsedine. I risultati dei saggi sugli intonaci effettuati dalla Soprintendenza durante gli stessi lavori hanno condotto alla decisione di riportare sulle pareti il colore bianco che l'ambiente aveva in origine. Il 24 settembre 2010 fu ufficialmente inaugurata nella sua ripristinata veste originaria.\nDal 1908 la chiesa incorpor\u00f2 le funzioni della allora appena soppressa Parrocchia di San Marco; i resti dell'ex chiesa di San Marco, assai rimaneggiati ed adibiti ad altri usi, si notano tuttora nel primo tratto a destra di via Cialdini, nel rione di Capodimonte. Fu allora che la parrocchia assunse la denominazione di \"San Marco nel Santissimo Sacramento\" (ossia \"parrocchia di San Marco con sede nella chiesa del SS. Sacramento\"), anche se per gli anconetani rimase sempre la \"Parrocchia del Sacramento\". Per la sua localizzazione centrale la chiesa e per il suo ruolo di concattedrale, durante il periodo successivo al terremoto del 1972, svolse la funzione di concattedrale, dato che il duomo di San Ciriaco era chiuso a causa delle lesioni subite e che chiese pi\u00f9 ampie erano ugualmente state danneggiate dal sisma.\nNei locali parrocchiali sottostanti sono conservati interessanti resti di epoca romana, forse appartenenti ad un \"gymnasium\".\nGli arazzi di Rubens.\nUna serie di 4 imponenti arazzi, eseguiti su cartoni di Pieter Paul Rubens, vennero realizzati fra il 1632 e il 1650 circa dalla manifattura di Bruxelles. Furono commissionati dalla \"Confraternita del Santissimo Sacramento\" per questa chiesa. \nEssi raffigurano i principali eventi religiosi e venivano esposti per pochi giorni l'anno in relazione alla liturgia; ci\u00f2 ha permesso una perfetta conservazione della vivacit\u00e0 dei colori, eccezionale per dei tessuti cos\u00ec antichi. \nSono oggi conservati al Museo diocesano cittadino e raffigurano:"}
{"id": "2439480", "revid": "1543377", "url": "https://it.wikipedia.org/wiki?curid=2439480", "title": "Ambush Bug", "text": "Ambush Bug, il cui vero nome \u00e8 Irwin Schwab, \u00e8 un personaggio dei fumetti creato da Keith Giffen nel 1982, pubblicato dalla DC Comics.\nStoria del personaggio.\nIl suo nome si suppone sia Irwin Schwab, ma soffre di problemi mentali che gli impediscono di comprendere la realt\u00e0 intorno a lui, cos\u00ec persino la sua identit\u00e0 potrebbe essere non vera.\nLa sua origine \u00e8 incerta, sebbene quella pi\u00f9 comunemente accettata sia quella che Brum-El (un'allusione a Beau Brummel e a Jor-El, padre di Superman) del pianeta Schwab abbia mandato nello spazio i suoi vestiti supponendo che il suo pianeta fosse in pericolo e volendo salvare il suo guardaroba. I suoi vestiti vennero per\u00f2 intercettati da un gigantesco ragno spaziale radioattivo, e nello schianto sopravvissero solo 2 capi: la tuta Ambush Bug, trovata successivamente da Irwin Schwab, e il ragno si fuse a Brum-el e alla sua tuta. Arrivato sulla terra questo nuovo essere decise fate un mucchio di scorribande.\nAltri media.\nAmbush Bug appare nel videogioco MMORPG \"DC Universe Online\"."}
{"id": "2439481", "revid": "1305772", "url": "https://it.wikipedia.org/wiki?curid=2439481", "title": "Free at Last", "text": ""}
{"id": "2439483", "revid": "38120", "url": "https://it.wikipedia.org/wiki?curid=2439483", "title": "Irwin Schwab", "text": ""}
{"id": "2439490", "revid": "960795", "url": "https://it.wikipedia.org/wiki?curid=2439490", "title": "Nikolaj Nikolaevi\u010d Ge", "text": "Biografia.\nNato da una nobile famiglia russa di origini francesi (suo nonno emigr\u00f2 in Russia nel XVIII secolo), fu allevato dalla sua bambinaia in quanto rimasto orfano da bambino. Si diplom\u00f2 al primo ginnasio di Kiev e studi\u00f2 matematiche fisiche all'Universit\u00e0 di Kiev e all'Universit\u00e0 di San Pietroburgo.\nNel 1850 rinunci\u00f2 alla carriera scientifica ed entr\u00f2 all'Accademia Imperiale d'Arte a San Pietroburgo. Studi\u00f2 sotto l'insegnamento del pittore storico Pyotr Basin fino al 1857, anno in cui si diplom\u00f2 e vinse la medaglia d'oro per il suo quadro \"La strega di Endor evoca lo spirito del profeta Samuele\", con la quale guadagn\u00f2 una borsa di studio per studiare all'estero. Durante questo periodo fu molto influenzato da Karl Pavlovi\u010d Brjullov.\nVisit\u00f2 la Germania, la Svizzera e la Francia per poi stabilirsi in Italia nel 1860. A Roma incontr\u00f2 Aleksandr Andreevi\u010d Ivanov che lo influenz\u00f2 profondamente. Nel 1861 dipinse \"L'ultima cena\" che port\u00f2 a San Pietroburgo due anni dopo. Il quadro venne acquistato dallo zar Alessandro II di Russia che ne rimase talmente impressionato che nomin\u00f2 Ge professore dell'Accademia imperiale d'arte.\nNel 1864 ritorn\u00f2 a Firenze dove divenne amico del maggior scrittore e pensatore russo filoccidentale Aleksandr Ivanovi\u010d Herzen e di cui fece anche il ritratto. Nello stesso anno dipinse \"Messaggeri della risurrezione\" e la prima versione di \"Cristo sul Monte degli Ulivi\", quadri che per\u00f2 non ebbero molto successo e l'accademia imperiale si rifiut\u00f2 di esporli durante la sua mostra annuale.\nNel 1870 torn\u00f2 a San Pietroburgo dove si orient\u00f2 verso una pittura storica, cambiando quindi i tipi di soggetti rappresentati. Il dipinto \"Pietro il grande interroga lo Zarevic Aleksej a Peterhof\" del 1871 riscosse un grande successo, ma gli altri dipinti di questo nuovo genere non suscitarono altrettanto interesse. Ge preso dallo sconforto, scrisse che \u00abgli uomini sarebbero dovuti tornare a una vita fatta di lavoro agricolo e che l'arte non avrebbe dovuta essere fatta per essere venduta\u00bb.\nIn seguito si trasfer\u00ec in un piccolo chutor nel Gubernija di \u010cernihiv (attualmente in Ucraina). Qui conobbe Lev Nikolaevi\u010d Tolstoj e divenne sostenitore della sua filosofia.\nNegli ultimi anni ottanta del XIX secolo ritorn\u00f2 alla pittura religiosa e ai ritratti anche a persone comuni, in quanto afferm\u00f2 che \u00abtutti avevano diritto ad un ritratto\u00bb. Tra i ritratti sono famosi quelli di Tolstoj e a Michail Evgrafovi\u010d Saltykov-\u0160\u010dedrin.\nI suoi ultimi quadri sul Nuovo Testamento furono osannati dalle critiche liberali di Vladimir Stasov, criticati dai conservatori come Ernest Renan e proibite dalle autorit\u00e0 per blasfemia: \"Quid est veritas? Cristo e Pilato\" del 1890 fu rifiutato dalla sua mostra; \"Il giudizio del Sinedrio: \u00c8 colpevole!\" non fu esposto all'esposizione annuale dell'accademia; \"il Calvario\" del 1893 rimase incompiuto e \"La crocefissione\" del 1894 fu bandito dallo zar Alessandro III di Russia.\nGe mor\u00ec nella sua fattoria nel 1894.\nDopo la morte.\nLa sorte che ebbero molti suoi quadri rimane un mistero. Ge lasci\u00f2 in eredit\u00e0 tutti i suoi lavori alla benefattrice svizzera Beatrice de Vattville in cambio di una piccola rendita vitalizia. Quando ella mor\u00ec, nel 1952, nessuna delle opere di Ge fu trovata nel castello della de Vattville. Vennero successivamente trovate presso botteghe di seconda mano in Svizzera nel 1974."}
{"id": "2439500", "revid": "104458", "url": "https://it.wikipedia.org/wiki?curid=2439500", "title": "Aleksej Savrasov", "text": ""}
{"id": "2439504", "revid": "287204", "url": "https://it.wikipedia.org/wiki?curid=2439504", "title": "Division Nationale 2005-2006", "text": "La Division Nationale 2005-2006 \u00e8 stata la novantaduesima edizione della massima serie del campionato lussemburghese di calcio. \u00c8 iniziata il 6 agosto 2005 e si \u00e8 conclusa il 28 maggio 2006. Il F91 Dudelange ha vinto il campionato per la quinta volta, la seconda consecutiva. Capocannoniere del torneo \u00e8 stato Fatih S\u00f6zen, calciatore del , con 23 reti.\nStagione.\nNovit\u00e0.\nDalla Division Nationale 2004-2005 erano stati retrocessi l' e lo , mentre dalla \u00c9irepromotioun 2004-2005 erano stati promossi il e il .\nDalla fusione di , e \u00e8 stato fondato il , che \u00e8 stato iscritto in Division Nationale grazie al titolo sportivo del .\nFormula.\nIl campionato si componeva di due fasi. Nella prima fase le dodici squadre partecipanti si sono affrontate in un girone all'italiana con partite di andata e ritorno per un totale di 22 giornate. Al termine della prima fase, le prime quattro classificate sono state ammesse a una poule per il titolo, mentre le altre otto sono state suddivise in due gironi per stabilire le retrocessioni. Nella seconda fase le squadre mantengono i punti conquistati nella prima fase. Nella poule per il titolo la prima classificata era designata campione del Lussemburgo e ammessa al primo turno preliminare della UEFA Champions League 2006-2007. La squadra seconda classificata veniva ammessa in Coppa UEFA 2006-2007, assieme alla vincitrice della coppa nazionale. Un ulteriore posto veniva assegnato per la partecipazione alla Coppa Intertoto 2006. Nella poule per la salvezza le ultime classificate dei due gironi affrontavano terza e quarta di \u00c9irepromotioun in play-off promozione/retrocessione.\nPrima fase.\nClassifica finale.\nLegenda:\nNote:\nPoule per il titolo.\nClassifica finale.\nLegenda:\nNote:\nGirone retrocessione A.\nClassifica finale.\nLegenda:\nNote:\nGirone retrocessione B.\nClassifica finale.\nLegenda:\nNote:"}
{"id": "2439505", "revid": "1305772", "url": "https://it.wikipedia.org/wiki?curid=2439505", "title": "Another Day in Paradise", "text": ""}
{"id": "2439508", "revid": "73125", "url": "https://it.wikipedia.org/wiki?curid=2439508", "title": "Henry A. Rowland", "text": ""}
{"id": "2439510", "revid": "125776305", "url": "https://it.wikipedia.org/wiki?curid=2439510", "title": "Radiocity", "text": "Radiocity Solo Grandi Successi, o pi\u00f9 semplicemente Radiocity, \u00e8 una emittente radiofonica piemontese ricevibile in FM in provincia di Alessandria, Asti, Novara, Pavia, nelle Langhe cuneesi oltre che nella Valle Scrivia genovese e in alcune aree del torinese.\nStoria.\nNasce a Castelletto d'Orba (AL) nel 1976 per opera di Giorgio Tacchino, imprenditore del gruppo che oggi possiede anche le emittenti televisive 7 Gold Telecity, Italia 8 e Telestar.\nLa sede \u00e8 a Castelletto d'Orba in via Lavagello 31/A. La prima frequenza \u00e8 103 MHz. Nel 1977 viene aperta una sede anche a Genova nei fondi della discoteca \"Maddox\", successivamente utilizzata per le trasmissioni di Telecity Liguria. Fra i collaboratori della radio di quegli anni vi sono Mauro Salucci detto \"Barattolo\", Dino Crocco, Marco Predolin, Massimo Citro, Dede Vinci, Patrizia Dioli, \"Panda\", Daniela, Fabio detto \"Fabiaccio\" e altri personaggi che poi lavoreranno anche in televisione, per la nascente Telecity.\nDa oltre trent'anni Radiocity rimane fedele alla sua missione originaria: \"Amiamo vivere il presente senza per questo dimenticare il passato, mai volgari od invadenti, ogni giorno offriamo il migliore mix di successi, ogni ora parliamo di ci\u00f2 che vivi. Unitamente all'informazione, sempre snella e puntuale, la musica riveste un ruolo determinante nella programmazione: solo il meglio, solo successi in ogni ora del giorno: questa \u00e8 la nostra missione\" questo a detta della direzione.\nDal 1994 il direttore dei programmi \u00e8 Paolo Zangani, e i responsabili dell'ufficio pubblicit\u00e0 sono Barbara Tacchino e Danilo Parodi. Fra le trasmissioni in palinsesto vi sono un GR nazionale, un GR sport, le informazioni del meteo e del traffico, le rubriche \"City Compilation\", \"City Service\", \"City Story\", \"City.it\" e l'oroscopo. Da annotare, inoltre, le interviste agli interpreti musicali del momento di \"City for you\", in onda al sabato alle 13.40.\nInsieme alla sorella Radiocity Solo Musica Italiana (sintonizzabile sul canale radio 702 del digitale terrestre), \u00e8 la radio locale pi\u00f9 ascoltata ad Alessandria e provincia, e fra le pi\u00f9 seguite del Piemonte.\nDal mese di luglio del 2018 Radiocity Solo Grandi Successi attiva la visual radio in digitale terrestre sul canale 645 per il Piemonte, 297 in Liguria e 616 in Lombardia."}
{"id": "2439511", "revid": "768068", "url": "https://it.wikipedia.org/wiki?curid=2439511", "title": "Sesto (Ellesponto)", "text": "Sesto () \u00e8 un'antica citt\u00e0 del Chersoneso Tracico, situata nel punto pi\u00f9 stretto dell'Ellesponto, di fronte ad Abido. La sua posizione strategica la rese un importante punto di approvvigionamento durante l'antichit\u00e0, sulla rotta dello stretto.\nStoria.\nSecondo Erodoto (VII, 33), la citt\u00e0 fu fondata dagli Eoli. Probabilmente si trattava di coloni provenienti da Lesbo che fondarono Sesto intorno al 600 a.C. \u00c8 famosa per la leggenda di Ero e Leandro, ad essa associati. Nel VI secolo a.C. era un possedimento dell'impero achemenide. \nA Sesto fu realizzato il famoso ponte di barche che Serse volle realizzare nel 481 a.C., all'inizio della II guerra persiana per collegare l'Asia all'Europa. \nDopo la Battaglia di Micale del 479 a.C., Atene assedi\u00f2 la citt\u00e0, espugnandola dopo un inverno.\nNel 334 a.C. il grosso delle forze di Alessandro Magno, diretto alla conquista del regno achemenide, si imbarc\u00f2 nel porto di Sesto. Fu poi conquistata nel 201 a.C. da Filippo V di Macedonia durante la sua campagna tracica contro Attalo I di Pergamo.\nLa citt\u00e0 conserv\u00f2 un ruolo importante in epoca romana, almeno fino a quando Costantinopoli divent\u00f2 la nuova capitale; da quel momento Sesto conobbe un rapido declino."}
{"id": "2439513", "revid": "73125", "url": "https://it.wikipedia.org/wiki?curid=2439513", "title": "John S. Plaskett", "text": ""}
{"id": "2439519", "revid": "73125", "url": "https://it.wikipedia.org/wiki?curid=2439519", "title": "Ira S. Bowen", "text": ""}
{"id": "2439520", "revid": "486946", "url": "https://it.wikipedia.org/wiki?curid=2439520", "title": "Mount Athos", "text": ""}
{"id": "2439521", "revid": "320578", "url": "https://it.wikipedia.org/wiki?curid=2439521", "title": "Kusinara", "text": ""}
{"id": "2439524", "revid": "73125", "url": "https://it.wikipedia.org/wiki?curid=2439524", "title": "Paul W. Merrill", "text": ""}
{"id": "2439527", "revid": "73125", "url": "https://it.wikipedia.org/wiki?curid=2439527", "title": "Hendrik C. van de Hulst", "text": ""}
{"id": "2439533", "revid": "73125", "url": "https://it.wikipedia.org/wiki?curid=2439533", "title": "Jacobus Kapteyn", "text": ""}
{"id": "2439534", "revid": "73125", "url": "https://it.wikipedia.org/wiki?curid=2439534", "title": "Ernest W. Brown", "text": ""}
{"id": "2439536", "revid": "73125", "url": "https://it.wikipedia.org/wiki?curid=2439536", "title": "David T. Wilkinson", "text": ""}
{"id": "2439537", "revid": "287204", "url": "https://it.wikipedia.org/wiki?curid=2439537", "title": "Aleksej Ermolinskij", "text": "Formatosi scacchisticamente in Unione Sovietica, nel 1989 si trasfer\u00ec per breve tempo in Italia, dove vinse numerosi tornei (Caorle, Forl\u00ec, San Benedetto del Tronto e Arco).\nNel 1990 emigr\u00f2 negli Stati Uniti, acquisendone dopo poco tempo la nazionalit\u00e0.\nGrande maestro dal 1992, vinse due volte il Campionato degli Stati Uniti: nel 1993 (alla pari con Alexander Shabalov) e nel 1996.\nNel periodo 1992-2000 partecip\u00f2 a cinque Olimpiadi con la squadra statunitense. Vinse due medaglie d'argento (una individuale e una di squadra) e due di bronzo (una individuale e una di squadra).\nDopo essersi trasferito negli Stati Uniti vinse (da solo o alla pari) una lunga serie di tornei:\nRaggiunse il massimo rating Elo in gennaio del 1998, con 2660 punti.\n\u00c8 sposato col Grande Maestro Femminile Camilla Baginskaite e vive attualmente in California, dove lavora come chimico in una industria farmaceutica."}
{"id": "2439539", "revid": "73125", "url": "https://it.wikipedia.org/wiki?curid=2439539", "title": "E. Arthur Milne", "text": ""}
{"id": "2439540", "revid": "196390", "url": "https://it.wikipedia.org/wiki?curid=2439540", "title": "Alexander Yermolinsky", "text": ""}
{"id": "2439542", "revid": "73125", "url": "https://it.wikipedia.org/wiki?curid=2439542", "title": "Harold C. Urey", "text": ""}
{"id": "2439543", "revid": "196390", "url": "https://it.wikipedia.org/wiki?curid=2439543", "title": "Alex Yermolinsky", "text": ""}
{"id": "2439549", "revid": "73125", "url": "https://it.wikipedia.org/wiki?curid=2439549", "title": "Jesse Greenstein", "text": ""}
{"id": "2439552", "revid": "73125", "url": "https://it.wikipedia.org/wiki?curid=2439552", "title": "Jesse L. Greenstein", "text": ""}
{"id": "2439556", "revid": "73125", "url": "https://it.wikipedia.org/wiki?curid=2439556", "title": "Eugene N. Parker", "text": ""}
{"id": "2439561", "revid": "1826843", "url": "https://it.wikipedia.org/wiki?curid=2439561", "title": "Teresa Meroni", "text": "Nacque nel comune lombardo da una famiglia operaia. \u00c8 stata una guida nel movimento operaio, grazie alla quale, gli abitanti della Val di Bisenzio riuscirono ad ottenere dei miglioramenti soprattutto nel campo dei diritti dei lavoratori.\nBiografia.\nTeresa Meroni, un nome qualunque che nasconde la storia di una donna coraggiosa, intraprendente, forte, determinata, insomma, una donna diversa da tutte le altre.\nMa in fondo chi \u00e8 Teresa Meroni? Molte persone oggi, sentendo questo nome, potranno pensare che questo \u00e8 solo un nome, invece negli ultimi anni che precedettero la Prima guerra mondiale, fu un punto di riferimento grazie al quale gli operai ottennero delle importanti conquiste riguardanti le loro condizioni lavorative.\nLa \"Teresina\", cos\u00ec soprannominata affettuosamente dai cittadini della Val di Bisenzio, nacque a Milano nel 1885 da una famiglia operaia. Gi\u00e0 da giovanissima si iscrisse al partito socialista, da poco fondato a Genova, e si impegn\u00f2 nella lotta per i diritti dei lavoratori.\nLa sua storia si intreccia con quella di Giovan Battista Tettamanti, considerato una guida nel movimento operaio comasco. Inizi\u00f2 cos\u00ec, nel 1914, la loro convivenza, periodo in cui Battista era gi\u00e0 vedovo della stiratrice Ida Bianchi Girani morta nel 1911. Il rapporto tra la Meroni e Tettamanti, divenuto matrimonio civile nel 1930, port\u00f2 alla nascita, nel 1920 dell'unico figlio Vladimiro, morto nel 1943 sul fronte tunisino. Successivamente si trasferirono nella Val di Bisenzio, precisamente a Vaiano, in quanto Tettamanti fu chiamato a dirigere la Lega Laniera Vaianese.\nEgli venne chiamato al fronte nel settembre del 1915, ed \u00e8 cos\u00ec che la Meroni prese la guida dell'associazione socialista.\nAll'entrata in guerra dell'Italia, in Val di Bisenzio le fabbriche erano militarizzate, cio\u00e8 lavoravano per l'esercito, ma le condizioni, rispetto a tanti altri casi, non erano pessime; le donne dovevano svolgere anche il lavoro degli uomini, in quanto questi ultimi erano a combattere al fronte contro gli eserciti nemici.\nLa campagna per i diritti dei lavoratori.\nAll'entrata in guerra dell'Italia, e di conseguenza all'\"abbandono\" di Tettamanti della Lega Laniera Vaianese, la Meroni sostitu\u00ec il compagno.\nDopo i primi anni di guerra, in Val di Bisenzio le condizioni di vita erano drammatiche: all'inizio del 1917 non c'era da mangiare, era raddoppiato il costo delle merci trasportate e si era sparsa la voce che tutto il raccolto di cereali di quell'anno sarebbe stato requisito. Mentre continuavano ad arrivare telegrammi che annunciavano morti e feriti al fronte, nel giugno del 1917 furono chiamati a combattere anche i ragazzi nati nel 1899, giovanissimi e impreparati. Ed \u00e8 cos\u00ec, che il 2 luglio 1917, 400 donne iniziarono una coraggiosa forma di protesta, guidata dall'inarrestabile Teresa Meroni. Le manifestanti rivendicavano non solo la pace, ma anche i diritti dei lavoratori; credevano in una societ\u00e0 dove le donne sarebbero state poste allo stesso livello rispetto agli uomini e, speravano in un mondo che avrebbe garantito loro la pace e le libert\u00e0 fondamentali.\nL'inizio della marcia.\nLa marcia inizi\u00f2 a Cantagallo e prosegu\u00ec fino ad arrivare alle porte di Prato, passando attraverso dei piccoli paesini della Val di Bisenzio, come Mercatale di Vernio, Carmignanello, Vaiano, La Tignamica e La Briglia. \nUna volta giunte alla Briglia, le donne decisero di seguire il sentiero che passava a mezza costa, lungo la riva sinistra del Bisenzio, per evitare di imbattersi nelle forze dell'ordine, che le avrebbero attese sulla strada principale.\nLungo l'itinerario, la \"Teresina\", grazie alla sua determinazione, riusc\u00ec a coinvolgere le 1500 donne occupate nelle fabbriche della Val di Bisenzio, che lasciarono il proprio posto di lavoro per unirsi alla marcia, aggiungendosi quindi agli altri scioperi che stavano dilagando in tutto il territorio.\nLe donne, sicure di raggiungere il loro obiettivo, scesero dai monti per ricongiungersi alle altre manifestanti di Prato, ma furono ugualmente bloccate dalle forze dell'ordine, le quali, in segno di disprezzo, lanciarono contro Teresa alcune monetine. La Meroni, raccogliendole, grid\u00f2 contro i cavalleggeri che le si opponevano:\"Allora andremo a bere alla salute delle donne!\".\nLa conclusione della marcia, il processo e la condanna.\nDurante il processo che la vide imputata, Teresa Meroni, fu condannata a tre mesi di reclusione e a 60 lire di multa. Venne considerata una vera e propria rivoluzionaria, e giudicata in tribunale non solo per aver organizzato la marcia pacifica, ma soprattutto per aver offeso l'ufficiale De Santis, dicendogli: \"Vigliacco, imboscato!\".\nNel mese di gennaio del 1918, si rivolse nuovamente alle donne della Val di Bisenzio incitandole ad essere sempre tenaci nella difesa dei loro diritti, e come scrisse \"saranno le donne che diranno alla borghesia: basta oscuratismo, basta ignoranza, basta pregiudizi, basta GUERRA!\", e proprio per questo fu allontanata da Vaiano con foglio di via obbligatorio per Livorno, il 16 febbraio del 1918.\nNell'ottobre di quell'anno rischi\u00f2 di morire a causa di una grave malattia, probabilmente la Spagnola, mentre era confinata in un paesino della Garfagnana .\nNonostante il periodo di tempo trascorso in isolamento, non si arrese e una volta uscita, insieme al suo compagno Tettamanti, ritornato nel 1918, al termine della guerra, continuarono clandestinamente a lottare per ottenere pi\u00f9 diritti.\nGrazie alla determinazione e alla tenacia di Teresa Meroni, i lavoratori della Val di Bisenzio ottennero delle importanti modifiche per quanto riguarda soprattutto i diritti dei lavoratori: infatti, all'inizio del 1919, la prima e pi\u00f9 importante vertenza sindacale fu quella per il riconoscimento delle 8 ore lavorative. L'accordo raggiunto prevedeva tra l'altro, che in cambio del lavoro pomeridiano del sabato, i datori di lavoro versassero alcune quote per la costruzione di due Case del Popolo, una a Prato e l'altra a Vaiano. Tutto questo fu concesso agli abitanti della Val di Bisenzio, visto che la Meroni, assieme al suo compagno oper\u00f2 nella regione pratese.\nQuesta grande figura femminile, che ha dedicato gran parte della sua esistenza ai valori fondamentali dell'uomo, ai diritti dei lavoratori e delle donne, mor\u00ec nell'ottobre del 1951 a Como.\nDopo la sua morte, gli abitanti della Val di Bisenzio, sentirono di aver perso il loro principale punto di riferimento che gli aveva guidati negli anni pi\u00f9 difficili della guerra."}
{"id": "2439570", "revid": "1573940", "url": "https://it.wikipedia.org/wiki?curid=2439570", "title": "Sinagoga di Cherasco", "text": "La sinagoga di Cherasco \u00e8 un esempio ancora integro di sinagoga di ghetto piemontese. Edificata nel Settecento, si trova all'ultimo piano di un edificio in via Marconi 6, nell'area dell'antico ghetto.\nL'edificio.\nCon l'istituzione del ghetto nel 1730, si edific\u00f2 la nuova sinagoga, rinnovata quindi nel 1797, come ricorda una lapide posta nell'atrio di ingresso sopra il lavabo.\nCome tipico nelle sinagoghe di ghetto, niente doveva tradire dall'esterno la presenza del luogo di culto. Per contrasto, l'interno \u00e8 riccamente decorato nello stile del barocco piemontese. La sala di preghiera \u00e8 un piccolo ambiente a pianta quadrangolare con arredi settecenteschi di legno intagliato e dipinto. L'ambiente \u00e8 illuminato da ampie finestre che si affacciano su un cortile interno. L'aron in legno dipinto \u00e8 addossato alla parete orientale, in modo che la congregazione in preghiera sia rivolta verso Gerusalemme; ha ante dorate e finemente cesellate con le parole dei Dieci Comandamenti, \u00e8 fiancheggiato su ogni lato da colonne tortili, e sovrastato da una piccola vetrata rotonda. Al centro della sala \u00e8 posta la tevah ottangonale, in legno scolpito e dipinto, ornata da otto colonne tortili a baldacchino, dai colori vivaci. La stessa tipologia si trova nelle sinagoghe di Carmagnola, Mondov\u00ec e Chieri.\nLe pareti sono decorate da appliques a specchi, disegni floreali e iscrizioni in ebraico. Dal soffitto a botte, dipinto in un grigio-blu con accenti di color pesca, pendono numerose lampade in ottone. L'arredo \u00e8 completato da semplici banchi in legno scuro addossati alle pareti. Il pavimento \u00e8 in piastrelle esagonali di color grigio e blu. Il piccolo matroneo si affaccia in alto sulla sala, nascosto da una grata lignea, inquadrato da piccole colonne dipinte; vi si giunge dall'atrio attraverso una ripida scala. Davanti alla porta del tempio si apre l'aula della scuola per l'insegnamento della Tor\u00e0.\nLa sinagoga \u00e8 riuscita a superare senza eccessivi danni e alienazioni il lungo periodo di abbandono nel Novecento dovuto alla scomparsa della comunit\u00e0 locale. Oggi il tempio, di propriet\u00e0 della comunit\u00e0 ebraica di Torino, \u00e8 gestito dalla Fondazione DeBenedetti Cherasco 1547 che ne garantisce l'apertura regolare ed \u00e8 divenuta un frequentato luogo di visite. Una piccola mostra didattica, \"Vita e cultura ebraica in Piemonte nei secoli XVIII e XIX\", allestita dal 1984 nei locali attigui alla sinagoga a cura di Giorgio Avigdor, accoglie i numerosi visitatori."}
{"id": "2439571", "revid": "22229", "url": "https://it.wikipedia.org/wiki?curid=2439571", "title": "Commissario Straordinario", "text": ""}
{"id": "2439572", "revid": "1305772", "url": "https://it.wikipedia.org/wiki?curid=2439572", "title": "Nestos", "text": ""}
{"id": "2439574", "revid": "253269", "url": "https://it.wikipedia.org/wiki?curid=2439574", "title": "Howard Morris", "text": "Biografia.\nSi spos\u00f2 due volte: prima nel 1945 con Mary Helen McGowan da cui ebbe un figlio. Dopo il divorzio, avvenuto nel 1962, spos\u00f2 Dolores A Wylie da cui ebbe quattro figli e da cui divorzi\u00f2 nel 1977.\nMor\u00ec nel 2005 per una malattia al cuore.\nDoppiatori italiani.\nNelle versioni in italiano dei suoi film, Howard Morris \u00e8 stato doppiato da: "}
{"id": "2439588", "revid": "125965124", "url": "https://it.wikipedia.org/wiki?curid=2439588", "title": "Franco Bertoli", "text": "Carriera.\nGiocatore.\nClub.\nCrebbe sportivamente tra Udine e Padova, citt\u00e0 dove esord\u00ec in Serie A con la maglia del nella stagione 1976-77 nel ruolo di schiacciatore. Successivamente venne trasferito al di Silvano Prandi, dove conquist\u00f2 tre Scudetti (1978-79, 1979-80, 1980-81) e la prima Coppa dei Campioni vinta da una squadra non proveniente dall'Europa dell'Est (1980).\nNella stagione 1983-84 fu ingaggiato dalla di Modena, il cui posto di allenatore fu occupato, a partire dalla stagione 1985-86, da Julio Velasco. Dopo le prime vittorie in Coppa CEV (1984 e 1985), Coppa delle Coppe (1986) e Coppa Italia (1984-85, 1985-86), la squadra conquist\u00f2 una serie di quattro Scudetti consecutivi (1985-86, 1986-87, 1987-88, 1988-89). In Emilia vinse ancora la Coppa Italia 1988-89 e la Coppa dei Campioni 1989-90, quest'ultima la prima per il club giallobl\u00f9.\nNel 1990 venne trasferito al con cui vinse una Coppa delle Coppe e un Mondiale per Club, e che guid\u00f2 alla finale play-off nel campionato 1992-93, persa contro il .\nChiuse la carriera dopo aver disputato il diciannovesimo campionato in Serie A1, nella stagione 1993-94, come settimo giocatore con la Daytona Modena, vincendo ancora la Coppa Italia a Perugia in \"final four\" contro Parma e Milano. La maglia giallobl\u00f9 col numero 4, utilizzato da Bertoli dal Modena, venne ritirata dal club dal 1994 al 2014.\nNazionale.\nEsord\u00ec in azzurro l'11 maggio 1980 a Zagabria, nell'ex Jugoslavia. Totalizz\u00f2 219 presenze in nazionale, vincendo anche un oro ai Giochi del Mediterraneo di Rabat nel 1983. Scelse di chiudere con l'Italia nel 1988 per dedicarsi unicamente alle squadre di club.\nAllenatore e dirigente.\nDopo essersi ritirato, divenne direttore generale della Daytona, ruolo che ricopr\u00ec dal 1994 al 2000.\nNel 2001 divenne presidente del CONI di Modena, fino al 2011. Nel corso degli anni ha collaborato come commentatore di eventi sportivi per Sky Sport dal 2001.\nNell'aprile 2012, a seguito delle dimissioni di Horacio Del Federico ha assunto l'incarico di allenatore del , squadra che milita in Serie A2, per condurla nell'ultima giornata di campionato e nei successivi play-off promozione."}
{"id": "2439595", "revid": "767487", "url": "https://it.wikipedia.org/wiki?curid=2439595", "title": "Rio delle Acque Striate", "text": "Il Rio delle Acque Striate \u00e8 un torrente della provincia di Alessandria situato all'interno del Parco Naturale Capanne di Marcarolo.\nPercorso.\nNasce nel versante piemontese dell'Appennino Ligure sulle pendici del monte Rocca Vergone nel comune di Voltaggio e percorre circa 5\u00a0km prima di immettersi nel torrente Lemme in localit\u00e0 Molini, nel comune di Fraconalto.\nProblemi ambientali.\nNegli anni scorsi la possibile apertura di una cava di marna e la costruzione di un acquedotto da parte di Cementir nel territorio delle Acque Striate ha dato luogo a forti polemiche di carattere politico ambientale. La sua apertura, discussa anche presso la Comunit\u00e0 Europea su interrogazione dell'ex sindaco di Milano Marco Formentini, avrebbe compromesso il delicato equilibrio naturale di quest'area di alto pregio naturalistico e di importanza comunitaria ai sensi della Direttiva 92/43 CEE \"Habitat\".\nDopo anni di battaglie legali da parte dei comuni di Gavi e Carrosio e dell'Ente Parco delle Capanne di Marcarolo, sostenuti da associazioni ambientaliste e dalla popolazione, il Consiglio di Stato ha sospeso i lavori sul nascere confermando l'assoluta difesa dell'acqua quale interesse pubblico."}
{"id": "2439597", "revid": "105911", "url": "https://it.wikipedia.org/wiki?curid=2439597", "title": "Jerome Bruner", "text": "Biografia.\nNato a New York da genitori polacchi di origine ebraica, studi\u00f2 prima alla Duke University, dove consegu\u00ec il BA nel 1937, poi all'Universit\u00e0 di Harvard, dove prese il Ph.D. in psicologia nel 1941.\nDurante la seconda guerra mondiale si occup\u00f2 di propaganda e opinione pubblica. Lavor\u00f2 a stretto contatto con Hadley Cantril.\nDivenuto in pochi anni uno dei ricercatori statunitensi pi\u00f9 importanti in ambito psicologico, nel 1952 diede il via al \"progetto cognizione\", un percorso di ricerca che contribu\u00ec a rinnovare profondamente la psicologia accademica americana.\nPortato alla ribalta dal \"progetto cognizione'\"nel 1956 Bruner raggiunse l'Europa e conobbe il grande psicologo svizzero Jean Piaget. Durante il suo soggiorno europeo, inoltre, venne a conoscenza dell'opera di Lev Vygotskij.\nTornato ad Harvard, nel 1960 Bruner istitu\u00ec il Centro di studi cognitivi, sancendo definitivamente l'affermazione scientifica del \"cognitivismo\" rispetto al \"comportamentismo\" allora predominante.\nSempre nel 1960, Bruner s'impegn\u00f2 in nuovi ambiti di ricerca psicopedagogici. Le sue ricerche in questo campo avevano un'origine sociale. Il lancio del primo \"Sputnik\" sovietico, avvenuto in quegli anni, aveva evidenziato un ritardo tecnologico degli Stati Uniti rispetto ai rivali dell'Unione Sovietica e questo aveva portato la societ\u00e0 americana a riflettere sull'effettiva funzionalit\u00e0 del sistema scolastico statunitense, ancora fondato sul modello attivista di John Dewey. Cos\u00ec nel 1959, l'Accademia Nazionale delle Scienze si riun\u00ec a Woods Hole e la conferenza fu presieduta proprio da Jerome Bruner. Esito della conferenza fu l'uscita nel 1960 del rapporto di revisione del sistema scolastico con il titolo \"The process of education\". La nuova proposta psicopedagogica contenuta nel rapporto fece presto il giro del mondo e nel decennio che segu\u00ec Bruner continu\u00f2 ad approfondire la sua ricerca pedagogica nel filone della psicologia cognitiva.\nNel 1972 Bruner si trasfer\u00ec alla Oxford University, dove approfond\u00ec gli studi precedenti. Ad Oxford ha sviluppato le sue intuizioni sulla relazione tra cultura, mente e linguaggio, producendo risvolti originali come il concetto di negoziazione e la sua psicologia culturale.\nNel 1981 ottenne dall'American Psychological Association il premio E. L. Thorndike per i suoi lavori in materia di psicologia dell'educazione.\nNel 1983 \u00e8 uscita una sua autobiografia intitolata \"In search of mind: essay in autobiography\".\nNel 1987 gli \u00e8 stato attribuito il Premio Balzan per la psicologia umana \"per aver abbracciato nelle sue ricerche tutti i principali problemi della psicologia umana, su ciascuno portando un contributo originale non solo valido teoricamente, ma altres\u00ec atto a trovare applicazione nello sviluppo delle facolt\u00e0 psichiche dell'uomo\" (motivazione del Comitato Generale Premi Balzan).\nLa ricerca psicologica.\nContesto culturale.\nLa psicologia cognitivista di Bruner \u00e8 fortemente innovativa nell'ambiente accademico americano. Quando Bruner aveva da poco iniziato la propria attivit\u00e0, la ricerca psicologica americana era ancora centrata sul paradigma del comportamentismo, introdotto nel 1913 da John Watson. Il comportamentismo considerava la mente alla stregua della \"tabula rasa\" gi\u00e0 proposta in ambito filosofico dall'empirismo. L'apprendimento dell'individuo veniva cos\u00ec ridotto ad un'azione passiva da parte dello stesso, indotto a comportarsi in un certo modo determinato dalla relazione stimolo-risposta, che aveva trovato grande successo negli esperimenti di laboratorio di un altro grande comportamentista: Burrhus Skinner (1904-1990).\nIl comportamentismo era figlio della cultura filosofica intrinseca alle origini stesse degli Stati Uniti, ovvero al pragmatismo. Questo paradigma culturale era infatti legato alla necessit\u00e0 di un'intelligenza pratica e applicativa che i primi coloni del Nuovo Mondo dovettero utilizzare per sopravvivere in un ambiente avverso e sconosciuto.\nLe fondamenta con cui il comportamentismo si era affermato nelle universit\u00e0 americane, tuttavia, iniziarono a vacillare quando dal Vecchio continente arrivarono teorie psicologiche innovative. Negli anni trenta, infatti, Kurt Koffka e Wolfgang K\u00f6hler, esponenti di punta della psicologia della forma (psicologia della Gestalt), si trasferirono negli USA per sfuggire alle persecuzioni naziste. La psicologia della forma proponeva un'idea di individuo molto pi\u00f9 dinamica di quella comportamentista. Non considerava affatto la mente umana come una tabula rasa che riceve passivamente gli stimoli sensoriali, ma presentava un modello di interazione tra schemi mentali intrinseci e percezioni estrinseche. Il soggetto percepiva cos\u00ec la \"buona forma\" dell'oggetto attraverso degli schemi mentali presenti sin dalla nascita, che organizzavano il materiale percepito in una forma determinata.\nQuesto paradigma psicologico beneficiava della tradizione filosofica tedesca, con particolare riferimento all'opera di Immanuel Kant (1724-1804) che, senza una verifica sperimentale, aveva gi\u00e0 intuito l'idea di una mente che percepisce la realt\u00e0 su schemi intrinseci, chiamati dal filosofo giudizi sintetici a priori.\nUn'altra scossa alla teoria comportamentista fu data dal successo ottenuto in America dalla psicoanalisi di Freud. Sin dalla sua nascita la psicologia era rimasta legata al paradigma positivista del razionalismo. Pertanto la mente umana era stata studiata come un sistema razionale e organizzato. N\u00e9 il comportamentismo, n\u00e9 la psicologia della forma si erano allontanati da questo concetto, infatti il primo proponeva il modello razionale causa-effetto, rappresentato dal binomio fondamentale stimolo-risposta, mentre la \"Gestalt\" proponeva schemi mentali intrinseci indipendenti da ogni emotivit\u00e0 individuale, esclusivamente legati ad un'organizzazione razionale della mente-soggetto sul materiale percepito-oggetto.\nLa psicoanalisi invece, pur non essendo epistemologicamente considerabile come scienza, evidenzi\u00f2 l'aspetto irrazionale della personalit\u00e0 individuale. Freud aveva infatti teorizzato che il comportamento personale non fosse che \"la punta dell'iceberg\" di un esteso insieme di impulsi, ricordi, valori e molto altro ancora, schematizzato nelle categorie dell'Es \u2013 la parte irrazionale della mente, legata prevalentemente agli impulsi del piacere -, dell'Io \u2013 che mantiene l'equilibrio tra super io ed es - e del super-io \u2013 valori e regole sociali apprese dall'individuo durante l'infanzia e rappresentano la parte razionale della mente.\nLa teoria psicoanalitica era fortemente influenzata dalla corrente filosofica dell'irrazionalismo, che gi\u00e0 con le sue punte di diamante, Schopenhauer e Nietzsche, aveva messo in crisi le filosofie ottimiste e razionaliste di Hegel e Auguste Comte. Bruner fu uno dei primi a rendersi conto dell'importanza del messaggio che la psicoanalisi mandava al mondo psicologico, tanto che sar\u00e0 il primo ad introdurre l'aspetto irrazionale dello studente come vera e propria strategia cognitiva nelle sue ricerche pedagogiche.\nLa reazione a questo proliferare di nuove teorie si manifest\u00f2 unitariamente in un movimento psicologico denominato \"New look on perception\" (\"Un nuovo sguardo alla percezione\"), a cui lo stesso Bruner aveva contribuito. Il \"New look\", unito al concetto innovativo di \"set\" cognitivo, pose le basi della psicologia cognitivista bruneriana e pu\u00f2 essere considerato il tema centrale di tutte le sue ricerche future.\nIl set cognitivo.\nQuando Bruner si approccia allo studio del \"New look\", il \"set\" cognitivo \u00e8 ancora in fase di studio e la ricerca \u00e8 contemporanea a quella dello psicologo di Harvard, pertanto lo stesso autore invita alla prudenza nella sua opera \"Beyond the Information Given\", ma appare anche stimolato dall'argomento ancora poco chiaro e dunque pronto ad essere arricchito.\nIl concetto di set cognitivo \u00e8 centrato sul dinamismo della mente nell'atto di percepire e di conseguenza apprendere. La mente dinamica va in controtendenza a quella statica proposta dalla psicologia della \"Gestalt\". Infatti, il \"set\" cognitivo sarebbe un meccanismo di percezione selettiva degli elementi della realt\u00e0, in continuo mutamento. La selezione \u00e8 in effetti dovuta a strutture mentali intrinseche che gi\u00e0 la \"Gestalt\" aveva proposto, ma queste strutture non sono semplici meccanismi innati e statici di organizzazione del percepito, ma mutevoli forme fortemente influenzate da esperienze passate, bisogni ed interessi sviluppati dall'individuo. L'individuo quindi percepisce il mondo a seconda di come le sue strutture mentali interne selezionano il materiale percepito e queste strutture sono in continua evoluzione e cambiamento, in funzione di nuovi accomodamenti ed apprendimenti di cui il soggetto fa esperienza.\nAlla luce di queste argomentazioni Bruner mostra i limiti della teoria comportamentista. Il set cognitivo cambia radicalmente l'idea di mente che percepisce passivamente come un mero specchio della realt\u00e0, presentandola come una struttura attiva nella percezione dell'oggetto e che influenza fortemente il materiale percepito dal soggetto. Il processo cognitivo diventa cos\u00ec dinamico e interattivo con la realt\u00e0, ma anzich\u00e9 essere limitato ad una semplice sequenza di accomodamenti, com'era invece nel comportamentismo, \u00e8 trasversale nell'utilizzare ogni propriet\u00e0 della mente nel suo intero.\nUn riferimento esplicativo pu\u00f2 essere rintracciato nel pensiero del filosofo francese Jean Paul Sartre, che proponeva un concetto di mente come faro che illumina la realt\u00e0 e nullifica ci\u00f2 che della realt\u00e0 l'individuo non riesce a percepire. Il set cognitivo del New look pu\u00f2 essere quindi inteso come un faro che fa luce nella realt\u00e0 buia e permette di percepire ci\u00f2 che \u00e8 illuminato, questo faro \u00e8 composto da tutte le conoscenze pregresse, le esperienze vissute, i valori, gli interessi, i bisogni e soprattutto la cultura del soggetto percipiente. Ci\u00f2 che invece esce dal fascio di luce \u00e8 nullificato dalla mente, pertanto non ha un valore cognitivo che possa generare un apprendimento o una semplice conoscenza.\nIl concetto di set cognitivo avr\u00e0 un grande impatto anche sulla psicopedagogia di Bruner, essendo un modello che risponde alla domanda promotrice della ricerca cognitivista: \"come conosciamo il mondo?\". Infatti le categorie mentali che formano le strutture del set rappresentano delle vere e proprie \"strategie cognitive\" attraverso le quali l'individuo conosce la realt\u00e0 sulla base delle proprie motivazioni, che si ampliano in corrispondenza di uno spettro pi\u00f9 ampio di bisogni e conoscenze pregresse, pi\u00f9 in generale della cultura.\nStudi sulla percezione.\nFattori soggettivi della percezione.\nPer Bruner la percezione non \u00e8 soltanto un processo fisiologico, ma assume sempre un significato in funzione della personalit\u00e0 del soggetto, dei suoi bisogni e dei suoi scopi. Bruner e la psicologa Goodman realizzarono nel 1947 un esperimento divenuto classico, in cui presentano dei dischi di cartone e delle monete di diverso valore a ragazzi appartenenti a classi sociali povere e abbienti. I ragazzi, dopo la presentazione di tali stimoli, hanno il compito di regolare la grandezza di un disco luminoso proiettato su uno schermo, fino a che non lo ritengono uguale ai dischi di cartone o alle monete. I bambini poveri stimano le monete pi\u00f9 grandi delle loro reali dimensioni e tale sovrastima \u00e8 maggiore se il valore della moneta \u00e8 alto. In questo caso sono gli aspetti emotivi degli stimoli, ossia il senso che \u00e8 a loro attribuito, che influenzano la percezione. Non solo il senso ma anche il significato dello stimolo, cio\u00e8 ci\u00f2 che oggettivamente rappresenta, influisce sul modo con cui esso viene percepito.\nRappresentazione.\nLa rappresentazione \u00e8 un processo mentale che consiste nel ri-produrre nella mente le esperienze provenienti dall'ambiente esterno mediante la percezione e l'azione (interazione del soggetto con il mondo esterno).\nEsistono tre modalit\u00e0 diverse di rappresentazione:\nIl manifestarsi delle tre diverse modalit\u00e0 di rappresentazione influenza il tipo di strategia che i ragazzi utilizzano per risolvere i problemi.\nIl linguaggio verbale.\nTutti i sistemi di rappresentazione sono importanti, la scuola dovrebbe condurre il bambino a comprendere i concetti espressi da codici simbolici come il linguaggio verbale.\nAttraverso il linguaggio il bambino impara a costruire dei concetti astratti che raggruppano degli insiemi di unit\u00e0 simbolica ben precisi.\nIl concetto indica un insieme di elementi che possiedono in comune una data propriet\u00e0.\nCategorie.\nIl processo di categorizzazione della psicologia di Bruner \u00e8 fondamentale. Il bambino costruisce la propria idea degli oggetti in base a categorie rappresentative.\nLe categorie vengono applicate in modo immediato nei processi percettivi, ma consentono anche di compiere delle inferenze e di anticipare gli avvenimenti. L'uso delle categorie permette di organizzare la realt\u00e0 in modo gerarchico utilizzando concetti via via pi\u00f9 generali.\nBruner e la pedagogia.\nIstruzione scolastica.\nLe discipline scolastiche (umanistiche, scientifiche e artistiche) sono costituite da un insieme di \"proposizioni\" o unit\u00e0 su determinati argomenti che fanno riferimento a strutture mentali che danno ordine e logica al sapere.\nUn apprendimento di tipo strutturale favorisce il fenomeno del transfert positivo. In questo contesto il transfert indica un fenomeno cognitivo che si determina quando un'acquisizione di un'informazione precedente \u00e8 in grado di influenzare quella successiva.\nApprendimento e sviluppo del linguaggio verbale.\nIl bambino \u00e8 facilitato nell'apprendimento del linguaggio verbale dall'interazione con i soggetti adulti, specialmente con la madre e con le persone con cui entra quotidianamente in contatto.\nChomsky ipotizza un dispositivo innato per l'apprendimento del linguaggio, Bruner per\u00f2 ritiene che non sia sufficiente come spiegazione e ipotizza che devono realizzarsi delle modalit\u00e0 \"interattive\" che servono come base per apprendere la parola.\nTali modalit\u00e0 di \"interazione\" sono riassunte nel L.A.S.S. (\"Language Acquisition Support System\").\nPsicologia culturale in Bruner.\nLa psicologia culturale secondo Bruner non si basa sul pensiero scientifico tradizionale, non cerca di spiegare la realt\u00e0 secondo il concetto causa-effetto. La psicologia culturale cerca invece di comprendere il significato che l'uomo d\u00e0 ai propri sentimenti, alla propria esperienza di vita.\nIl pensiero scientifico \u00e8 un sistema descrittivo che ricorre alla categorizzazione e alla concettualizzazione, in tal senso cerca di andare oltre il particolare e conseguire un elevato grado di astrazione. La storia delle persone \u00e8 ricondotta dal pensiero scientifico a elementi generali che influenzano il loro comportamento. Per esempio si studiano le correlazioni tra una data appartenenza culturale e l'intelligenza, oppure tra determinati aspetti del carattere e la composizione e le caratteristiche del nucleo familiare di provenienza.\nGli uomini per\u00f2 danno un senso alla propria storia individuale che va oltre tutto questo. Le vicende della vita si inquadrano in un progetto che trova le proprie radici in sentimenti e valori che si condividono con altri. Cercare di capire meglio se stessi aiuta a comprendere meglio gli altri nelle loro differenze.\nPensiero narrativo.\nOltre al pensiero scientifico tradizionale Bruner individua un \"pensiero narrativo\" mediante il quale le persone, raccontando la propria storia danno un senso alla loro esperienza di vita.\nIl desiderio di raccontarsi, o di sentire raccontata la propria storia si riscontra anche nella grande curiosit\u00e0 e interesse dei bambini di ascoltare racconti relativi alla loro vita e alle storie di famiglia.\nOgni individuo, secondo Jerome Bruner, sente il bisogno di definirsi come soggettivit\u00e0 dotata di scopi e intenzionalit\u00e0 e ricostruisce gli avvenimenti della propria vita in modo tale che siano in linea con questa idea di s\u00e9. La narrazione risponderebbe al bisogno dell\u2019individuo di ricostruire la realt\u00e0 dandogli un significato specifico a livello temporale o culturale.\nBruner, punto di riferimento per gli studi sul pensiero narrativo, parla di due modalit\u00e0 cognitive complementari e diverse: la comprensione paradigmatica e la comprensione narrativa. La modalit\u00e0 paradigmatica della cognizione si basa sulla modalit\u00e0 narrativa, ma a differenza di quest\u2019ultima ha come obiettivo la razionalizzazione del flusso dell\u2019esperienza.\nLa modalit\u00e0 narrativa permette invece di affrontare una pluralit\u00e0 di ricostruzioni/rappresentazioni del mondo reale. Sono le narrazioni quindi che permettono acquisizioni di senso e di significato alle situazioni per s\u00e9 e per gli altri.\nIl pensiero narrativo \u00e8 quindi la modalit\u00e0 cognitiva attraverso la quale le persone strutturano l\u2019esperienza e gli scambi col mondo sociale.\nSecondo Bruner le esperienze umane non rielaborate attraverso il pensiero narrativo non producono conoscenze funzionali che permettono di vivere in modo significativo nel contesto sociale e culturale.\nLe narrazioni costituiscono una parte della vita dell\u2019individuo che ricorda, si esprime e si manifesta nella lingua orale e scritta e diventano quindi mezzo per riflettere su se stesso, su ci\u00f2 che si ha dentro e successivamente lo si descrive agli altri che ne traggono significato.\nL\u2019autore ha individuato e descritto alcune propriet\u00e0 delle narrazioni che permettono di comprendere i processi e i contenuti del pensiero narrativo. Le caratteristiche prese in esame sono:\nIn sintesi, il pensiero narrativo \u00e8 un racconto di eventi con un contenuto costituito principalmente dalle \"azioni\" e dalle \"intenzioni\".\nLe \"azion\"i rientrano in una categoria dinamica, ci\u00f2 che si narra si muove nello spazio e nel tempo, e le \"intenzioni\" delle storie si collegano ad un soggetto da cui dipendono le intenzioni intese come credenze e aspettative.\nIl S\u00e9 narrativo in Bruner.\nSecondo Bruner il S\u00e9 \u00e8 costruito attraverso le interazioni con il mondo, in quanto prodotto dagli scambi comunicativi. Il mondo che impariamo a conoscere, che sperimentiamo produce il S\u00e9, ma anche il nostro S\u00e9 produce il mondo sperimentato; il S\u00e9 non \u00e8 isolato e privato come a volte si pu\u00f2 supporre bens\u00ec \u00e8 anche un prodotto culturale, frutto delle interazioni in cui ci troviamo immersi. Esiste un sistema pi\u00f9 profondo che lavora dentro di noi quando elaboriamo quelli che sono considerati indicatori di identit\u00e0 e di cui \u00e8 anche creatore.\nTale sistema ha delle caratteristiche precise:\nBruner ritiene che questi indicatori includano le funzioni della fiaba postulati da Propp (1977) e quindi che si riconoscano come S\u00e9 quei resoconti, quelle interazioni che comprendano segnalatori di agenti, di impegno, di risorse, di valutazione ecc. (non \u00e8 necessario, esattamente come nelle fiabe, che siano presenti tutte le funzioni). Senza questi segnali non riconosceremmo i resoconti come racconti autobiografici, poich\u00e9 li considereremmo senza un vero S\u00e9.\u201cCi\u00f2 che appare chiaro \u00e8 che le nostre concezione dell\u2019identit\u00e0, come pure i nostri modi di strutturare la nostra esperienza privata del s\u00e9 si modificano in conformit\u00e0 ai mutamenti delle convenzioni narrative. Il motto romantico: la vita imita l\u2019arte certamente oggi suona meno sconcertante di quanto apparisse allora\". \nConfronto tra Bruner, Piaget e Vygotskij.\nBruner fece viaggi per l'Europa, grazie ai quali entr\u00f2 in contatto con le teorie di Piaget e Vygotskij; di quest'ultimo favor\u00ec la pubblicazione in inglese dello scritto pi\u00f9 famoso \"Pensiero e Linguaggio\" anche se nella versione trasmessa dalla psicologia sovietica che ne aveva alterato profondamente la stesura originale (cfr. Mecacci, 1990). Per studiare il progresso di conoscenza dell'individuo, Bruner aggiunge gli elementi oggettivi e culturali che sono legati al contesto in cui si svolgono le esperienze degli individui.\nDalle teorie di Vygotskij, Bruner individua due elementi:\nPer quanto riguarda le teorie di Piaget, Bruner gli muove una critica. Infatti, pur riconoscendo i suoi studi frutto di teorie epistemologiche, ha alcune perplessit\u00e0 sugli stadi di sviluppo. Piaget imposta i suoi stadi a seconda dell'et\u00e0, e ogni stadio ha una fascia di et\u00e0 stabilit\u00e0. Allora Bruner si chiede che fine faccia la zona di sviluppo prossimale. Inoltre Piaget non d\u00e0 importanza alle influenze socio-culturali.\nAlla fine Bruner unisce le due componenti: quella biologico-naturale di Piaget, e quella socio-culturale di Vygotskij."}
{"id": "2439600", "revid": "287204", "url": "https://it.wikipedia.org/wiki?curid=2439600", "title": "Fariborz Sahba", "text": "Membro dell'Assemblea spirituale nazionale bahai canadese, progettista, fra le altre opere, delle terrazze del Mausoleo del B\u00e1b e del tempio bahai di Nuova Delhi in India.\nFariborz Sahba vive in Canada mentre la sua attivit\u00e0 professionale si svolge in tutto il mondo.\nCarriera.\nFariborz Sahba consegu\u00ec nel 1972 il dottorato in architettura presso la facolt\u00e0 di Belle Arti dell'Universit\u00e0 di Teheran.\nHa progettato numerosi e prestigiosi edifici in Iran e nel mondo, fra i quali si segnalano il \"Centro per l'artigianato\" di Teheran, l\"'Ambasciata Iraniana\" di Pechino e alcune opere bahai che gli hanno dato rinomanza mondiale.\nTempio del loto.\nNel 1976 la Casa Universale di Giustizia, con sede nel Centro Mondiale Bahai di Haifa in Israele, gli confer\u00ec l'incarico di progettare un tempio per la comunit\u00e0 bahai indiana da costruire a Nuova Delhi.\nI lavori di costruzione del tempio durarono 10 anni e il risulto finale fu un'opera architettonica elegante e snella ispirata al fiore di loto.\nIl tempio, noto come \"Tempio del loto\" o \"Tempio di Bahapur\", \u00e8 uno degli edifici pi\u00f9 visitati al mondo con oltre 3,5 milioni di visitatori, ed \u00e8 al tempo stesso il pi\u00f9 grande tempio bahai attualmente esistente.\nL'architetto Arthur Erickson ha descritto il \"Tempio del \u00f2oto\" come \"una delle pi\u00f9 notevoli realizzazioni del nostro tempo, che dimostra come la motivazione e la visione dello spirito possano fare miracoli\".\nTerrazze bahai.\nNel 1987 la Casa Universale di Giustizia gli affid\u00f2 la progettazione dei giardini a terrazze per l'accesso monumentale al Mausoleo del B\u00e1b, uno dei luoghi pi\u00f9 sacri per i Bahai, note come \"Terrazze bahai\".\nLe \"Terrazze\", situate sul Monte Carmelo a Haifa, furono inaugurate il 22 maggio 2001, in coincidenza con il 158\u00ba anniversario della rivelazione del B\u00e1b, il precursore di Bahaullah e della fede bahai.\nLe 19 terrazze, che formano una cascata di giardini di spettacolare bellezza, hanno rimodellato l'aspetto del Monte Carmelo in una ordinata esplosione di colori floreali.\nRappresentano simbolicamente il B\u00e1b e le 18 Lettere del Vivente, i suoi primi seguaci, da ci\u00f2 il loro numero di 19.\nI giardini sono stati piantumati con essenze provenienti da tutte le parti del mondo per rappresentare l'unit\u00e0 del genere umano, unico pur nella diversit\u00e0 dei suoi componenti, proprio come un prato fiorito.\nLe Terrazze si sviluppano longitudinalmente lungo la montagna per 1\u00a0km e hanno una larghezza che va dai 60 ai 400 metri.\nIl Comune di Haifa ha conferito alle \"Terrazze\" il \"Premio Aphraim Lifshitz\" e il Council for a Beautiful Israel il \"1999 Magshim Award\".\nA Fariborz Sahba fu affidata anche la direzione della progettazione del Centro Mondiale Bahai di Haifa.\n\u00c8 anche \"chief-editor\" dell\"'International Children's Magazine\"."}
{"id": "2439602", "revid": "827882", "url": "https://it.wikipedia.org/wiki?curid=2439602", "title": "Rocco Forte Hotels", "text": "Rocco Forte Hotels \u00e8 un marchio della Rocco Forte &amp; Family PLC. La societ\u00e0 \u00e8 proprietaria e co-proprietaria (in joint venture con Uberior Investments, una controllata della Bank of Scotland) di esclusivi hotel di lusso a 5 stelle.\n\"Rocco Forte Hotels\" \u00e8 il pi\u00f9 grande operatore di hotel ultra-lusso in Europa con 12 propriet\u00e0 a 5 stelle. Tutti gli hotel sono membri di The Leading Hotels of the World.\nLa societ\u00e0 con sede a Londra \u00e8 di propriet\u00e0 di Sir Rocco Forte, figlio del defunto magnate degli hotel Charles Forte. Dopo aver perso i diritti della denominazione \"Forte\" nel 1996, Sir Rocco Forte chiam\u00f2 la societ\u00e0 \"RF Hotel\", cambiato in \"Rocco Forte Hotels\", nel 2003 e \"The Rocco Forte Collection\", il 29 luglio 2007. Dal 2011 torna nuovamente \"Rocco Forte Hotels\".\nUffici della societ\u00e0 si trovano a Londra, Roma, Francoforte, Mosca, Madrid, New York e Los Angeles."}
{"id": "2439611", "revid": "33689", "url": "https://it.wikipedia.org/wiki?curid=2439611", "title": "Mikro-Gen", "text": "Mikro-Gen \u00e8 stata una software house produttrice di videogiochi per gli home computer degli anni '80.\nFondata da Mike Meek e Andrew Laurie nel 1981, assumendo poi Dave Perry, Chris Hinsley, Raffaele Cecco e Mick Jones come programmatori interni, aveva sede a Virginia Water, presso Bracknell, Berkshire.\nMikro-Gen ebbe una solida reputazione nel proprio settore grazie alla serie di videogiochi \"Wally\", che presentavano il personaggio di Wally Week e della sua famiglia.\nVideogiochi pubblicati.\nElenco probabilmente completo o quasi, almeno per quanto riguarda i giochi pubblicati per ZX81, ZX Spectrum, Commodore 64 e Amstrad CPC.\nHardware.\nNel 1985 la Mikro-Gen produsse la periferica Mikro-Plus per ZX Spectrum. Contiene una ROM fantasma da 16K per aumentare le dimensioni effettive dei programmi e una porta joystick, al fine di migliorare le capacit\u00e0 dei videogiochi. Tuttavia, dopo mesi di pubblicit\u00e0 che non mostravano di fatto i nuovi videogiochi, si rivel\u00f2 deludente. L'unico gioco a supportare il Mikro-Plus fu \"Shadow of the Unicorn\", che sebbene apprezzato dalla critica, non venne considerato innovativo. La Mikro-Gen fece scelte commerciali sbagliate, allo scopo di non fare scorte di magazzino del gioco, sicch\u00e9 non riusc\u00ec a recuperare l'investimento, perdette molto denaro e dovette annullare gli altri titoli previsti."}
{"id": "2439616", "revid": "830939", "url": "https://it.wikipedia.org/wiki?curid=2439616", "title": "Fran\u00e7ois Copp\u00e9e", "text": "Fran\u00e7ois Copp\u00e9e fu un poeta sentimentale che scrisse di Parigi e dei suoi sobborghi e descrisse il mondo degli umili che li popolava. Intimista, poetava dei primi incontri amorosi (\u00ab Septembre, au ciel l\u00e9ger \u00bb), della indistinta nostalgia di un'esistenza diversa (\u00ab Je suis un p\u00e2le enfant du vieux Paris \u00bb) o della bellezza del crepuscolo (\u00ab Le cr\u00e9puscule est triste et doux \u00bb). \nLa stessa vena lirica si riscontr\u00f2 anche nel teatro e nei romanzi.\nEbbe un grande successo popolare prima di cadere nell'oblio.\nFilm tratti dalle opere di Copp\u00e9e.\nNel 1909, David W. Griffith ha girato \"The Violin Maker of Cremona\", un corto interpretato da Mary Pickford, tratto dal suo \"Le Luthier de Cr\u00e9mone\", commedia in atto unico in versi (1876).\nNel 1914, Louis Feuillade diresse, tratto dall'omonimo dramma in 5 atti di Copp\u00e9e, il film \"Severo Torelli\", prodotto dalla Gaumont e interpretato da Musidora."}
{"id": "2439620", "revid": "287204", "url": "https://it.wikipedia.org/wiki?curid=2439620", "title": "Charles Allston Collins", "text": "Biografia.\nNato a Hampstead a Londra fu il figlio del pi\u00f9 famoso padre William Collins, pittore di paesaggi e di pittura di genere, e fratello minore dello scrittore Wilkie Collins.\nStudi\u00f2 al Stonyhurst College nel Lancashire.\nCollins incontr\u00f2 John Everett Millais e venne influenzato dalle idee dei preraffaelliti completando il suo quadro \"Berengaria's Alarm\" (\"l'allarme di Berengaria\") nel 1850. Il quadro rappresentava la moglie di Riccardo I d'Inghilterra che avendo ricevuto la notizia che il marito \u00e8 stato rapito, vende la sua cintura ad un ambulante. I modelli piatti e l'immagine del ricamo sono elementi tipici della pittura preraffaellita. Millais propose Collins come membro ma n\u00e9 Thomas Woolner n\u00e9 William Michael Rossetti lo vollero, quindi non divent\u00f2 mai un membro ufficiale.\nCollins si innamor\u00f2 di Maria Francesca Rossetti ma lei non lo corrispose. Divenne sempre pi\u00f9 ascetico e introspettivo, queste caratteristiche si espressero nel suo pi\u00f9 famoso lavoro \"Convent Thoughts\" (\"pensieri del convento\") nel quale veniva rappresentata una suora in un giardino del convento. Collins prosegu\u00ec quindi ad esporre molte immagini di alto contenuto devozionale.\nNegli anni cinquanta del XIX secolo abbandon\u00f2 la carriera artistica per seguire il fratello in quella letteraria. La sua opera pi\u00f9 famosa fu una raccolta di composizioni comiche intitolata \"The Eye Witness\" (\"il testimone oculare\") del 1860.\nCollins spos\u00f2 Kate Perugini, la figlia di Charles Dickens, nel 1860, in seguito disegn\u00f2 la copertina per il romanzo non finito del suocero \"Il mistero di Edwin Drood\". Mor\u00ec nel 1873 e fu sepolto nel Brompton Cemetery a Londra."}
{"id": "2439626", "revid": "1187695", "url": "https://it.wikipedia.org/wiki?curid=2439626", "title": "Episodi di The Wire (terza stagione)", "text": "Negli Stati Uniti la terza stagione della serie televisiva The Wire \u00e8 stata trasmessa dal 19 settembre 2004 al 19 dicembre 2004 sul canale americano HBO. In Italia \u00e8 stata trasmessa dal canale satellitare Cult dal 4 giugno 2009 al 25 giugno 2009.\nSempre gli stessi sbagli.\nTrama.\nLe torri vengono abbattute dalla nuova amministrazione comunale e la banda di Barksdale e Bell deve trovare il modo di continuare a vendere la propria roba. La squadra di Daniels, ormai diventata permanente, si ritrova nuovamente ad indagare su di loro mediante le intercettazioni; ora il loro obiettivo \u00e8 cercare di incriminare anche Stringer Bell, il quale sembra aver preso il controllo su tutti gli uomini di Avon, ma non riescono a trovare molto su cui indagare. La moglie del tenente Daniels intende candidarsi come membro del Consiglio della citt\u00e0 di Baltimora ed ha bisogno che tutti vedano quanto suo marito la supporti nella sua campagna ma, nella realt\u00e0, i due sembrano essere sempre pi\u00f9 distanti e probabilmente vivono da separati. Nel frattempo Avon chiede ad un suo vecchio amico, il quale ha appena finito di scontare la sua pena in prigione, di ritornare nel giro. Inoltre Tommy Carcetti, il Presidente del Consiglio della citt\u00e0, entra in aperto conflitto con Burrell.\nCon tutto il rispetto.\nTrama.\nOmar torna in citt\u00e0 e ruba della droga in alcuni dei nascondigli della banda di Barksdale e Stringer. McNulty inizia a dubitare del fatto che quello di D'Angelo sia stato davvero un suicidio e da inizio ad un'indagine per conto suo. Cheese fa partecipare il suo pitbull ad un combattimento fra cani ma viene quasi sbranato e, per evitargli sofferenze, decide di sopprimerlo con un colpo di pistola. Angosciato per questa decisione, ne parla al telefono con un suo amico ma la telefonata viene intercettata da Freamon e gli altri, i quali credono che si tratti di uno degli omicidi della notte prima. Arrestano Cheese ma, interrogandolo, capiscono di aver fatto un buco nell'acqua. Valchek convince Burrell a fraternizzare con il Consigliere Carcetti. Kima sente che il rapporto con la sua compagna e l'arrivo del bambino la stanno opprimendo. Un uomo della squadra di Carver ed Herc viene gravemente ferito in una finta compravendita di droga; questo porta il maggiore Colvin a riflettere sui metodi utilizzati dai suoi uomini ed a decidere di cambiare strategia.\nMorti sul campo.\nTrama.\nIl programma di riduzione dei crimini causa sempre pi\u00f9 malcontento all'interno del Dipartimento di Polizia di Baltimora, in particolare a causa del comportamento spietato di Rawls. Il maggiore Colvin decide, allora, di attuare una sua strategia all'insaputa dei suoi superiori. Omar e i suoi programmano un'altra rapina in un nascondiglio di Stringer, ma questa volta i suoi uomini non si lasciano trovare impreparati e danno inizio ad un conflitto a fuoco che porta alla morte di varie persone da entrambi gli schieramenti. Carcetti spinge Burrell in una posizione molto scomoda con il sindaco, ma continua a tenerlo in pugno. Bodie dice a Stringer Bell che la presenza di Marlo in strada sta diventando un problema. Cutty Wise cerca la sua ex-fidanzata ma scopre che \u00e8 andata avanti con la sua vita.\nAmsterdam.\nTrama.\nFreamon discute pesantemente con McNulty e lo accusa di non contribuire alle indagini, ma di pensare solo all\u2019affare di Stringer. Carcetti afferma di volersi candidare a sindaco e vuole affidare la sua campagna elettorale a Teresa D\u2019Agostino, una sua vecchia compagna di scuola. Il maggiore Colvin prova a convincere gli spacciatori di strada a spostarsi in altre zone della citt\u00e0, liberalizzando lo spaccio in alcune aree periferiche, ma senza successo. Cutty Wise cerca di lavorare onestamente, ma alla fine cede e torna nella banda di Avon. Nel corso della sua indagine, McNulty segue Stringer Bell e lo vede incontrarsi con Clay Davis, scoprendo cos\u00ec che Bell \u00e8 anche uno speculatore edilizio. Ubriaco, Jimmy va da Rhonda ma davanti alla sua casa vede la macchina del tenente Daniels e scopre cos\u00ec la loro relazione.\nGrandi speranze.\nTrama.\nMcNulty continua a seguire Stringer e, arrivato davanti alla sua copisteria, decide di entrare e parlargli faccia a faccia. Stringer per\u00f2 sembra aver iniziato una serie di attivit\u00e0 pulite e questo, secondo Freamon, \u00e8 un problema perch\u00e9 in questo modo ha i soldi necessari a finanziare la sua banda ed avr\u00e0 sempre la possibilit\u00e0 di riciclare i profitti della droga con investimenti legali senza doversi pi\u00f9 sporcare le mani. Il Maggiore Colvin chiede l'aiuto dell'unit\u00e0 speciale per avere i nomi dei fornitori dei piccoli spacciatori della zona, in modo da avvivare poi ai pesci pi\u00f9 grossi. Stringer indice una riunione con Proposition Joe e i principali fornitori della citt\u00e0 per dare inizio ad una sorta di organizzazione tra le bande, in modo da vendere la droga migliore in circolazione e dividere i profitti. Riesce ad incontrare Marlo e invita anche lui a prendere parte all'accordo, ma il giovane non sembra propenso e, una volta andato via Bell, si prepara ad attaccare. Dopo 26 mesi di prigione, Avon Barksdale ottiene il rilascio e Stringer gli organizza una festa di benvenuto.\nRitorno al passato.\nTrama.\nNonostante gli sforzi di Stringer per convincerlo ad adattarsi ai tempi cambiati ed allo spostamento delle piazze di spaccio, Avon vuole continuare a comportarsi come prima e a lottare per i propri territori. Proprio per questo, innesca una faida contro gli uomini di Marlo e la affida a Cutty Wise. Carcetti sa che vincere contro il sindaco Royce \u00e8 un'impresa difficile; decide allora di convincere un altro membro (di colore) del Consiglio a candidarsi, puntando a dividere in questo modo i voti della popolazione di colore ed avere la possibilit\u00e0 di vincere. Daniels rimprovera Kima e McNulty perch\u00e9 continuano ad interessarsi solo all'affare di Bell, ignorando tutto il resto. Dopo l'omicidio di due degli uomini di Avon ad opera della banda di Marlo, Cutty ed un altro ragazzo vanno in cerca di vendetta. Un ragazzino viene ucciso, ma Cutty non riesce ad uccidere il suo obiettivo; questo lo spinge a riflettere e a decidere di abbandonare la banda, perch\u00e9 questo tipo di vita non fa pi\u00f9 per lui, ed Avon sembra approvare questa sua scelta. Il sindaco Royce \u00e8 arrabbiato perch\u00e9 l'obiettivo di far diminuire gli omicidi in citt\u00e0 non \u00e8 andato a buon fine e per questo incolpa Burrell; quest'ultimo, per trovare una soluzione, indice un incontro con Rawls e Colvin e mandano a chiamare anche il tenente Daniels.\nLa rete.\nTrama.\nDaniels chiede a McNulty se sia stato lui a fare un modo che alla squadra venissero riassegnati gli omicidi e l'affare della banda di Barksdale; alla sua risposta affermativa, il tenente lo avverte che, concluse le indagini, dovr\u00e0 lasciare la sua squadra. Nel frattempo all'unit\u00e0 speciale cercano una strategia per avere informazioni dai cellulari usa e getta degli uomini di Barksdale e, durante una retata, riescono a prendere quello di Bodie. Inoltre, vengono anche a conoscenza della nuova zona di spaccio \"legalizzato\" ed esprimono a Colvin la loro preoccupazione. McNulty chiede a Prez di procurargli il numero di Teresa D'Agostino e riesce ad incontrarla di nuovo. Kima ha un duro confronto con Cheryl, che decide di mandarla via di casa. Cutty ritorna al suo lavoro di giardiniere. Donette dice a Stringer che una settimana prima McNulty \u00e8 andato da lei a parlarle della possibilit\u00e0 che quello di D'Angelo non sia stato un suicidio e lo avvisa che Brianna \u00e8 intenzionata ad andare a fondo nella questione ed avere delle risposte. Inoltre, grazie ad Herc, Jimmy e Kima scoprono che Avon \u00e8 gi\u00e0 uscito di prigione.\nIl fine giustifica i mezzi.\nTrama.\nLa squadra di Daniels riesce a ricostruire il percorso fatto dagli uomini di Barksdale per acquistare periodicamente i cellulari usa e getta. Brianna incontra McNulty, il quale riesce ad insinuare dentro di lei l\u2019ipotesi che D\u2019Angelo sia stato ucciso. Carcetti continua a prepararsi per la sua candidatura, seguendo i consigli di Teresa e valutando i comportamenti migliori da tenere d\u2019ora in poi. Il diacono a cui si \u00e8 rivolto Cutty continua a sostenerlo e, inoltre, si prodiga affinch\u00e9 nel quartiere \u201cAmsterdam\u201d vengano tenuti dalle autorit\u00e0 comportamenti pi\u00f9 umani; chiede e ottiene la presenza di personale medico che possa offrire cure, aghi nuovi, distribuzione di profilattici, ecc\u2026, in modo da limitare il degenero in cui riversa il quartiere. Avon tenta di far cadere Marlo in trappola ma quest\u2019ultimo, a causa della sua paranoia, riesce a sventare il pericolo; i suoi uomini feriscono Avon ed uccidono uno dei suoi. Stringer Bell, inoltre, gli confessa che effettivamente quello di D\u2019Angelo non \u00e8 stato un suicidio e che il mandante era lui.\nDomenica mattina.\nTrama.\nGli uomini di Avon vedono Omar accompagnare a messa sua nonna e decidono di sparare, senza per\u00f2 riuscire ad ucciderlo, nonostante ci sia una tacita regola non scritta che proibisca di attaccare la domenica mattina. Sydnor riesce a pedinare il ragazzo che si occupa dell'acquisto dei cellulari usa e getta e contribuisce all'indagine di Prez e Freamon per ottenere quanto prima le intercettazioni. McNulty e Prez escono a comprare la cena e, mentre sono di ritorno, ricevono alla radio la segnalazione di una sparatoria in atto; Jimmy prosegue a piedi, mentre Prez individua un uomo armato e gli spara, senza avvertimento. All'arrivo delle altre pattuglie si scopre che la vittima era, in realt\u00e0, un altro agente in borghese e tutta la squadra inizia ad essere profondamente preoccupata per le conseguenze di questo avvenimento per Roland. Nel frattempo \u00e8 stato consumato un omicidio nel quartiere \"Amsterdam\" e Carver decide di spostare il cadavere, per evitare che le alte cariche vengano a conoscenza del progetto di Colvin. Herc per\u00f2 si trova in disaccordo con questa azione e decide di telefonare alla stampa per denunciare l'assurda situazione venutasi a creare nel quartiere libero. McNulty invita a cena Teresa ma, quando la conversazione si sposta sulla politica, la donna capisce di avere idee diametralmente opposte e la serata si conclude in maniera piuttosto fredda. Cutty viene spronato dal diacono a restaurare un vecchio stabile per aprire una palestra per la boxe, ma si ritrova suo malgrado faccia a faccia con la burocrazia e la difficolt\u00e0 di ottenere tutti i permessi necessari; a fornirgli aiuto, per\u00f2, arriva Marla Daniels.\nVendette.\nTrama.\nLa battaglia tra gli uomini di Barksdale e quelli di Marlo continua, generando altre vittime. Proposition Joe avvisa Stringer del fatto che, se non riuscir\u00e0 a convincere Avon a porre fine agli scontri, non gli forniranno pi\u00f9 la droga prevista dal loro accordo. La situazione diventa sempre pi\u00f9 complessa per Stringer, il quale fa una telefonata a qualcuno del Dipartimento di Polizia. Brother Mouzone torna in citt\u00e0 e medita vendetta nei contronti di Omar; manda il suo scagnozzo in un locale per gay ogni sera al fine di incontrarlo e, in quello stesso locale, \u00e8 presente anche il Maggiore Rawls. Allo stesso tempo, invece, Omar medita vendetta nei confronti di Stringer Bell. Il Maggiore Colvin parla con il giornalista chiamato da Herc e riesce a convincerlo a tacere ancora per qualche altro giorno sulla questione del quartiere \"Amsterdam\". La squadra di Daniels trova grosse difficolt\u00e0 ad intercettare i cellulari usa e getta della banda di Barksdale, in quanto vengono cambiati troppo spesso e non gli lasciano il tempo sufficiente ad ottenere l'autorizzazione all'intercettazione. Allora, con l'aiuto di Bubbles, Freamon incontra sotto copertura il ragazzo addetto all'acquisto degli apparecchi e trova il modo di vendergli dei cellulari per cui l'autorizzazione \u00e8 stata gi\u00e0 predisposta. Il Maggiore Colvin decide di parlare ai suoi superiori del suo progetto del quartiere libero ma, nonostante i risultati siano stati positivi, Burrell porta la questione all'attenzione del sindaco. Royce si rende conto che dovrebbe bloccare immediatamente il progetto, ma la diminuzione dei crimini del 14% (obiettivo primario del Dipartimento) ed alcune lettere di approvazione da parte dei cittadini lo rendono un po' titubante sul da farsi.\nTradimenti.\nTrama.\nIl sindaco Royce cerca di prendere pi\u00f9 tempo possibile, in quanto gli farebbe comodo mantenere attivo il quartiere libero. Mentre si trova dal barbiere, Avon viene raggiunto da Brother Mouzone, che gli riferisce il torto subito da Stringer e gli lascia intuire il suo desiderio di vendetta. Stringer Bell capisce, grazie al suo avvocato, che il Senatore Davies gli ha rubato moltissimi soldi e vorrebbe convincere Avon a commissionarne l'omicidio, ma non ottiene riscontro. Bell decide allora di incontrare il Maggiore Colvin e di fornirgli l'indirizzo a cui trovare Barksdale; il suo obiettivo \u00e8 quello di rispedirlo in prigione, in modo da avere nuovamente il controllo della banda. Cutty Wise inizia ad allenare dei ragazzini ed ottiene da Avon 15.000 dollari per comprare tutte le attrezzature necessarie. Il Maggiore Colvin porta Carcetti nel quartiere \"Amsterdam\" affinch\u00e9 riesca a rendersi pienamente conto di quelli che sono i pro ed i contro a cui ha portato la sua iniziativa. Teresa invita a cena McNulty ma ben presto lui intuisce che lei vorrebbe estorcergli delle informazioni sul Maggiore e decide di andare via. Stringer ed Avon hanno una conversazione sul tetto del palazzo e, dopo un tuffo nei ricordi della loro infanzia, Avon gli domanda a che ora il giorno successivo sarebbe andato in centro. Omar e Brother Mouzone decidono di collaborare e raggiungono l'edificio in cui si trova Stringer Bell. Quest'ultimo cerca di trovare una via di fuga ma \u00e8 tutto inutile; i due lo raggiungono e si vendicano, uccidendolo.\nMissione compiuta.\nTrama.\nLa polizia arriva sul luogo dell'omicidio di Stringer e McNulty non riesce a farsene una ragione; ce l'aveva in pugno ma non ha fatto in tempo ad arrestarlo. Gli uomini di Barksdale sono convinti che l'omicidio sia opera di Marlo; Avon conosce la verit\u00e0, ma alla fine decide di accontentarli e si prepara ad attaccare i rivali. Colvin da l'indirizzo di Avon a McNulty, il quale capisce che la soffiata era arrivata da Stringer. Prez dice a Freamon di non volersi difendere dalle accuse e di non essere in grado di fare il poliziotto. I giornalisti arrivano al quartiere \"Amsterdam\" e sia Grey che Carcetti approfittano della situazione per diffamare l'operato del sindaco Royce e portare l'acqua ai propri mulini. Barrell si offre, davanti al sindaco, di accollarsi alcune responsabilit\u00e0, in cambio di restare in carica come Comandante per i successivi 5 anni. Raggiunto l'accordo, Rawls d\u00e0 ordine ai suoi uomini di sgomberare il quartiere; durante l'operazione, viene rinvenuto il cadavere di Johnny e, per evitare inconvenienti, viene fatto sparire. L'unit\u00e0 speciale, grazie alle intercettazioni, riesce a fare irruzione mentre Avon e i suoi stanno preparando le armi e vengono tutti arrestati; sul suo mandato di arresto, Avon legge il nome di Stringer come fonte di informazioni. Il sindaco Royce decide di appoggiare Marla. Colvin viene declassato a Tenente e mandato in pensione anticipata; liberatosi un posto da maggiore, questo viene assegnato a Daniels. McNulty decide di andare da Beatrice Russell e riprendere da dove avevano lasciato, entrando a conoscere i suoi figli. Daniels e Rhonda decidono di portare la loro relazione allo scoperto. Alla riunione del Consiglio, il discorso di Carcetti fa capire ai presenti che intende candidarsi a sindaco. McNulty lascia l'unit\u00e0 speciale e decide di tornare al Distretto Ovest. Avon e i suoi vengono processati e la situazione dello spaccio per le strade torna ad essere quella di un tempo. Donette si ritrova nuovamente costretta ad affrontare le conseguenze della morte dell'uomo che amava."}
{"id": "2439628", "revid": "709565", "url": "https://it.wikipedia.org/wiki?curid=2439628", "title": "Scacchiera a diffusione", "text": "In crittografia una scacchiera a diffusione (o straddling checkerboard secondo la terminologia inglese) \u00e8 un sistema per la conversione di un testo in chiaro alfabetico in cifre ottenendo simultaneamente il frazionamento (una semplice forma di diffusione dell'informazione) e l'omofonia (un semplice metodo per appiattire i picchi della distribuzione delle frequenze). La scacchiera a diffusione \u00e8 anche nota come cifrario monomio-binomio.\nEcco un esempio di scacchiera a diffusione:\nLe celle della prima riga sono riempite con le 8 lettere dell'alfabeto che compaiono con maggior frequenza (nell'esempio, essendo basato sulla lingua inglese, esse sono A-E-I-N-O-R-S-T) e con 2 spazi bianchi. Non c'\u00e8 numero di riga.\nLa seconda e la terza riga vengono completate aggiungendo le rimanenti lettere dell'alfabeto e numerandole con i numeri delle celle rimaste vuote nella prima riga (nell'esempio, la seconda riga \u00e8 numerata con \"2\" e la terza riga con \"6\"). Le lettere di queste due righe possono essere mescolate tramite l'uso di una parola chiave oppure ordinate alfabeticamente: in questo caso si ricorre in genere ad un ulteriore passaggio atto a rendere pi\u00f9 robusto lo schema di cifratura.\nDato che nella griglia ci sono 30 celle e che 2 celle della prima riga sono state lasciate vuote e dato che le lettere dell'alfabeto inglese sono 26, rimangono ancora 2 celle vuote. Non importa dove esse sono collocate e se vengono lasciate vuote oppure riempite con altri caratteri: l'importante \u00e8 che il mittente ed il destinatario si accordino sullo schema da adottare.\nPer cifrare una lettera bisogna prima individuare in quale riga compare: se compare nella prima riga, essa verr\u00e0 semplicemente sostituita dal numero che identifica la colonna di appartenenza. Se invece compare sulle altre due righe, la lettera sar\u00e0 sostituita da un numero composto da 2 cifre: la prima sar\u00e0 l'indicativo della riga, la seconda quello della colonna. Ad esempio:\nLa sequenza numerica risultante, 3113212137032828328203, pu\u00f2 essere spedita cos\u00ec com'\u00e8 se la griglia \u00e8 stata composta con l'ausilio di una parola chiave; di solito, per\u00f2, viene effettuato un ulteriore passaggio, una trasposizione o una sostituzione. Come semplice esempio, ipotizziamo che le venga aggiunto un numero segreto (0452, per fare un caso) tramite addizione senza resto:\nDa cui, usando la stessa scacchiera, si ottiene il testo in lettere:\nLa decifratura \u00e8 semplicemente il processo inverso. Nonostante la dimensione dei gruppi possa variare, la decifratura \u00e8 un'operazione non ambigua perch\u00e9 se l'elemento successivo da decifrare inizia con un \"2\" o con un \"6\" allora \u00e8 una coppia di cifre, altrimenti \u00e8 una cifra singola.\nI cifrari che utilizzano la scacchiera a diffusione sono il cifrario VIC ed il SECOM."}
{"id": "2439636", "revid": "119353879", "url": "https://it.wikipedia.org/wiki?curid=2439636", "title": "Macchina di misura a coordinate", "text": "Una macchina di misura a coordinate (CMM, da \"coordinate-measuring machine\") \u00e8 un dispositivo meccanico per misure dimensionali, basato su una sonda che determina le coordinate di posizione su uno spazio di lavoro.\nLe CMM sono macchine a controllo numerico computerizzato per la movimentazione di un dispositivo di misura (sonda) che permette di determinare le coordinate spaziali di punti appartenenti alle superfici di un pezzo. Applicazioni tipiche CMM sono per il controllo di qualit\u00e0 (ispezione dimensionale e geometrica in sostituzione delle macchine di misura dedicate) e per il reverse engineering (rilevazione della geometria di superfici non note e per la loro trasformazione in un modello matematico in ambiente CAD).\nTipi di macchina.\nLe macchine di misura tridimensionali si differenziano per come sono costruite; possono essere:"}
{"id": "2439646", "revid": "365417", "url": "https://it.wikipedia.org/wiki?curid=2439646", "title": "Abigail Child", "text": ""}
{"id": "2439649", "revid": "486946", "url": "https://it.wikipedia.org/wiki?curid=2439649", "title": "Shotaro Kaneda", "text": ""}
{"id": "2439650", "revid": "119185537", "url": "https://it.wikipedia.org/wiki?curid=2439650", "title": "Roupa Nova", "text": "Roupa Nova \u00e8 un gruppo musicale brasiliano pop rock formato da sei elementi, attivo dal 1980, che ha fondato anche un'etichetta discografica (la Roupa Nova Music). Leader e voce principale del gruppo, fondato nel 1970, \u00e8 il batterista Serginho Herval. \nLa formazione ha venduto in carriera circa 10 milioni di dischi nel mondo, piazzando almeno 10 canzoni in testa alle classifiche brasiliane dei singoli pi\u00f9 venduti.\nI Roupa Nova hanno firmato la colonna sonora di molte telenovelas di successo quali \"Um Sonho a Mais\" (che li vede anche apparire nella sua \"abertura\"), \"Corpo Santo\", \"Roque Santeiro\", \"A Viagem\". Hanno duettato con Milton Nascimento nella canzone \"Nos Bailes Da Vida\". Un altro brano del gruppo, \"Videogame\", \u00e8 stato utilizzato per diversi anni come sigla del notiziario di Rede Manchete.\nIl loro album \"Roupa Nova em Londre\", registrato nel 2009 a Londra negli Abbey Road Studios , ha vinto il Grammy Latino nella categoria Miglior Album Pop.\nNel dicembre del 2020 uno dei membri, Paulinho, \u00e8 morto per un linfoma. Era anche risultato positivo al Covid-19."}
{"id": "2439651", "revid": "633110", "url": "https://it.wikipedia.org/wiki?curid=2439651", "title": "Classe Colossus (portaerei)", "text": "La classe Colossus fu una classe di portaerei della Royal Navy costruita durante il secondo conflitto mondiale. La classe avrebbe dovuto essere costituita da sedici unit\u00e0 classificate come portaerei leggere, ma soltanto dieci vennero completate, mentre le ultime sei vennero allestite con delle modifiche progettuali, costituendo la classe Majestic; di queste, cinque vennero completate e vendute a nazioni del Commonwealth, mentre l'ultima, il cui allestimento venne sospeso, venne successivamente utilizzata per fornire le caldaie ad una nave della classe Colossus che aveva avuto un incendio ad una delle caldaie.\nDelle dieci unit\u00e0 completate due portaerei, la HMS \"Pioneer\" (R76) e la HMS \"Perseus \"(R51), vennero utilizzate per la manutenzione degli aeromobili, con la HMS \"Perseus\" (R51) che in particolare venne usata per le prime prove della catapulta a vapore.\nProgetto.\nDopo l'affondamento delle corazzate \"Prince of Wales\" e \"Repulse\" avvenuto nel dicembre 1941 da parte di aerei giapponesi decollati da basi terrestri, divenne chiara la vulnerabilit\u00e0 delle navi prive di supporto di fronte ad un attacco aereo e la necessit\u00e0 di disporre di una componente aeronavale pi\u00f9 grande.\nAll'inizio della seconda guerra mondiale gli inglesi operarono con portaerei scorta e d'attacco, ma le portaerei di scorta operavano solamente in difesa di convogli e non potevano svolgere un ruolo offensivo, date le loro ridotte dimensioni e la loro bassa velocit\u00e0 e dovevano essere rimpiazzate da portaerei pi\u00f9 grandi che per\u00f2 necessitavano di tempi di costruzione pi\u00f9 lunghi. Per rispondere a queste necessit\u00e0 venne presa in considerazione anche la conversione di navi mercantili che venne poi scartata a causa della necessit\u00e0 di trasporto combustibile.\nLa classe Colossus nacque come soluzione rapida alla carenza di portaerei d'attacco. Il loro progetto era basato sulla Classe Illustrious, ma di minori dimensioni, data la necessit\u00e0 che le unit\u00e0 fossero disponibili entro due anni e la costruzione venne sviluppata pi\u00f9 simile ad una nave commerciale che ad una nave militare.\nServizio.\nLe quattro unit\u00e0 allestite prima della fine del conflitto, vennero consegnate alla fine del 1944 e immediatamente dislocate in Estremo Oriente. Le unit\u00e0 della classe Colossus non avevano il ponte di volo corazzato come le Illustrious e durante l'Operazione Iceberg non erano protette contro gli attacchi dei kamikaze.\nDopo il secondo conflitto mondiale alcune unit\u00e0 prestarono servizio nella guerra di Corea, trasportando una gran quantit\u00e0 di velivoli con un ridotto costo operativo. La portaerei HMS \"Triumph\" che ebbe la vita operativa pi\u00f9 lunga, venne anche utilizzata come nave scuola per i cadetti e, nel 1952, per le prime prove del ponte angolato.\nDiverse unit\u00e0 della classe furono vendute all'estero e, a dimostrazione della bont\u00e0 del progetto, prestarono a lungo servizio con un costo operativo ralativamente, limitato con l'ultima unit\u00e0 della classe che venne ritirata dal servizio solamente all'inizio del nuovo secolo."}
{"id": "2439653", "revid": "287204", "url": "https://it.wikipedia.org/wiki?curid=2439653", "title": "Qin Er Shi Huangdi", "text": " Era figlio dell'Imperatore della Cina Qin Shi Huang, che era stato il primo a fregiarsi di questo titolo.\nBiografia.\nPrimi anni.\nNato nel 229 a.C., Qin Er Shi Huangdi era il 18\u00b0 figlio del Primo Imperatore della Cina Qin Shi Huang e di una delle sue numerose concubine.\nGli fu dato il nome di \"Huhai\", a cui in seguito aggiunse il titolo onorifico di \"Er Shi\", letteralmente \"Secondo Imperatore della dinastia Qin\".\nDi carattere dissoluto e privo di buone maniere, caus\u00f2 spesso imbarazzo presso la famiglia imperiale con i suoi comportamenti poco rispettosi.\nLa sua educazione venne affidata all'eunuco Zhao Gao, il quale, approfittando della debolezza di Qin Er Shi Huangdi, lo irret\u00ec arrivando a manipolarlo facilmente.\nAscesa al trono.\nNel 210 a.C., alla morte del padre, Qin Er Shi Huangdi riusc\u00ec a salire al trono grazie alle manovre occulte del primo ministro e consigliere del defunto imperatore, Li Si, e dello stesso Zhao Gao. Infatti la morte dell'imperatore Qin Shi Huangdi fu tenuta nascosta anche alla corte per volont\u00e0 di Li Si, il quale voleva approfittare della situazione per rafforzare la propria posizione, favorendo l'ascesa di un imperatore che lui avrebbe potuto pi\u00f9 facilmente controllare. Li Si temeva infatti che se fosse salito al trono l'erede designato dal defunto Qin Shi Huangdi, ossia il figlio primogenito Fusu, lui avrebbe perso la carica di primo ministro a favore di Meng Tian, generale fedele a Fusu.\nQuindi Li Si aspett\u00f2 di tornare nella capitale Xianyang prima di divulgare la notizia della morte dell'imperatore. E poich\u00e9 questi aveva nominato Fusu erede solo nominalmente, senza per\u00f2 produrre un testamento ufficiale, Li Si, il capo eunuco Zhao Gao e Huhai, si accordarono per redigere un falso documento attribuito al defunto Qin Shi Huang, con cui si faceva credere che l'imperatore avesse scelto Huhai come suo erede al trono (il quale assunse poi il titolo di \"Er Shi Huangdi\") e si accusava ingiustamente il legittimo pretendente al trono, Fusu, di manchevolezze nei confronti dello stato, e lo si obbligava al suicidio. Non credendo che qualcuno potesse arrivare al punto di contraffare un documento imperiale, Fusu rispett\u00f2 quella che credeva essere la volont\u00e0 paterna e si suicid\u00f2. Per la stessa accusa, anche Meng Tian si tolse la vita.\nUn regno turbolento.\nIl regno di Qin Er Shi Huangdi fu breve e turbolento. Gi\u00e0 nel 209 a.C. la guarnigione di Anhwei si ribell\u00f2 all'imperatore e raccolse un'armata di contadini che solo a fatica si riusc\u00ec a sottomettere. Di fronte al moltiplicarsi delle rivolte locali, l'imperatore fu incapace di reagire se non punendo la presunta inettitudine dei propri collaboratori. Perse cos\u00ec la vita anche il suo benefattore, nonch\u00e9 artefice della fondazione dell'Impero cinese, Li Si. Alla fine, l'incapace sovrano fu ucciso nell'ottobre 207 a.C. in una congiura di palazzo ordita dal suo eunuco Zhao Gao che abol\u00ec il titolo imperiale e fece nominare il principe Ziying re di Qin con il nome di Qin San Shi. \nL'iniziativa pass\u00f2 poi al regno di Chu, dove il generale Xiang Liang si affid\u00f2 a Liu Bang (futuro imperatore Gao Zu), capo di bande ribelli contadine messosi ai suoi ordini, per conquistare la capitale Qin, Xianyang. Finiva cos\u00ec la breve dinastia Qin, soppiantata dalla nuova dinastia Han, che dur\u00f2 invece ben quattro secoli."}
{"id": "2439664", "revid": "599013", "url": "https://it.wikipedia.org/wiki?curid=2439664", "title": "Kyle Hill", "text": ""}
{"id": "2439665", "revid": "1318658", "url": "https://it.wikipedia.org/wiki?curid=2439665", "title": "Diritti connessi", "text": "Nell'ambito del diritto d\u2019autore, oltre ai diritti pi\u00f9 propriamente appartenenti all'autore (cio\u00e8 a colui che ha lo spunto creativo e lo estrinseca nell'opera dell'ingegno), esistono altri diritti che tutelano attivit\u00e0 che permettono la fruizione e la diffusione dell'opera: questi diritti, chiamati appunto diritti connessi, sono ad esempio i diritti di produzione fonografica, di produzione cinematografica, di emissione radiofonica e televisiva.\nIntroduzione.\nIl diritto d'autore si occupa anche dei diritti di chi, pur non essendo l'autore originale di una determinata opera, vi partecipa da un punto di vista industriale, tecnico o creativo.\nQuesti diritti, chiamati appunto \u201cconnessi\u201d, sono disciplinati dalla legge italiana sul diritto d'autore al Titolo II, \u201cDisposizioni sui diritti connessi all'esercizio del diritto d'autore\u201d, dall'art. 72 a 101.\nPossiamo dividere i diritti connessi in due sfere principali:\nDiritti strettamente connessi al diritto d'autore: Riferiti sostanzialmente all'uso dell'opera, non riguardano l'espressione creativa. Tra questi ricordiamo i diritti del produttore di fonogrammi per le opere audio, del produttore di opere cinematografiche o audiovisive, degli interpreti e degli esecutori e quelli relativi all'emissione radiofonica e televisiva.\nDiritti concettualmente affini al diritto d'autore: Non in un rapporto di connessione stretta, si riferiscono ad opere comunemente giudicate meno creative. Fanno parte di questa tipologia i diritti relativi alle fotografie e ai documentari, a bozzetti di scene teatrali, alla corrispondenza epistolare e ai ritratti, i diritti relativi all'ingegneria e alle edizioni critiche e scientifiche di opere di pubblico dominio.\nStoria.\nLa nascita dei diritti connessi fu determinata dalle invenzioni del disco fonografico, della radiodiffusione e della cinematografia. Queste nuove invenzioni permettevano, infatti, la registrazione e quindi l'archiviazione in supporti fisici, di attivit\u00e0 quali il canto, la recitazione, la danza, l'esecuzione strumentale e altre prestazione artistiche di varia natura, permettendone \ncos\u00ec, la riproducibilit\u00e0 svincolata dalla prestazione dal vivo e in diretta.\nUna volta scoperte le potenzialit\u00e0 economiche offerte da queste invenzioni, si rese quindi, necessaria una normativa che regolasse le possibilit\u00e0 di utilizzazione successive all'esecuzione dal vivo.\nAnche i diritti connessi sono diritti esclusivi, come il diritto d'autore, che possono essere fatti valere \"erga omnes\". Si occupano, come abbiamo gi\u00e0 anticipato, di opere creative ma, lasciando al diritto d'autore la tutela dell'autore creativo, questi si occupano della difesa di coloro che si occupano degli aspetti industriali (come il produttore fonografico) o professionali (interpreti o esecutori) che vengono quindi protetti, compatibilmente con il diritto che spetta all'autore dell'opera.\nInizialmente i diritti connessi venivano considerati \"diritti di secondo livello\" e differenziati dai diritti di \"primo livello\" spettanti agli autori originali.\nIl decreto legislativo 16 novembre 1994 n. 685, emanato per l'attuazione della Direttiva CEE 92/100 ha invece aggiornato i rapporti tra autori, artisti interpreti ed esecutori, e produttore fonografico.\nDiritti strettamente connessi.\nI diritti connessi al diritto d'autore sono quindi dei diritti che spettano a soggetti diversi dagli autori, ma che sono comunque relazionati con esso. Possono essere ad esempio artisti, interpreti, esecutori, produttori o enti di radiodiffusione o telediffusione.\nInterpretazione ed esecuzione.\nI diritti relativi all'interpretazione e all'esecuzione di un'opera creativa, quali per esempio rappresentazioni teatrali, vengono trattati nell'Art. 80 e seg.\nIl diritto si applica agli artisti interpreti e agli artisti esecutori e secondo l'Art. 80 comma 1 vengono considerati tali \"gli attori, i cantanti, i musicisti, i ballerini e le altre persone che rappresentano, cantano, recitano, declamano o eseguono in qualunque modo opere dell'ingegno, siano esse tutelate o di dominio pubblico.\"\nIl titolare ha diritto esclusivo di:\nAll'interno dell'Art. 82 vengono specificati i criteri per definire l'artista esecutore e interprete, in particolare vengono definiti tali coloro che all'interno dell'opera teatrale, letterario o musicale svolgono un ruolo di notevole importanza artistica, in aggiunta a direttori di orchestra o cori.\nLa durata di tali diritti hanno durata di 50 anni a partire dalla esecuzione, rappresentazione o recitazione come \u00e8 espresso nell'Art. 85.\nRadiodiffusione e telediffusione.\nI diritti relativi alla radiodiffusione e telediffusione sono descritti nell'Art 79.\nA coloro che esercitano tale attivit\u00e0 spetta il diritto esclusivo di:\nIl titolare di tale diritto \u00e8 l'ente di radiodiffusione o telediffusione e ha una durata di 50 anni dalla fissazione. Qualora l'opera sia stata pubblicata o comunicata al pubblico durante tale termine, la durata \u00e8 di 50 anni dalla prima pubblicazione o, se anteriore, dalla sua prima comunicazione al pubblico.\nFonogrammi.\nI diritti relativi alla fissazione dei suoni e in generale dei fonogrammi sono descritti nell'Art. 72 e seg.\nAl produttore dei suoni spetta il diritto esclusivo:\nIl titolare del diritto \u00e8 il produttore di fonogrammi, inteso come la persona fisica o giuridica che assume l'iniziativa e la responsabilit\u00e0 della prima fissazione dei suoni provenienti da una interpretazione o esecuzione o di altri suoni o di rappresentazioni di suoni come afferma l'Art.78.\nLa durata di tali diritti \u00e8 di 50 anni dalla prima fissazione se durante questo intervallo di tempo l'opera viene pubblicata, rispettando l'articolo 12, i 50 anni verranno conteggiati a partire dalla prima pubblicazione.(Art. 75)\n2. \u00c8 considerato come luogo della produzione quello nel quale avviene la diretta registrazione originale.\nEstensione della durata dei diritti connessi.\nIl 26 marzo 2014 \u00e8 entrato in vigore il Decreto Legislativo 21 febbraio 2014, n.22 (ha recepito le Direttive comunitarie in materia), introducendo importanti novit\u00e0 in tema di diritti dei produttori di fonogrammi e degli artisti interpreti esecutori.\nQueste disposizioni si applicano alle fissazioni di esecuzioni e ai fonogrammi per i quali l'artista, interprete o esecutore, e il produttore di fonogrammi erano ancora protetti al 1\u00ba novembre 2013 (in virt\u00f9 delle disposizioni precedenti) e alle fissazioni di esecuzioni e ai fonogrammi successivi a tale data.\nDiritti vicini o affini.\nCorrispondenza epistolare.\nI diritti relativi alla corrispondenza epistolare vengono trattati negli artt. da 93 a 95 della legge sul diritto d'autore.\nL'art. 93 disciplina i diritti relativi agli scritti di carattere confidenziale inerenti all'intimit\u00e0 della vita private come epistolari, memorie familiari o personali. Tali scritti non possono essere pubblicati o riprodotti senza il consenso dell'autore e del destinatario.\nLa legge sul diritto d'autore tutela questi scritti se presentano carattere creativo, in assenza del quale cadrebbe qualsiasi vincolo alla riproduzione, se non intervenisse il diritto connesso a tutela del contenuto.\nBisogna quindi fare distinzione tra le opere letterarie creative ed originali per cui l'autore \u00e8 titolare dei diritti di natura morale ed economica e gli scritti personali e confidenziali per la cui pubblicazione occorre innanzitutto il consenso dell'autore. Dopo la morte dell'autore o del destinatario, mancando le relative volont\u00e0 scritte, occorre il consenso del coniuge e dei figli oppure, in ordine, dei genitori, dei fratelli e delle sorelle, o degli ascendenti e dei discendenti diretti fino al quarto grado. Nel caso di dissenso tra le persone indicate, decide l'autorit\u00e0 giudiziaria, sentito il pubblico ministero.\nUna volta che l'autore (e anche il destinatario in caso di corrispondenza epistolare) abbia acconsentito alla pubblicazione degli scritti, rinunciando al diritto connesso alla segretezza, non \u00e8 pi\u00f9 possibile richiedere tale diritto, e quindi rendere nuovamente segreti fatti divenuti ormai di dominio pubblico.\nBisogna, per\u00f2, anche precisare che pur non potendo revocare il consenso, l'autore ha ildiritto di ritirare l'opera dal commercio, secondo l'art. 142 LDA.\nVi \u00e8 poi da considerare il caso in cui, nel contenuto della corrispondenza epistolare o di altri scritti di natura personale, vi siano menzionati fatti privati relativi a terze persone, che hanno interesse a mantenere segreti tali fatti. In questi casi, infatti, per la pubblicazione e necessario anche il loro consenso.\nIl diritto al segreto epistolare viene meno nel caso in cui la conoscenza dello scritto \u00e8 richiesta ai fini di un giudizio civile o penale o per esigenza di difesa dell'onore o della reputazione personale o familiare (art. 94 LDA), oppure nel caso di atti e corrispondenze ufficiali o atti e corrispondenze che presentano interesse di stato (art. 95 LDA).\nRicapitolando, in presenza di un epistolario o di memorie personali o di famiglia o di altri scritti di natura simile, si applica il diritto d'autore in caso di opere di carattere creativo, oppure il diritto connesso di emittente, destinatario e terzi coinvolti a mantenere segreti fatti relativi alla propria vita privata, anche nel caso in cui gli scritti non siano opere artistiche.\nFotografie e documenti.\nGli Art. da 87 a 92 della legge sul diritto d'autore comprendono i diritti sulla fotografia. In particolare, come scritto nellArt. 87, sono da considerarsi fotografie le immagini di persone, elementi o fatti della vita naturale e sociale, ottenute con processo fotografico o analogo. Tra queste immagini rientrano anche le riproduzioni di opere nell'arte figurativa e i fotogrammi delle pellicole cinematografiche. Non sono tutelati da questi articoli le riproduzioni fotografiche di documenti, scritti tecnici, oggetti materiali o simili (ad esempio una scansione o una fotocopia di un documento). Questo diritto dura vent'anni dal momento in cui la fotografia viene prodotta.\nLarticolo 88 specifica che il fotografo ha il diritto esclusivo di riproduzione, diffusione e spaccio di tali opere. I termini usati sono diversi da quelli soliti (distribuzione, comunicazione al pubblico) in quanto in passato non si prendeva in considerazione l'esistenza delle fotografie digitali, si consideravano solo le foto stampate e pubblicate sui libri o nelle mostre. L'Art. 89 specifica che la cessione del negativo o di altro analogo mezzo, comprende, salvo patto contrario, la cessione dei diritti della fotografia.\nLa riproduzione fotografica deve rispettare i limiti dettati dagli articoli riguardanti il ritratto e le opere dell'arte figurativa. Bisogna quindi richiedere l'autorizzazione a coloro che sono stati fotografati (nel caso in cui si trattasse di un ritratto) oppure all'autore dell'opera figurativa (quali quadri, statue, ecc.). Il fotografo ha quindi il diritto di vietare la circolazione della sua foto, ma restano fermi i diritti delle persone ritratte. Esistono alcuni casi, previsti dagli articoli riguardanti il ritratto o le opere figurative, in cui non \u00e8 necessaria tale autorizzazione.\nI diritti sulle foto appartengono al datore di lavoro nel caso in cui il fotografo abbia stipulato un contratto con esso in cui si specifica la cessione dei diritti, come specificato nell'Art. 88 comma 2.\nIn generale, il diritto d'autore opera automaticamente nel momento della creazione dell'opera. Nelle fotografie questo \u00e8 leggermente diverso, infatti secondo l'Art. 90, per far s\u00ec che queste siano tutelate e che sia ritenuta abusiva una loro riproduzione, devono avere: il nome del fotografo, della ditta o del committente per cui lui lavora, l'anno di produzione della foto e il nome dell'autore dell'opera d'arte fotografata. Se queste indicazioni non sono presenti, le foto possono essere riprodotte senza i dovuti compensi indicati agli articoli 91 e 98, a meno che il fotografo non dimostri la malafede del riproduttore.\nInoltre, tali fotografie possono essere usate, previo pagamento di un compenso adeguato, per antologie scolastiche, indicando sempre il nome del fotografo e la data di produzione.\nRitratto.\nGli artt. da 96 a 98 della legge sul diritto d'autore tutelano il ritratto, inteso come raffigurazione della fisionomia di una persona, per la cui pubblicazione o commercializzazione \u00e8 necessario il consenso della persona raffigurata, indipendentemente dal tipo di supporto in cui tale ritratto \u00e8 contenuto. Gli artt. 96 e 97 LDA parlano, infatti, di ritratto senza specificare il mezzo in cui \u00e8 contenuto.\nParallelamente al diritto d'autore del creatore dell'opera, la legge tutela, quindi, anche la persona raffigurata, considerando il ritratto un bene a s\u00e9, diverso dall'opera in cui \u00e8 contenuto.\nL'art.97 LDA specifica che non \u00e8 necessario il consenso della persona ritratta quando la riproduzione dell'immagine \u00e8 giustificata dalla notoriet\u00e0 del soggetto o dall'ufficio pubblico coperto, da necessit\u00e0 di giustizia o di polizia, da scopi scientifici, didattici o culturali, o quando \u00e8 collegata a fatti, avvenimenti, cerimonie di interesse pubblico o svoltisi in pubblico.\nIl ritratto non pu\u00f2, tuttavia, essere esposto o messo in commercio quando ci\u00f2 rechi pregiudizio all'onore, alla reputazione o anche al decoro della persona ritratta.\nBisogna anche aggiungere, inoltre, che il ritratto di una persona \u00e8 tutelato, oltre che dalla legge sul diritto d'autore, anche dall'art. 10 del codice civile, che ne vieta la divulgazione senza il consenso della persona ritratta e fuori dai casi e fuori dei casi previsti dalla legge, e quando la pubblicazione, anche se autorizzata, \u00e8 tale da ledere l'onore e la reputazione.\nTitolo dell'opera e Rubriche.\nNell'art.100 della legge sul diritto d\u2019autore viene tutelato il titolo dell\u2019opera dell\u2019ingegno andando a differenziare \u201ctitolo dell\u2019opera\u201d da \u201ctitolo del giornale, delle riviste o di altre pubblicazioni periodiche\u201d.\nPer titolo si intende ci\u00f2 che serve a individuare e distinguere un\u2019opera dal resto, per quanto concerne l\u2019aspetto relativo ai contenuti. La legge, ad oggi, assicura il diritto di sfruttamento del titolo all\u2019autore impedendone l\u2019utilizzo da parte di altri se contro la sua volont\u00e0. Come specificato nel comma 1, infatti, viene attribuito all\u2019autore il diritto di impedire che altri usino il titolo per opere differenti, fatta eccezione per i casi in cui sia l\u2019autore stesso a concederlo o che il titolo non sia fondamentale per l\u2019individuazione dell\u2019opera stessa. L\u2019importante \u00e8 che i titoli non vengano utilizzati in modo confusivo all\u2019interno dello stesso settore.\nNell\u2019articolo sono inoltre prese in considerazione anche le rubriche giornalistiche tutelandole nel caso vengano pubblicate periodicamente \"\u201cin modo cos\u00ec costante da individuare l\u2019abituale e caratteristico contenuto della rubrica\u201d\". Questo quindi significa che, anche in questa circostanza, non \u00e8 possibile riprodurre il titolo della rubrica, fatta eccezione per il caso in cui l\u2019avente diritto lo conceda di sua spontanea volont\u00e0.\nSe si considera invece il contenuto di una rubrica questo pu\u00f2 essere tutelato dall'art.101 perch\u00e9 opera letteraria di carattere creativo. Questo protegge le informazioni contenute e disciplina la riproduzione sleale di esse per un certo lasso temporale (in termini di ore).\nBanche di dati.\nLe banche di dati sono definite dall'art.2 della legge sul Diritto d'autore come:\"raccolte di opere, dati o altri elementi indipendenti sistematicamente o metodicamente disposti e individualmente accessibili mediante mezzi elettronici o in altro modo. La tutela della banche di dati non si estende al loro contenuto e lascia impregiudicati diritti esistenti su tale contenuto\"Le Banche di dati sono tutelate dall' art.1 ,dall'art 102-bis e 102-ter della legge 633/194 sul Diritto d'autore sia come opere dell'ingegno creativo, sia come bene prodotto grazie a investimenti di tempo, lavoro o denaro.\nIl creatore della banca di dati ha il diritto esclusivo di autorizzare o eseguire:\nI diritti connessi del costitutore di una banca di dati durano 15 anni e decorrono dal momento in cui viene effettuato un rilevante investimento. Tuttavia, se il costitutore effettua un altro rilevante investimento motivato, il diritto connesso si rinnova per altri 15 anni.\nL'autore della banca dati, inteso come colui che si \u00e8 occupato della scelta e dell'organizzazione creativa del suo contenuto, possiede comunque i diritti morali sull\u2019opera, mentre, per l'art. 12-bis, i diritti di utilizzazione economica, salvo patto contrario, spettano esclusivamente al datore di lavoro qualora l\u2019autore fosse il dipendente che ha svolto le sue normali mansioni lavorative o che ha eseguito le direttive del datore.\nLe banche dati sono tutelate dal diritto d'autore indipendentemente dalla tutela accordata alle opere contenute in essa, e la tutela della banca dati non si estende alle opere o ai dati: per giudicare se una banca di dati costituisce o meno un'opera d'ingegno bisogna osservare la scelta o la disposizione del materiale in essa contenuto.\nNon sono soggette ad alcuna autorizzazione da parte del titolare della banca di dati:\nBozzetti di scene teatrali.\nL'art 86 della legge sul diritto d'autore, tutela i bozzetti di scene teatrali, che non costituiscono opera dell'ingegno coperta dal diritto d'autore.\nL'attivit\u00e0 dello scenografo pu\u00f2 limitarsi ad una semplice riproduzione di ambienti scenici sul palco, senza trattarsi quindi di un'opera creativa ed originale e senza comportare nulla di personale o creativo. In questo caso lo scenografo sar\u00e0 titolare di un diritto al compenso nel caso in cui il bozzetto della scena venisse utilizzato ulteriormente in altri teatri, oltre a quello per il quale \u00e8 stato composto. Il lavoro dello scenografo sar\u00e0 quindi tutelato da questo diritto solo in caso di utilizzazioni ulteriori rispetto a quella normale, che ha luogo nel teatro per il quale \u00e8 stato svolto il lavoro (poich\u00e9 probabilmente sar\u00e0 gi\u00e0 stato retribuito per l'opera).\nNel caso in cui lo scenografo sia considerato creatore di un'opera dell'ingegno, avente carattere di originalit\u00e0, secondo quanto previsto dalle disposizioni del titolo I della legge sul diritto d'autore, gli sar\u00e0 riconosciuta la titolarit\u00e0 del diritto morale e patrimoniale d'autore.\nIl diritto sui bozzetti ha una durata di 5 anni a partire dalla prima rappresentazione nella quale il bozzetto \u00e8 stato adoperato.\nEdizioni critiche e scientifiche.\nL 'art 85-quater e l'art 85-quinquies sul diritto d'autore tutela le edizioni critiche e scientifiche di opere in dominio pubblico, considerando come tali le ricostruzioni di opere antiche e moderne di pubblico dominio che sono state corrette dagli eventuali errori inseriti nel tempo, riporta che all'autore, inteso come pubblicatore dell'opera, \" [...] spettano i diritti esclusivi di utilizzazione economica dell'opera, quale risulta dall'attivit\u00e0 di revisione critica e scientifica [...] \". Considerando che perch\u00e9 queste edizioni critiche vengano riconosciute come lecite dovranno presentare un carattere di creativit\u00e0 rispetto alla forma originaria. L'autore delle critiche ha il diritto di indicazione del nome sull'opera pubblicata. I diritti di utilizzazione economica sono per\u00f2 cessibili dal titolare.\nIl diritto sulle edizioni critiche e scientifiche ha la durata di 20 anni dalla prima pubblicazione lecita.\nProgetti di lavoro di ingegneria.\nL'art 99 sul diritto d'autore tutela i lavori di ingegneria e analoghi, che portino a soluzioni generali di problemi tecnici. Viene riconosciuto l'uso esclusivo di riproduzione dei disegni e diritto al compenso quando il progetto riguarda tratti nuovi rispetto a ci\u00f2 che era gi\u00e0 stato creato in precedenza.\nPerch\u00e9 l'autore possa esercitare i diritti di compenso deve \"\"[...] inserire sopra il piano o disegno una dichiarazione di riserva ed eseguire il deposito del piano o disegno presso la Presidenza del consiglio dei ministri [...] \"\" .\nIl progettista non pu\u00f2 vietare la realizzazione del progetto, nel caso gli verr\u00e0 comunque riconosciuto il diritto al compenso. Una volta che l'opera \u00e8 realizzata il progettista non ha pi\u00f9 alcun diritto su questa.\nRiproduzione di informazioni e notizie.\nL'art. 101 della legge sul Diritto d'autore sancisce che la riproduzione di informazioni e notizie \u00e8 lecita purch\u00e9 persegua atti favorevoli agli usi onesti in materia giornalistica e purch\u00e9 siano citate le fonti. Nei casi concreti, un giudice chiamato dalle parti decider\u00e0 se \u00e8 stato rispettato o meno il codice deontologico dei giornalisti.\n\u00c8 considerato in ogni caso un atto illecito la riproduzione o radiodiffusione di una notizia il cui bollettino informativo non sia stato diffuso da pi\u00f9 di 16 ore, e comunque prima della pubblicazione della notizia stessa dal giornale o periodico legittimato dall'agenzia che ha prodotto il bollettino. Per tale motivo occorre che i bollettini siano muniti dell'indicazione del giorno e dell'ora di diramazione.\nInoltre \u00e8 riconosciuto come atto illecito il riprodurre o radiodiffondere una notizia a fini di lucro. In caso di illecito l'esecutore dell'atto sleale dovr\u00e0 risarcire i danni \" [...] oltre alla pubblicazione della sentenza, all\u2019inibizione dell\u2019attivit\u00e0 di concorrenza e alla rimozione, a sue spese, degli effetti dell\u2019illecito [...] \".\nRiproduzione di opere successivamente alla estinzione di diritti patrimoniali.\nL'art. 85-ter della legge sul Diritto d'autore sancisce che \u00e8 possibile pubblicare un'opera dopo l'estinzione dei diritti patrimoniali su di essa, garantendo il diritto esclusivo di utilizzazione economica a coloro che pubblicano lecitamente l'opera per la prima volta dopo la scadenza del diritto sulla stessa.\nLa durata del diritto esclusivo di utilizzazione economica \u00e8 25 anni a partire dalla prima pubblicazione lecita.\nDiritti audiovisivi sportivi.\n\u00c8 un diritto che \u00e8 stato introdotto di recente e consiste nel legittimo diritto di impedire e di gestire la ripresa degli eventi sportivi. \nQuesto diritto vicino, inizialmente era regolato dall' art78-quarter con legge delega 19 Luglio 2007 n.106 che fu successivamente corretta con il decreto legislativo 9 gennaio 2008 n.9-\"Legge Melandri\".\nIl D.Lgs n.9/2008 stabilisce la gestione dei diritti audiovisivi, i quali vengono equamente assegnati fra chi organizza l\u2019evento e chi organizza la competizione sportiva, con licenza dalla durata massima di 3 anni. \nI diritti audiovisivi hanno una validit\u00e0 di 50 anni a partire dalla data di svolgimento dell\u2019evento. Suddetti diritti vicini comprendono alcuni diritti, tra i quali:\nI diritti audiovisivi prevedono la stesura di regole, come richiesto dal D.Lgs n.9/2008, e criteri nella distribuzione dei pacchetti da parte dell'organizzatore degli eventi, ai sensi dell'art.6, che garantisce assoluta trasparenza e chiarezza nell'assegnazione e commercializzazione dei diritti audiovisivi ai partecipanti alle competizioni.\nL'organizzatore della competizione sportiva ha la possibilit\u00e0 di cedere in licenza tutti i diritti audiovisivi sportivi, ai sensi dell'art.7, assegnandoli a un intermediario indipendente tramite una procedura competitiva della durata di 45 giorni dalla comunicazione all'Autorit\u00e0 garante della concorrenza e del mercato.\nLe risorse sono ripartite fra societ\u00e0 partecipanti alla competizione in modo da essere distribuite equamente se non per qualche eccezione dovuta a eventuali meriti sportivi conseguiti o diversa distribuzione concordata, secondo quanto scritto ai sensi dell'art.25 del D.Lgs n.9/2008.\nNell'esercizio dei diritti audiovisivi:\nAgli operatori della comunicazione \u00e8 altres\u00ec riconosciuto il Diritto di cronaca relativo a ciascun evento della comunicazione."}
{"id": "2439683", "revid": "599013", "url": "https://it.wikipedia.org/wiki?curid=2439683", "title": "Ji\u0159\u00ed Kol\u00e1r", "text": ""}
{"id": "2439685", "revid": "287204", "url": "https://it.wikipedia.org/wiki?curid=2439685", "title": "Jiri Kolar", "text": ""}
{"id": "2439705", "revid": "110157", "url": "https://it.wikipedia.org/wiki?curid=2439705", "title": "Road Games", "text": "Road Games \u00e8 un EP del chitarrista jazz Allan Holdsworth.\nPubblicato nel 1983 per la Warner Bros. Records su vinile, \u00e8 stato ripubblicato su CD nel 2001. Fu nominato per un Grammy award per la miglior performance rock."}
{"id": "2439706", "revid": "599013", "url": "https://it.wikipedia.org/wiki?curid=2439706", "title": "Michael Wright (cestista)", "text": "Il 10 novembre 2015, Wright fu trovato assassinato nella sua auto."}
{"id": "2439716", "revid": "196390", "url": "https://it.wikipedia.org/wiki?curid=2439716", "title": "Faeroer", "text": ""}
{"id": "2439717", "revid": "196390", "url": "https://it.wikipedia.org/wiki?curid=2439717", "title": "Faer \u00d8er", "text": ""}
{"id": "2439727", "revid": "599013", "url": "https://it.wikipedia.org/wiki?curid=2439727", "title": "Damone Brown", "text": ""}
{"id": "2439743", "revid": "125655097", "url": "https://it.wikipedia.org/wiki?curid=2439743", "title": "Omar Cook", "text": "Carriera.\nClub.\nViene selezionato con la terza scelta del secondo giro (31\u00aa scelta assoluta) dagli Orlando Magic al draft 2001, venendo subito ceduto ai Denver Nuggets. Non riesce tuttavia a imporsi, soprattutto a causa della sua scarsa abilit\u00e0 nel tiro. Dal 2001 al 2004 ha collezionato alcune presenze in pre-stagione per varie squadre, giocando anche alcune partite in stagione regolare (17 con i Portland Trail Blazers nella stagione 2003-04 e 5 con i Toronto Raptors nella stagione 2004-05. Nel luglio 2005 \u00e8 stato scelto dalla AAPBL, ma la lega si \u00e8 sciolta qualche settimana dopo.\nHa anche brevemente guidato la D-League in assist e palle rubate nella stagione 2004-05 con la maglia dei Fayetteville Patriots. Durante la stagione 2005-06 ha giocato in Ligue Ethias con il Mons-Hainaut. L'anno successivo ha giocato prima in LNB Pro A con lo Strasburgo I.G. e poi in Professional'naya basketbol'naya liga con il CSK VVS Samara. Nella stagione 2007-2008 ha giocato in Super liga Bosne i Hercegovine con la Stella Rossa Belgrado. Con la squadra di Belgrado gioca la sua migliore stagione in carriera, diventando leader della squadra.\nIl 26 luglio 2008 viene ingaggiato dall'Unicaja M\u00e1laga, con cui ha giocato per due stagioni. Nel 2010 firma un contratto biennale con il Power Electronics Valencia.\nNel 2011 ha firmato un contratto biennale con l'Olimpia Milano in Serie A, divenendone il capitano all'inizio della stagione successiva. Tuttavia il 19 dicembre 2012 rescinde il suo contratto con Milano e si trasferisce al Caja Laboral, firmando un contratto fino al termine della stagione.\nPassa quindi per una stagione ai Lituani del Basketball Club Lietuvos rytas\nDopo due stagioni in Montenegro con il Buducnost nell'estate 2016 ha firmato un contratto con l'Estudiantes\nNazionale.\nCon la nazionale del Montenegro partecipa al Campionato europeo del 2011"}
{"id": "2439746", "revid": "775372", "url": "https://it.wikipedia.org/wiki?curid=2439746", "title": "Diritti connessi del produttore cinematografico", "text": "I diritti connessi al produttore cinematografico sono disciplinati dalla Legge 22 aprile 1941, n. 633 in materia di diritto d'autore, in prevalenza agli articoli 45&lt;ref name=\"L633/41\"&gt;art.45, legge 633/41&lt;/ref&gt; e 78bis-78ter.\nTali articoli prendono in considerazione il ruolo tenuto dal produttore cinematografico nei confronti dei coautori e del prodotto audiovisivo stesso.\nSoggetto del diritto.\nSecondo l'articolo 45 della Legge 22 aprile 1941, n. 633, l'esercizio dei diritti di utilizzazione economica dell'opera spetta a chi organizza la produzione stessa e quindi al produttore cinematografico.\nTale riconoscimento \u00e8 fatto per tutelare un soggetto che, pur non apportando alcun elemento di creativit\u00e0, ha un ruolo propulsore e decisivo, dal momento che senza il suo contributo economico e finanziario un film non pu\u00f2 avere inizio, salvo il caso delle piccole autoproduzioni.\nIl produttore, quindi, \u00e8 l'imprenditore che finanzia il progetto, che investe economicamente nella sua realizzazione. Volendolo paragonare a un'altra figura tipica descritta dalla legge sul diritto d'autore, che svolge rispetto all'opera la medesima funzione in termini economico-sociali, si pu\u00f2 chiamare in causa l'editore: entrambi spesso sono essenziali per la creazione di un'opera, soprattutto se \u00e8 necessario l'uso di costose apparecchiature e la partecipazione di soggetti tecnicamente e artisticamente specializzati.\nBisogna sottolineare, tra le altre cose, che nella prassi s'inizia la lavorazione di un film solo dopo la stipulazione di numerosi contratti, con i quali il produttore/imprenditore mira a prevenire eventuali controversie disciplinando nel dettaglio l'intera attivit\u00e0 lavorativa.\nOggetto del diritto.\nIl produttore pu\u00f2 sfruttare tutti i diritti sul prodotto in questione, sia esso un'opera cinematografica, audiovisiva o una sequenza in movimento (come disposto dall'art 78-ter).\nLe traduzioni e le elaborazioni sulle sequenze di immagini rientrano, quindi, in questa definizione.\nNon rientrano, invece, i contributi letterari e musicali e le elaborazioni che trasformano l'opera in generi diversi: quelle che utilizzano solo la storia, trasformando il film in opera letteraria o narrativa, o la storia e le immagini fisse, come nei fotoromanzi.\nPer i film di semplice documentazione si applicano gli articoli che regolamentano i diritti sulle fotografie (87 e seg.).\nDiritti del produttore.\nDiritti di utilizzazione economica.\nIl produttore \u00e8, presumibilmente, indicato come tale sulla pellicola cinematografica; se, invece l'opera \u00e8 stata registrata ai sensi dell'art. 103 (per esempio presso il registro SIAE), si presume produttore, fino a prova contraria, colui che \u00e8 indicato come tale nella registrazione.\nL'opera cinematografica \u00e8 un'opera collettiva, la quale possiede diversi coautori: il titolare dell'opera in s\u00e9 \u00e8 il produttore cinematografico. Secondo l'art. 44 si considerano coautori l'autore del soggetto, della sceneggiatura, della musica ed il direttore artistico. C'\u00e8 da dire che quelli appena elencati sono coloro che contribuiscono all'opera con apporti creativi tipici, indicati dalla legge, che non prende in considerazione, per esempio, la fotografia, la scenografia, i costumi, ecc.\nIl produttore, perci\u00f2, acquista i diritti di utilizzazione economica in modo diretto ma a titolo derivativo, si fonda cio\u00e8 sugli atti dispositivi degli autori. In altre parole, il produttore necessita di un titolo contrattuale con gli autori che parteciperanno alla creazione dell'opera e per poterla modificare al fine di un suo migliore sfruttamento commerciale. Questo \u00e8 quanto sancito nell'art. 47&lt;ref name=\"L633/41 art 47\"&gt;art.47, legge 633/41&lt;/ref&gt;; qualora manchi l'accordo con gli autori, l'accertamento delle necessit\u00e0 o meno delle modifiche apportate o da apportarsi all'opera cinematografica, \u00e8 fatta da un collegio di tecnici nominato dal Presidente del Consiglio dei Ministri, secondo le norme fissate dal regolamento (art. 47, comma2). Inoltre l'art. 46 indica che, in caso di cessione del diritto di diffusione al produttore, ai singoli autori spetta sempre un compenso proporzionale al lavoro da loro svolto per produrre l'opera.\nLe tipologie di contratti possibili dipendono dal ruolo degli autori:\n- per il regista e l'autore della musica, contratti di lavoro autonomo e subordinato\n- per gli autori del soggetto e gli sceneggiatori, contratti di cessione dei diritti di adattamento o elaborazione cinematografica delle opere esistenti. \nGli autori delle parti letterarie o musicali dell'opera cinematografica possono inoltre riprodurle o comunque utilizzarle separatamente, purch\u00e9 non ne risulti pregiudizio ai diritti di utilizzazione il cui esercizio spetta al produttore (stabilito nell'art. 49).\nDiritti connessi al produttore.\nCon la direttiva 92/100/CEE del 19 novembre 1992, secondo l'articolo 78-bis, il produttore di opere cinematografiche \u00e8 titolare del diritto esclusivo di autorizzare:\nDurata.\nIn caso il produttore non riuscisse a portare a compimento l'opera cinematografica dopo tre anni dalla realizzazione della sceneggiatura e della parte musicale o l'opera non venisse proiettata entro questi tre anni, allora gli autori della parte letteraria e delle musiche possono disporne liberamente. Tutto ci\u00f2 viene disciplinato dall'articolo 50.\nI diritti connessi al produttore cinematografico hanno durata di 50 anni dalla fissazione. \nIn caso l'opera finale fosse pubblicata o comunicata al pubblico durante tale termine, allora la durata \u00e8 di 50 anni dalla prima pubblicazione dell'opera suddetta, come disciplinato dall'art. 78-ter.\nLa durata sui diritti dell'opera cinematografica nella sua totalit\u00e0 \u00e8 di 70 anni dalla morte dell'ultimo autore tra: direttore artistico, sceneggiatore e compositore. Questo secondo l'articolo 32. I diritti delle singole parti creative sono invece assicurati fino a 70 anni dalla morte dell'autore stesso."}
{"id": "2439751", "revid": "287204", "url": "https://it.wikipedia.org/wiki?curid=2439751", "title": "Carl Arnold Kortum", "text": "Medico, \u00e8 noto principalmente per la sua opera come scrittore e poeta.\nKortum ha scritto popolari opere mediche e una serie di opere meno redditizie su vari argomenti, che vanno dall'apicoltura ad argomenti sull'alchimia."}
{"id": "2439756", "revid": "38120", "url": "https://it.wikipedia.org/wiki?curid=2439756", "title": "Live from Madison Square Garden", "text": "Live From Madison Square Garden \u00e8 un box set live costituito da 2 CD/2 DVD di Eric Clapton e Steve Winwood \u00e8 stato realizzato il 19 maggio 2009. L'album \u00e8 costituito dalla performance registrata al Madison Square Garden di New York nel febbraio 2008.\nQuesta serie di concerti registrati al Madison Square Garden non \u00e8 attribuita a una riunione dei Blind Faith vista la presenza di quasi tutte le canzoni contenute nell'album di debutto pubblicato nel 1969 dal supergruppo inglese, infatti oltre alle canzoni dei Blind Faith l'album \u00e8 composto da canzoni di altri gruppi famosi dei quali hanno fatto parte Eric Clapton e Steve Winwood quali Traffic, Derek and the Dominos, materiale tratto dalla carriera solista di Clapton e due cover di Jimi Hendrix."}
{"id": "2439762", "revid": "124519783", "url": "https://it.wikipedia.org/wiki?curid=2439762", "title": "Battaglia di Capo Nord", "text": "La battaglia di Capo Nord, o battaglia dell'Isola degli Orsi, fu l'ultimo scontro navale tra unit\u00e0 di superficie alleate e tedesche durante la seconda guerra mondiale. Avvenne il 26 dicembre 1943 al largo di Capo Nord tra due squadre navali della Royal Navy, adibite rispettivamente alla scorta dei convogli JW-55B e RA-55A, e l'incrociatore da battaglia tedesco \"Scharnhorst\", conclusosi con l'affondamento di quest'ultimo.\nLa flotta di superficie tedesca nel periodo 1942-1943.\nA seguito del fallimento dell'operazione Rhein\u00fcbung, conclusasi con l'affondamento della corazzata \"Bismarck\", la Kriegsmarine rinunci\u00f2 all'idea di operare nell'oceano Atlantico con le sue navi di superficie e, per ordine di Hitler, tra l'11 e il 13 febbraio 1942 le unit\u00e0 presenti nel porto di Brest, lo \"Scharnhorst\", lo \"Gneisenau\" e il \"Prinz Eugen\", vennero trasferite, con la cosiddetta operazione Cerberus, ossia l'attraversamento del canale della Manica, nel mare del Nord e nel mar Baltico; la presenza delle grandi unit\u00e0 di superficie tedesche, unita alla successiva entrata in linea della corazzata \"Tirpitz\", costrinse la Royal Navy a tenere due squadre di incrociatori costantemente in mare per sorvegliare lo stretto di Danimarca e lo spazio tra le isole F\u00e6r \u00d8er e l'Islanda, al fine di bloccarne una eventuale sortita nell'Atlantico.\nLe attivit\u00e0 delle navi di superficie tedesche nel mare del Nord furono tuttavia limitate e le uniche azioni di rilievo furono la battaglia del mare di Barents, avvenuta il 31 dicembre 1942, e l'operazione Zitronella, compiuta tra il 6 e il 9 settembre 1943 congiuntamente dalle tre navi, scortate da dieci cacciatorpediniere, contro le isole Svalbard, dove, con uno sbarco a sorpresa della fanteria di marina a Barentsburg, furono distrutte le installazioni militari e le batterie della \"Tirpitz\" demolirono gli impianti delle miniere di carbone. Lo scarso utilizzo delle navi di superficie fu alla base dell'intenzione del F\u00fchrer di smantellarle, in quanto da lui ritenute costose e inefficaci, allo scopo di utilizzare i loro cannoni come batterie costiere in Norvegia; il Gro\u00dfadmiral Erich Raeder, comandante della Kriegsmarine, si oppose fermamente all'ipotesi e, a causa di ulteriori contrasti con Hitler, che avevano portato quest'ultimo a sostituirlo il 30 gennaio 1943 con il comandante della flotta sottomarina tedesca, il \"Befehlshaber der U-Boote\", l'ammiraglio Karl D\u00f6nitz, nel mese di maggio rassegn\u00f2 le dimissioni, ritirandosi dal servizio attivo.\nL'operazione Ostfront.\nNel mese di marzo del 1943 lo \"Scharnhorst\" salp\u00f2 dal porto di Narvik e successivamente, insieme alla \"Tirpitz\" e alla corazzata tascabile \"L\u00fctzow\", raggiunse il fiordo di Alta, costituendo un potente deterrente al comando del contrammiraglio Friedrich Karl Topp (gi\u00e0 comandante della Tirpitz); peraltro le tre navi rimasero alla fonda durante i mesi estivi poich\u00e9 l'attivit\u00e0 dei convogli, a causa del pericolo rappresentato dalle unit\u00e0 di superficie e dai sommergibili, unito alla lunghezza delle giornate che ne avrebbero favorito l'avvistamento e gli attacchi aerei, fu sospesa, per riprendere con l'approssimarsi dell'inverno.\nIn considerazione dell'avvicinarsi dell'inverno, la Kriegsmarine inizi\u00f2 a smobilitare parzialmente il personale imbarcato sulle grandi navi, richiamando sia il contrammiraglio Topp sia il comandante della \"Scharnhorst\" a Berlino, sostituendoli con i neo-promossi contrammiraglio Erich Bey e capitano di vascello Hinze: entrambi provenivano da cacciatorpediniere ed erano a digiuno di esperienza su grandi navi. In linea di massima, la Marina Tedesca, conscia dell'inferiorit\u00e0 dei propri mezzi di scoperta rispetto alla Royal Navy, pensava di evitare scontri di superficie in inverno. Tuttavia, l'aggravarsi della situazione sul fronte russo richiese un cambio di piani, obbligando a impegnarsi fino in fondo per far vedere all'OKW che anche le grandi navi davano il loro contributo.\nIl 22 dicembre 1943 fu avvistato dai ricognitori della Luftwaffe il convoglio artico JW-55B, diretto verso il porto di Murmansk, in Unione Sovietica; il convoglio era composto da diciannove mercantili, scortati da cinque cacciatorpediniere britannici, l'HMS \"Onslow\", l'HMS \"Onslaught\", l'HMS \"Orwell\", l'HMS \"Scourge\" e l'HMS \"Impulsive\", da tre cacciatorpediniere canadesi, l'HMCS \"Haida\", l'HMCS \"Huron\" e l'HMCS \"Iroquois\", e dal dragamine britannico HMS \"Gleaner\"; era previsto che il convoglio sarebbe transitato a circa 150 miglia a nord di Capo Nord il 26 dicembre e furono inoltrate le disposizioni affinch\u00e9 lo \"Scharnhorst\" salpasse allo scopo di intercettarlo in una missione denominata in codice \"Operazione Ostfront\".\nL'incrociatore da battaglia tedesco era rimasta l'unica unit\u00e0 disponibile nella zona di Alta dopo che la \"Tirpitz\" era stata gravemente danneggiata, a seguito di un attacco compiuto il 22 settembre da alcuni sommergibili inglesi della classe X, i cui equipaggi riuscirono a piazzare delle cariche esplosive sotto lo scafo della corazzata, rendendola inutilizzabile per diversi mesi.\nIl comando navale tedesco della base di Narvik espresse una notevole preoccupazione per lo svolgimento dell'operazione, in quanto le previsioni meteorologiche davano mare in burrasca con venti di tempesta e, se questi elementi avrebbero certamente rallentato la scorta del convoglio, avrebbero fatto altrettanto con quella dello \"Scharnhorst\"; inoltre la possibilit\u00e0 di nevicate avrebbe ostacolato la ricognizione aerea. Il comando navale contatt\u00f2 l'ammiraglio Otto Schniewind presso il quartier generale del \"Gruppo navale nord\" a Kiel per chiedere che l'operazione fosse rinviata ma D\u00f6nitz, contattato a sua volta mentre si trovava a Berlino, insistette per dare comunque il via all'operazione e, alle ore 17:00 del 25 dicembre, fu dato l'ordine all'incrociatore da battaglia tedesco, al comando del capitano di vascello Fritz Julius Hintze, e sul quale si trovava il comandante di squadra, il contrammiraglio Erich Bey di salpare insieme alla sua scorta, composta da cinque cacciatorpediniere della classe Narvik, \"Z 29\", \"Z 30\", \"Z 33\", \"Z 34\" e \"Z 38\".\nLe forze alleate nella zona di Capo Nord.\nIl convoglio JW-55B godeva come scorta indiretta di una potente squadra navale, composta dalla corazzata classe King George V HMS \"Duke of York\", sulla quale era imbarcato il comandante di squadra, l'ammiraglio \"Sir\" Bruce Fraser, che dal mese di giugno aveva sostituito l'ammiraglio John Tovey al comando della Home Fleet, dall'incrociatore leggero HMS \"Jamaica\" e da tre cacciatorpediniere, l'HMS \"Savage\", l'HMS \"Scorpion\" e l'HMS \"Saumarez\"; la squadra era inoltre integrata dal cacciatorpediniere norvegese \"Stord\" che incrociava a maggiore distanza.\nLa squadra alleata comandata da Fraser non era l'unica presente nella zona: a circa 150 miglia dal convoglio JW-55B, infatti si trovava anche il convoglio RA-55A; esso era un convoglio \"vuoto\", ossia composto da navi che avevano precedentemente trasportato il loro carico in Unione Sovietica e che stavano facendo ritorno in Gran Bretagna per essere nuovamente approvvigionate. Il convoglio era formato da ventidue mercantili, con scorta diretta di sette cacciatorpediniere inglesi, l'HMS \"Musketeer\", l'HMS \"Opportune\", l'HMS \"Virago\", l'HMS \"Matchless\", l'HMS \"Milne\", l'HMS \"Meteor\", l'HMS \"Ashanti\", da un cacciatorpediniere canadese, l'HMCS \"Athabascan\", e dal dragamine inglese HMS \"Seagull\", mentre la scorta indiretta era formata da una divisione di incrociatori composta dall'incrociatore pesante HMS \"Norfolk\" e dagli incrociatori leggeri HMS \"Belfast\" e l'HMS \"Sheffield\", comandata dal contrammiraglio \"Sir\" Robert Burnett.\nGli avvistamenti delle due squadre navali.\nImmediatamente dopo la partenza dello \"Scharnhorst\", l'ammiraglio Schniewind, date le condizioni del mare e il ritardo nell'inizio dell'operazione, tent\u00f2 nuovamente di fare annullare la missione, chiedendo all'ammiraglio D\u00f6nitz che almeno i cinque cacciatorpediniere fossero richiamati, ma la risposta dell'Alto comando della Kriegsmarine arriv\u00f2 solo alle 00:02 del 26 dicembre e, contrariamente a quanto richiesto, venne ordinato che, in caso di condizioni estreme o di impossibilit\u00e0 ad adempiere la missione, solo le unit\u00e0 di scorta avrebbero potuto rientrare, mentre l'incrociatore da battaglia avrebbe dovuto procedere da solo come \"nave corsara armata\", aggiungendo che \"il combattimento non doveva essere lasciato a met\u00e0\".\nIn quel momento, mentre la squadra tedesca era ancora convinta di lanciarsi all'inseguimento di un convoglio debolmente difeso, le condizioni atmosferiche indussero il contrammiraglio Bey a interrompere il silenzio radio per segnalare un'avaria occorsa a uno dei cacciatorpediniere e questo fu sufficiente alle unit\u00e0 alleate per capire che una grossa nave di superficie era in navigazione; immediatamente la squadra di Fraser, che si trovava a circa 220 miglia di distanza, e quella di Burnett, distante meno di 150 miglia, si diressero verso Capo Nord, facendo contemporaneamente deviare il convoglio JW-55B verso nord-est, al fine di allontanarlo dal pericolo di contatto con unit\u00e0 nemiche.\nAlle ore 7:55 del 26 dicembre il contrammiraglio Bey, non riuscendo a individuare la posizione del convoglio, diede ordine ai cacciatorpediniere di dirigersi verso sud-ovest, disponendosi \"a ventaglio\", mentre lo \"Scharnhorst\" avrebbe proseguito verso nord nel tentativo di formare una \"tenaglia\" per intrappolare il convoglio; pochi minuti dopo un ricognitore della Luftwaffe avvist\u00f2 l'HMS \"Duke of York\" che si stava velocemente avvicinando, ma il messaggio trasmesso dall'aereo fu incompleto e la squadra tedesca, che aveva precedentemente ricevuto un messaggio dai sommergibili che si trovavano nella zona dell'Isola degli Orsi, che avevano a loro volta avvistato il convoglio, segnalando tuttavia come scorta solo incrociatori leggeri e navi di piccola stazza, ritenne di potere intercettare il convoglio prima di entrare in contatto con le unit\u00e0 di scorta, le quali sarebbero state in ogni caso in posizione di svantaggio rispetto alle artiglierie da 280\u00a0mm di cui lo \"Scharnhorst\" era dotato, continuando a ignorare l'approssimarsi di una corazzata.\nL'affondamento dello \"Scharnhorst\".\nLe squadre nemiche continuavano ad avvicinarsi nell'oscurit\u00e0 della notte polare e, alle ore 09:24, l'incrociatore leggero HMS \"Belfast\", che aveva individuato lo \"Scharnhorst\" con il radar a una distanza di circa 17 miglia e lo aveva seguito per circa 40 minuti, apr\u00ec il fuoco, seguita pochi minuti dopo dall'incrociatore pesante HMS \"Norfolk\", sopraggiunto insieme all'altro incrociatore leggero HMS \"Sheffield\"; l'incrociatore da battaglia tedesco fu colpito all'albero di trinchetto e il radar di prua fu distrutto, ma il contrammiraglio Bey, invece che accettare lo scontro utilizzando la maggiore gittata e la maggiore potenza dei suoi pezzi rispetto a quelli delle navi alleate, si allontan\u00f2, proseguendo nella ricerca del convoglio che continuava a dirigersi verso nord, spingendo la nave tedesca sempre pi\u00f9 lontana dalla sua base.\nLa ricerca del convoglio da parte dello \"Scharnhorst\" prosegu\u00ec per altre due ore e, alle ore 12:05, avvenne un altro scambio di colpi; l'HMS \"Norfolk\" fu colpito due volte, venendo gravemente danneggiato, ma il contrammiraglio Bey solo in quel momento si rese conto che le unit\u00e0 britanniche si erano frapposte tra lui e il convoglio e che il proseguimento della caccia avrebbe costituito un eccessivo rischio per la sua nave, anche tenendo conto della difficolt\u00e0, a causa della disponibilit\u00e0 del solo radar di poppa, nell'individuazione delle unit\u00e0 nemiche; ritenne pertanto di interrompere la ricerca e di fare rotta verso sud-est per tentare di raggiungere la Norvegia, segnalando contemporaneamente ai cacciatorpediniere della sua scorta di fare altrettanto.\nL'incrociatore da battaglia tedesco sulla sua rotta di rientro venne seguito dai tre incrociatori della squadra di Burnett, ma il contrammiraglio Bey consider\u00f2 che la maggiore velocit\u00e0 e la maggiore potenza dei pezzi della sua nave l'avrebbero messa al riparo dal pericolo, non sapendo che la corazzata HMS \"Duke of York\" stava sopraggiungendo su di una rotta trasversale rispetto allo \"Scharnhorst\" che, alle ore 16:17, venne individuato a una distanza di circa 22 miglia dalla nave ammiraglia britannica e, alle ore 16:54, fu illuminato dai proiettori e dai bengala lanciati dall'HMS \"Belfast\", permettendo all'HMS \"Duke of York\" di aprire il fuoco a una distanza di circa 14 miglia; nello scambio di colpi che segu\u00ec, entrambe le navi vennero danneggiate, ma i colpi ricevuti dallo \"Scharnhorst\", che proseguiva nella sua rotta verso sud, ne ridussero la velocit\u00e0 a soli 10 nodi, permettendo anche ai cacciatorpediniere di avvicinarvisi.\nAlle ore 18:24 il contrammiraglio Bey, constatata la gravit\u00e0 della situazione, invi\u00f2 a Berlino il messaggio \"\"combatteremo fino all'ultimo colpo\" e contemporaneamente fece trasportare le munizioni dai depositi delle torri prodiere, ormai inutilizzabili, alla torre di poppa, permettendo allo \"Scharnhorst\" di continuare a sparare; quattro cacciatorpediniere della squadra di Fraser che erano riusciti a raggiungerlo le lanciarono per\u00f2 contro ventisette siluri, di cui solo tre andarono a segno, riuscendo comunque a rallentare ulteriormente la navigazione dell'incrociatore da battaglia tedesco che, quasi immobilizzato, venne colpito da dieci salve della HMS \"Duke of York\"; alle ore 19:12, l'HMS \"Belfast\" colp\u00ec la torre poppiera, lasciando disponibili solo due cannoni da 150\u00a0mm per rispondere al fuoco, ma, alle ore 19:30, anche questi furono ridotti al silenzio e, alle ore 19:57, la nave si capovolse e affond\u00f2; solo 36 dei 1\u00a0968 uomini imbarcati sullo \"Scharnhorst\" vennero raccolti e salvati dal cacciatorpediniere HMS \"Scorpion\" e tradotti sulla nave ammiraglia britannica.\nEpilogo.\nDopo l'affondamento dello \"Scharnhorst\" l'ammiraglio Fraser rese gli onori all'equipaggio dell'incrociatore da battaglia tedesco lanciando una corona in mare, venendo nominato \"Primo Barone di Capo Nord\"\", in omaggio alla sua vittoria, mentre, da parte tedesca, la perdita della grande unit\u00e0 di superficie lasci\u00f2 la Kriegsmarine con la sola \"Tirpitz\", peraltro in quel momento ancora in riparazione, a minacciare concretamente la navigazione dei convogli artici. La battaglia di Capo Nord costitu\u00ec l'ultima battaglia navale combattuta tra tedeschi e alleati con unit\u00e0 di superficie per tutta la durata del conflitto; da quel momento, fino alla fine della seconda guerra mondiale, le uniche azioni attuate dai tedeschi furono condotte solo con aerei o sottomarini."}
{"id": "2439766", "revid": "85053", "url": "https://it.wikipedia.org/wiki?curid=2439766", "title": "Battaglia dello Stretto di Danimarca", "text": ""}
{"id": "2439781", "revid": "287204", "url": "https://it.wikipedia.org/wiki?curid=2439781", "title": "Prassi e teoria della psicologia individuale", "text": "Prassi e teoria della psicologia individuale \u00e8 un libro scritto dallo psicologo Alfred Adler, pubblicato nel 1924.\nIl libro conserva una notevole importanza, visto che assurge anche al ruolo di trattato-manifesto della dottrina proposta da Adler. \nIl primo capitolo \u00e8 scritto dall'autore per orientare il lettore nel percorso introduttivo alle teorie fondamentali e ai risultati ottenuti dalla psicologia individuale. Adler chiarisce innanzitutto il significato della definizione \"individuale\" e di \"individuale comparata\", che lascia ben aperte le porte all'approfondimento dei rapporti interpersonali.\nNelle pagine seguenti vengono descritte le linee direttive della nuova corrente psicologica, rette dal nuovo concetto di finalismo delle nevrosi, al posto della analisi causalistica delle stesse, che era in auge in quegli anni. In queste pagine il raffronto con la psicoanalisi freudiana \u00e8 serrato e continuo. Segue un capitolo che presenta uno schema terapeutico utile per le fasi di diagnosi e di trattamento delle nevrosi, suddiviso in tre sezioni: il senso di inferiorit\u00e0, i meccanismi di compensazione, la metodologia psicoterapeutica.\nNei capitoli successivi, gli argomenti centrali trattati dall'autore sono le valutazioni cliniche sul substrato organico delle psiconevrosi e la sintomatologia di queste ultime.\nTra le principali nevrosi analizzate vi sono la sifilofobia, che comporta la rinuncia ad una vita sessuale e matrimoniale serena e regolare; l'insonnia nervosa, ossessioni, depressioni e paranoie descritte grazie all'ausilio di molti casi di analisi.\nIl capitolo riguardante la vita onirica e l'interpretazione dei sogni conferma la mentalit\u00e0 clinica dello psicologo, che rifugge ogni soluzione magica.\nBen tre capitoli sono dedicati alla osservazione del comportamento infantile e ai problemi connessi: il primo evidenzia perch\u00e9 lo studio dell'infanzia si pu\u00f2 definire centrale per la eziologia delle nevrosi, in quanto queste ultime vengono considerate conseguenze di compensazioni elaborate durante i primi anni di vita; il secondo affronta la delicata tematica dell'educazione, dal punto di vista psicologico, prendendo in considerazione gli effetti indotti dai modelli educativi troppo duri e rigidi oppure troppo deboli e permissivi; il terzo penetra nella disciplina sociologica, visto che si occupa della tematica dell'infanzia abbandonata.\nIl tema della sessualit\u00e0 appare pregnante e interi capitoli sono dedicati alle problematiche inerenti all'omosessualit\u00e0 maschile e femminile, la prostituzione, le esperienze di natura erotica, che vengono affrontate con una prospettiva di valutazione ben pi\u00f9 ampia della semplice pulsione.\nAnche alla tematica dell'inconscio, l'autore assegna una importanza notevole, dato che il modello adleriano attribuisce ai processi psichici una origine inconsapevole o contraria alla sfera cosciente."}
{"id": "2439782", "revid": "110157", "url": "https://it.wikipedia.org/wiki?curid=2439782", "title": "L'amicizia", "text": "L'amicizia \u00e8 un libro scritto dal sociologo Francesco Alberoni, pubblicato nella sua prima edizione durante l'anno 1986.\nIl libro \u00e8 scritto con uno stile divulgativo ed \u00e8 impreziosito da una lunga serie di riferimenti letterari e storici.\nNel primo capitolo, l'autore si interroga sulla conservazione del valore dell'amicizia, all'interno della societ\u00e0 contemporanea. Per inquadrare meglio la correlazione fra l'amicizia e la struttura sociale, l'autore propone un excursus, iniziandolo dall'antica Cina ai tempi degli insegnamenti di Confucio, concernenti anche i rapporti interpersonali, e proseguendolo con i poemi dell'antica Grecia e con le definizioni e le distinzioni attribuite alla amicizia da Aristotele, e terminandolo con gli esempi di Marx e Engels.\nAlberoni presenta, quindi, le quattro definizioni pi\u00f9 comuni di amicizia, che spaziano da quella di conoscenti alle relazioni di ruolo, dalla solidariet\u00e0 collettiva alla simpatia e amichevolezza. Per\u00f2, dato che le definizioni attuali sono vaghe e possono essere applicate a conoscenti, ma anche a soci, al vicino come al collega, allora Alberoni sgombra il campo degli equivoci e propone l'amicizia pi\u00f9 ristretta, quella in cui due individui si vogliono reciprocamente bene. A questo punto, l'autore scioglie i dubbi sulle somiglianze e le possibili confusioni fra la definizione di amicizia e quella di amore.\nNel secondo capitolo, Alberoni spiega come possa sorgere l'amicizia, e cio\u00e8 come un atto discontinuo che produce incontri diluiti nel tempo, durante i quali i soggetti non si mettono alla prova, come invece capita nell'amore.\nIl terzo capitolo riprende la tematica dei tempi dell'amicizia, incostanti e granulari, per i quali non \u00e8 richiesto uno scambio continuo di informazioni; inoltre prosegue il parallelismo fra lo stato di innamoramento e le caratteristiche della amicizia tipica, che fondano le loro essenza, l'uno nella passione l'altra nella valutazione.\nAlberoni, nelle pagine seguenti, illustra alcuni elementi fondamentali dell'amicizia, quali la indispensabile libert\u00e0 concessa all'altro e il giudizio morale di valutazione dell'altro. Il sociologo elenca le qualit\u00e0 ricercate nell'amico, dalla simpatia alla intellettualit\u00e0. L'argomento seguente toccato da Alberoni \u00e8 quello dello \"stato nascente\", connesso sia alla coppia sia ad un movimento collettivo, che nella sua fase evolutiva, pu\u00f2 tramutarsi in una istituzione o in una quotidianit\u00e0. L'amicizia, secondo l'autore, non appartiene a nessuno di questi stati, ma \u00e8 costituita da una rete di relazioni interpersonali, in grado di attraversare coppie, gruppi, istituzioni e consuetudini.\nIl capitolo nove affronta la tematica della amicizia interpersonale allargata ad una comunit\u00e0, e a sostegno di questa ipotesi elenca i casi dell'ideale epicureo. Alberoni distingue l'amicizia dal sentimento che lega gli aderenti ad un particolare movimento, dalla forza collante che tiene uniti i gruppi che vivono esperienze in comune, dal senso di solidariet\u00e0 che nasce nell'ambito di alcune correnti religiose, politiche e sociali.\nIl dodicesimo capitolo focalizza l'attenzione sulle somiglianze e le differenze tra i tempi e i modi dell'erotismo e quelli dell'amicizia.\nL'ultima parte del libro \u00e8 dedicata a tutti quei fattori che ostacolano l'amicizia, tra i quali, l'autore enumera l'invidia, il potere, l'utilitarismo, etc.\nEdizioni.\n\"L'amicizia\" \u00e8 stata tradotta in 13 lingue.\nTraduzioni.\n\"L'amicizia\" vanta traduzioni in 13 lingue:"}
{"id": "2439784", "revid": "287204", "url": "https://it.wikipedia.org/wiki?curid=2439784", "title": "L'erotismo", "text": "L'erotismo \u00e8 un libro scritto dal sociologo Francesco Alberoni, pubblicato nella sua prima edizione durante l'anno 1986.\nIl libro \u00e8 scritto con uno stile divulgativo ed \u00e8 impreziosito da riferimenti letterari e storici.\nLe prime pagine sono dedicate alle due principali espressioni dell'erotismo maschile, ossia la pornografia con l'immagine portante delle donne insaziabili di sesso e di quello femminile, ossia il genere letterario rosa, nel quale l'erotismo si attiva nel momento in cui la donna attira l'attenzione e lo sguardo dell'eroe su di s\u00e9.\nNel capitolo intitolato \"Il sogno della donna\", Alberoni presenta alcune differenze presenti nell'ambito della struttura temporale dei sessi, ossia il tempo continuo per la donna e quello discontinuo per l'uomo. Inoltre, l'autore descrive la gestione femminile degli stati emotivi, la loro integrazione, l'importanza delle percezioni sensoriali, dell'identificazione con gli idoli e con il capo. La tendenza della donna \u00e8 di trasformare l'erotismo in un rapporto continuo con lo stesso partner, oltre ad essere mediamente attratta dall'uomo in grado di scatenare emozioni violente e di amore appassionato. Per lei, il confine tra amore ed erotismo \u00e8 pi\u00f9 labile rispetto all'uomo.\nIl capitolo seguente traccia un filo conduttore tra la pornografia occidentale e quella orientale e presenta le varie componenti della fantasia erotica maschile.\nIl sociologo si sofferma sulle esigenze e sulle inclinazioni maschili, tra le quali il disimpegno e la libert\u00e0.\nNon poteva mancare un capitolo sulla promiscuit\u00e0, agganciato a rievocazioni storiche antiche, come i culti dionisiaci, e moderne, come le comunit\u00e0 comuniste erotiche fondate negli Stati Uniti agli inizi del XIX secolo da Francis Wright e quelle degli anni sessanta del Novecento su entrambi i lati dell'oceano, come quella di Sandstone e di Oz. Dopo una breve spiegazione dello \"stato nascente\", il sociologo approfondisce le motivazioni della promuscuit\u00e0 negli omosessuali.\nNelle pagine successive, Alberoni si occupa dei meccanismi in grado di creare legami forti, come per esempio il piacere, oppure la perdita. Non mancano i capitoli dedicati alla gelosia, alla invidia, alla descrizione dettagliata del significato di \"stato nascente\" e alla distinzione fra innamoramento ed infatuazione.\nLe conclusioni di Alberoni sono che nonostante le diversit\u00e0 di genere, il grande erotismo sboccia quando avviene una perfetta simbiosi fra i due esseri."}
{"id": "2439785", "revid": "726373", "url": "https://it.wikipedia.org/wiki?curid=2439785", "title": "Incubi e deliri (miniserie televisiva)", "text": "Incubi e deliri (\"Nightmares and Dreamscapes: From the Stories of Stephen King\") \u00e8 una miniserie televisiva statunitense, composta da otto episodi, tratti da altrettanti racconti di Stephen King, trasmessa da TNT per la prima volta dal 12 luglio al 2 agosto 2006.\nCinque degli episodi sono tratti da racconti contenuti nella raccolta \"Incubi &amp; deliri\" (\"L'ultimo caso di Umney\", \"E hanno una band dell'altro mondo\", \"La fine del gran casino\", \"Il quinto quarto\" e \"Crouch End\"), uno da un racconto contenuto in \"A volte ritornano\" (\"Campo di battaglia\") e due da racconti contenuti in \"Tutto \u00e8 fatidico\" (\"Autopsia 4\" e \"Il Virus della Strada va a nord\")."}
{"id": "2439787", "revid": "767487", "url": "https://it.wikipedia.org/wiki?curid=2439787", "title": "Killing Me, Killing You", "text": "Killing Me, Killing You \u00e8 il primo singolo della band finlandese Sentenced, estratto dall'album Crimson, e pubblicato nel 1999 dalla Century Media Records."}
{"id": "2439800", "revid": "339392", "url": "https://it.wikipedia.org/wiki?curid=2439800", "title": "Astrorobot Contatto Y", "text": ""}
{"id": "2439802", "revid": "404338", "url": "https://it.wikipedia.org/wiki?curid=2439802", "title": "7U", "text": ""}
{"id": "2439810", "revid": "486946", "url": "https://it.wikipedia.org/wiki?curid=2439810", "title": "Kheops", "text": ""}
{"id": "2439811", "revid": "339392", "url": "https://it.wikipedia.org/wiki?curid=2439811", "title": "Cour des Aides", "text": ""}
{"id": "2439812", "revid": "729019", "url": "https://it.wikipedia.org/wiki?curid=2439812", "title": "Coppa panamericana di pallavolo femminile 2009", "text": "L'VIII Coppa panamericana di pallavolo femminile si \u00e8 svolta dal 26 giugno al 4 luglio 2009 a Miami, negli Stati Uniti. Al torneo hanno partecipato 11 squadre nazionali nordamericane e sudamericane e la vittoria finale \u00e8 andata per la seconda volta al Brasile, il quale si \u00e8 qualificato di diritto al World Grand Prix 2010, insieme a Repubblica Dominicana, Porto Rico e Stati Uniti, rispettivamente prima, seconda e terza squadra nordamericana classificata.\nPodio.\nCampione.\nBrasile(Secondo titolo)\nSecondo posto.\nRepubblica Dominicana\nTerzo posto.\nPorto Rico"}
{"id": "2439820", "revid": "24948330", "url": "https://it.wikipedia.org/wiki?curid=2439820", "title": "Frase gnomica", "text": ""}
{"id": "2439822", "revid": "256896", "url": "https://it.wikipedia.org/wiki?curid=2439822", "title": "Rete GPS", "text": ""}
{"id": "2439824", "revid": "367445", "url": "https://it.wikipedia.org/wiki?curid=2439824", "title": "Rete GNSS", "text": ""}
{"id": "2439833", "revid": "339392", "url": "https://it.wikipedia.org/wiki?curid=2439833", "title": "Parco Orsiera-Rocciavr\u00e8", "text": ""}
{"id": "2439836", "revid": "1305772", "url": "https://it.wikipedia.org/wiki?curid=2439836", "title": "Fat Princess", "text": "Fat Princess \u00e8 un videogioco strategico in tempo reale sviluppato dalla Titan Studios scaricabile dal PlayStation Store.\nModalit\u00e0 di gioco.\n\"Fat Princess\" \u00e8 un videogioco in single player o multiplayer che consiste in una battaglia tra 32 giocatori con l'obiettivo di catturare la principessa tenuta nel castello del nemico e portarla nella propria base. Si pu\u00f2 anche dare del cibo alla principessa nemica custodita per farla ingrassare, in modo che serviranno pi\u00f9 nemici a portarla via. Oltre a questa, il gioco prevede diverse modalit\u00e0 e la possibilit\u00e0 di scegliere tra diverse mappe, come arcipelaghi, foreste, montagne, vulcani ed altri ancora.\nEsistono principalmente sei classi: oltre al semplice \"popolano\" si pu\u00f2 scegliere di impersonare un \"mago\", un \"guerriero\", un \"prete\", un \"arciere\" o un \"servitore'ninja\" e \"gigante\"). Per usare una di queste classi basta selezionare il cappello distintivo della classe che si vuole usare, e si pu\u00f2 anche potenziare le classi potenziando gli edifici.\nEspansioni.\n\u00c8 stata annunciata dagli sviluppatori una serie di espansioni scaricabili per il gioco. La prima, una nuova mappa chiamata \"New Porc\", \u00e8 stata resa disponibile gratuitamente il 29 ottobre 2009 insieme alla patch 1.03."}
{"id": "2439837", "revid": "15756", "url": "https://it.wikipedia.org/wiki?curid=2439837", "title": "Management Center Innsbruck", "text": "Il Management Center Innsbruck (MCI) \u00e8 un istituto universitario austriaco, con sede a Innsbruck, nella regione del Tirolo.\nStoria e organizzazione.\nIl Management Center Innsbruck \u00e8 stato istituito nel 1995/96, come centro universitario di diritto privato, ma di propriet\u00e0 prevalentemente pubblica. L'istituto universitario \u00e8 patrocinato da:\nInoltre, il lavoro dell'istituto \u00e8 sostenuto da una cerchia di aziende operanti in vari settori.\nL'MCI \u00e8 accreditato per offrire corsi di studi superiori ai sensi dell'art. 2 della legge austriaca sull'istruzione professionale superiore non-universitaria. L'MCI \u00e8 un centro universitario di diritto privato, proprietario del marchio registrato Die Unternehmerische Hochschule\u00ae / The Entrepreneurial School\u00ae (L'Universit\u00e0 imprenditoriale \u00ae).\nSedi.\nL'MCI dispone di cinque sedi a Innsbruck.\nL'MCI fa parte del modello denominato \"Universit\u00e0 aperta di Innsbruck\" e condivide con altri istituti universitari della citt\u00e0 strutture quali biblioteche, laboratori, mense, impianti sportivi etc.\nLaurea triennale (BA/BSc) &amp; Laurea specialistica (MA/MSc).\nI corsi di laurea triennale e specialistica sono organizzati con forte attenzione all'aspetto professionale. Dal 2005 al 2009 tutti i corsi di studio sono stati riorganizzati sulla base del modello bachelor/master definito dal Processo di Bologna. Gli studenti dell'MCI possono scegliere facoltativamente di frequentare un semestre presso uno dei circa 150 istituti superiori gemellati, situati in ogni parte del mondo.\nMaster post-universitario.\nI corsi di studio dei master post-universitari sono strutturati come corsi di specializzazione ai sensi dell'art. 9 della legge austriaca sull'istruzione professionale superiore non-universitaria e accreditati con il marchio di qualit\u00e0 FIBAA. Il corso di studi LL.M. \"Diritto economico e tributario internazionale\" \u00e8 strutturato come programma di studio \"dual degree\" (doppio titolo), in cooperazione con la School of Finance &amp; Management di Francoforte. I corsi si tengono per met\u00e0 a Francoforte s/M e per met\u00e0 a Innsbruck.\nDottorato.\nGli accordi di dottorato tra l'MCI, l'Universit\u00e0 di Innsbruck e l'Universit\u00e0 Medica di Innsbruck favoriscono lo sviluppo di lavori di ricerca comuni. Inoltre, l'MCI segue tesi di dottorato in altre 10 universit\u00e0 austriache ed estere.\nCorsi di certificazione.\nIl diploma di un corso di certificazione viene riconosciuto per i corsi di studio post-universitari citati sopra; con vari diplomi in combinazione con la redazione di una tesi di adeguato livello scientifico (tesi di master) \u00e8 possibile conseguire i titoli accademici di MBA, MSc oppure LL.M..\nInoltre, vengono proposti circa 30 seminari intensivi su temi quali direzione gestionale, management, diritto e comunicazione. Per le organizzazioni aziendali, l'MCI propone anche un'offerta formativa sotto forma di corporate training in tutta l'area germanofona.\nIstituti partner.\nL'MCI collabora con numerosi istituti partner internazionali [7], presso i quali \u201cstudenti selezionati\u201d possono trascorrere un semestre di studio. L'offerta formativa \u00e8 completata da vari accordi \u201cdouble degree\u201d (doppio titolo) e numerose opzioni di studio all'estero.\nAltre strutture.\nIl centro di servizi per gli studenti MCI (Student Services) funge come punto di riferimento per la ricerca di alloggio, per borse di studio/sovvenzioni, per attivit\u00e0 sportive/culturali/tempo libero, ricerche bibliografiche/biblioteche e per tutte le questioni personali (p.es. consulenza psicologica, comunit\u00e0 parrocchiali).\nIl centro linguistico interno offre la possibilit\u00e0, accanto all'insegnamento delle lingue previste nei vari piani di studi, di apprendere numerose lingue straniere e di ottenere qualifiche interculturali.\nL'Associazione dei laureati dell'MCI (MCI Alumni &amp; Friends), di cui fanno parte anche tutti gli studenti attivi dell'MCI, organizza conferenze e dibattiti con i principali decision maker del mondo dell'economia, della cultura e della politica. Lo slogan dell'associazione \u00e8 \"una rete di persone motivate\".\nL'MCI Career Center offre assistenza nella ricerca di stage per studenti, di prime occupazioni per neolaureati e di nuove opportunit\u00e0 professionali per laureati con esperienza.\nL'associazione nazionale austriaca degli studenti universitari (\u00d6sterreichische Hochsch\u00fclerInnenschaft \u00d6H) \u00e8 presente ufficialmente al Management Center Innsbruck. Ogni anno, durante il semestre estivo vengono eletti i rappresentanti per i vari corsi di studi, i presidenti e i rappresentanti federali dell'\u00d6H."}
{"id": "2439839", "revid": "339392", "url": "https://it.wikipedia.org/wiki?curid=2439839", "title": "Gadget Boy", "text": ""}
{"id": "2439853", "revid": "109921031", "url": "https://it.wikipedia.org/wiki?curid=2439853", "title": "Monte Medolano", "text": "Il Monte Medolano, popolarmente detto Monte della Barcaccia, \u00e8 un piccolo rilievo formatosi nel Pleistocene, durante la 4\u00aa glaciazione, che si erge nella zona nord del territorio di Medole, rappresentando l'ultimo e solitario contrafforte di colline moreniche del Garda verso la pianura mantovana.\nStoria.\nPer via della sua posizione, che permette di dominare visivamente la vasta piana sottostante del Campo di Medole, \u00e8 stato teatro di numerosi fatti d'arme, tra i cui tre importanti battaglie, in diverse epoche, nelle quali si sono invariabilmente misurati schieramenti francesi e austriaci, sempre con vittoria francese.\nSul finire della prima fase della Guerra di successione spagnola, l'8 settembre 1706, ai piedi del Monte si svolse la Battaglia di Medole (o Battaglia di Castiglione), che vide prevalere le truppe francesi guidate dal barone M\u00e9davy sulle truppe austriache del langravio Federico d'Assia-Kassel.\nNell'agosto 1796, fu il luogo verso cui il giovane generale Napoleone Bonaparte lanci\u00f2 l'attacco alle postazioni austriache del feldmaresciallo von Wurmser, ribaltando in suo favore le sorti della Battaglia di Castiglione.\nNel corso della grande Battaglia di Solferino e San Martino, il 24 giugno 1859, sul Monte Medolano era posto lo stato maggiore del generale Mac-Mahon che sulla collina concord\u00f2 con Napoleone III e diresse l'attacco da sud alle postazioni austriache di Solferino. Sulla cima del monte i soldati francesi allestirono un improvvisato cenotafio, in onore ai loro compagni caduti, composto da un cerchio di tuie, anche dette \"alberi della vita\", tuttora esistente. Alcuni di questi episodi storici sono ricordati da memoriali lapidei posti ai piedi dell'altura e nelle vicinanze.\nNella seconda met\u00e0 del XIX secolo vennero parzialmente sfruttati i naturali terrazzamenti per la coltivazione di viti e mandorli, lasciando per\u00f2 buona parte del monte incolta e cos\u00ec conservando una variet\u00e0 di specie vegetali particolarmente rare.\nPer questi motivi la collina \u00e8 stata sottoposta a vincoli storico e naturalistico.\nTradizionalmente, rappresentava un luogo conviviale per la popolazione di Medole e dei comuni limitrofi che raggiungeva l'altura per consumare il rituale pranzo al sacco di Pasquetta. Durante gli anni della Mille Miglia, schiere di appassionati e di curiosi si radunavano su Monte della Barcaccia che, data l'adiacenza alla \"Goitese\", costituiva un anfiteatro naturale dal quale osservare un lungo tratto della tappa conclusiva.\nNel trentennio successivo alla seconda met\u00e0 degli anni settanta, il totale abbandono delle attivit\u00e0 di coltivazione e delle correlate operazioni di manutenzione, hanno favorito la crescita di una vegetazione fittissima e inestricabile che rendeva particolarmente difficoltoso l'accesso alla collina.\nAgli inizi del 2009, una convenzione tra la propriet\u00e0 e l'Amministrazione comunale, ha sancito l'uso pubblico del sito che, nel giro di poche settimane, \u00e8 stato bonificato e reso accessibile dal meritorio e imponente lavoro di un gruppo di volontari, coordinati da funzionari dei \"Beni Culturali\" e della \"Forestale\"."}
{"id": "2439854", "revid": "1573940", "url": "https://it.wikipedia.org/wiki?curid=2439854", "title": "Ele\u015fkirt", "text": "Ele\u015fkirt (anticamente Alashkert o Ala\u015fkert) (in armeno: \u0531\u056c\u0561\u0577\u056f\u0565\u0580\u057f') \u00e8 una localit\u00e0 e un distretto della Turchia nord-orientale, appartenente alla provincia di A\u011fr\u0131, nei pressi del confine con la Georgia. La localit\u00e0 era nota nel periodo medievale come Vaghashkert (in armeno: \u054e\u0561\u0572\u0561\u0577\u056f\u0565\u0580\u057f)."}
{"id": "2439855", "revid": "398848", "url": "https://it.wikipedia.org/wiki?curid=2439855", "title": "Brasiliopuntia", "text": ""}
{"id": "2439863", "revid": "125979700", "url": "https://it.wikipedia.org/wiki?curid=2439863", "title": "Coppa Anglo-Italiana 1970", "text": "La Coppa Anglo-Italiana del 1970 \u00e8 stata la prima edizione del torneo e fu vinta dallo Swindon Town.\nL'atto conclusivo del torneo \u00e8 tristemente noto per essere stato una delle prime finali di una competizione calcistica a essere sospesa per violenze dei tifosi, con un bilancio di un centinaio di feriti tra tifosi e forze dell'ordine.\nSquadre partecipanti.\nLe 12 squadre partecipanti furono divise in tre gruppi, all'interno dei quali vennero abbinate due italiane e due inglesi.\nIn ogni girone, ogni squadra avrebbe sfidato in gare di andata e ritorno, le due di nazionalit\u00e0 opposte (e non l'altra connazionale). Dopo le quattro gare di ogni squadra, quindi, oltre ai 2 punti per vittoria e 1 in caso di pareggio, si sarebbero sommati i gol fatti come punti aggiuntivi. A qualificarsi per la finale, sarebbero state la miglior italiana e la migliore inglese venute fuori da questa particolare classifica.\nRisultati.\nFinale.\nLa finale fu continuamente disturbata dai tifosi del Napoli, che dopo lanci di fumogeni e di bengala, invasero per due volte il terreno di gioco. L'arbitro interruppe la partita al 79' e decret\u00f2 a tavolino il risultato del campo: 3-0 per lo Swindon Town."}
{"id": "2439864", "revid": "284938", "url": "https://it.wikipedia.org/wiki?curid=2439864", "title": "Cassidy Phillips", "text": ""}
{"id": "2439867", "revid": "114994466", "url": "https://it.wikipedia.org/wiki?curid=2439867", "title": "Jan Chryzostomus Neruda", "text": "Biografia.\nDopo essersi formato musicalmente nella capitale boema, come il fratello minore Johann Baptist Georg (Jan K\u0159titel Ji\u0159\u00ed) fu inizialmente attivo come violinista presso un teatro praghese. Nel 1726 nel monastero premostratense di Strahov, dove nel 1733 divenne succentore e dieci anni dopo (nel 1743) cantore e maestro del coro."}
{"id": "2439868", "revid": "398848", "url": "https://it.wikipedia.org/wiki?curid=2439868", "title": "Maihuenopsis", "text": ""}
{"id": "2439869", "revid": "367445", "url": "https://it.wikipedia.org/wiki?curid=2439869", "title": "R\u00e1ba Trucks", "text": ""}
{"id": "2439872", "revid": "1305772", "url": "https://it.wikipedia.org/wiki?curid=2439872", "title": "In Flight", "text": "In Flight (\"in volo\" in lingua inglese) pu\u00f2 riferirsi a:"}
{"id": "2439873", "revid": "731511", "url": "https://it.wikipedia.org/wiki?curid=2439873", "title": "Gran Premio di Francia 1967", "text": "Il Gran Premio di Francia 1967 fu una gara di Formula 1, disputatasi il 2 luglio 1967 sul Circuito Bugatti a Le Mans. Fu la quinta prova del mondiale 1967 e vide la vittoria di Jack Brabham su Brabham-Repco, seguito dal compagno di squadra Denny Hulme e da Jackie Stewart.\nNote.\n\"Salvo indicazioni diverse le classifiche sono tratte da \""}
{"id": "2439882", "revid": "110157", "url": "https://it.wikipedia.org/wiki?curid=2439882", "title": "Ponte Fabio Massimo", "text": "Il Ponte Fabio Massimo \u00e8 un ponte di epoca romana sito nel comune di Faicchio.\nStoria.\nIl ponte attuale \u00e8 stato in gran parte edificato nel periodo repubblicano su un preesistente manufatto sannita che era costituito da due semplici elementi laterali in pietra e calcestruzzo sui quali alcune tavole in legno disposte orizzontalmente permettevano il passaggio di persone e animali.\nLa tradizione vuole che vi sia passato il dittatore romano Quinto Fabio Massimo per arrestare l'avanzata di Annibale durante la seconda guerra punica.\nIl ponte ha subito diversi rimaneggiamenti specie a seguito del terremoto del 5 giugno 1688 e all'alluvione del 1860 quando venne costruita la volta a sinistra per reggere il muro alle sue spalle, pericolante.\nNel 2008 \u00e8 stato oggetto di un discutibile intervento di restauro ad opera dell'architetto Vincenzo Vallone dandogli un aspetto pi\u00f9 moderno anche per l'uso di tecniche da sempre estranee al manufatto come la scelta di intonacare la parte superiore e l'interno della volta, precedentemente a pietra viva.\nDescrizione.\nIl ponte \u00e8 situato su una deviazione che conduce a Faicchio della strada provinciale Cerreto Sannita-San Salvatore Telesino, presso una gola del fiume Titerno fra i monti Acero e Gioia.\nLa parte originaria \u00e8 costituita dall'arcata maggiore sita sul corso del fiume e quella alla sua sinistra, entrambe aventi gli archi in laterizi poggianti sui resti della struttura sannita, riconoscibili dalla tipica opera poligonale presente anche nella vicina \"Arce\" (cinta muraria sannita) su Monte Acero. Sovrastanti ci\u00f2 sono alcuni tratti murari in opera reticolata, residui della costruzione romana.\nOriginariamente il passaggio del ponte era costituito da due rampe laterali che salivano verso la parte centrale, sovrastante l'arcata maggiore. Il percorso di queste due rampe \u00e8 stato segnato da due linee tracciate sul tufo della parte superiore. \nL'arco all'estrema sinistra \u00e8 stato aggiunto a seguito di una alluvione nel 1860."}
{"id": "2439887", "revid": "287204", "url": "https://it.wikipedia.org/wiki?curid=2439887", "title": "Luis Fajardo de C\u00f3rdoba", "text": "Biografia.\nEra il secondogenito di Luis Fajardo de la Cueva, secondo marchese de los V\u00e9lez e di Leonor Fern\u00e1ndez de C\u00f3rdoba.\nFu capitano generale dell'Invincibile Armata dell'Oceano Atlantico, conquistatore di La Mamora \"che consegn\u00f2 alla Spagna 70 milioni di oro e argento\", cavaliere dell'ordine di Calatrava e comandante di Moral.\nSpos\u00f2 a Murcia \"dona\" Luisa de Tenza. Erano parenti di Juan Fajardo de Entenza e di Alonso Fajardo de Entenza, governatore e capitano generale spagnolo delle isole Filippine dal 3 luglio 1618 al luglio 1624.\nNel 1605 e nel 1606, Don Luis comand\u00f2 la Flota de Barlovento mandata nei Caraibi per combattere il contrabbando di tabacco ed i commercianti europei soprattutto olandesi, che violavano il monopolio spagnolo. La cosa si dimostr\u00f2 troppo dispendiosa e fu chiusa nel 1608.\nIl successivo incarico di Fajardo fu il confronto con i corsari del mar Mediterraneo occidentale. Distrusse a Tunisi la flotta pirata di John Ward e Kara Osman, nell'estate del 1609.\nFilippo III di Spagna lo incaric\u00f2 di trasportare gli ultimi 100\u00a0000 \"moriscos\" (mori cristianizzati) dalla Spagna al Marocco. Don Luis conquist\u00f2 la base pirata di Larache, in Marocco, nel 1610, e tent\u00f2 di chiudere il canale che portava al rifugio dei pirati di Mamora (Medhia) alla foce del fiume Sebou occidentale.\nNell'agosto del 1614 Don Luis guid\u00f2 99 navi a Mamora, con l'ordine di occupare il sito erigendo il forte prefabbricato che portava con s\u00e9. Molti dei pirati si trovavano in mare ed i pochi presenti nel porto fuggirono risalendo il fiume. L'enorme flotta sarebbe stata in ogni caso irresistibile."}
{"id": "2439888", "revid": "287204", "url": "https://it.wikipedia.org/wiki?curid=2439888", "title": "Luis Fajardo de Cordoba", "text": ""}
{"id": "2439890", "revid": "14691", "url": "https://it.wikipedia.org/wiki?curid=2439890", "title": "Distretto di Ruhengeri", "text": ""}
{"id": "2439891", "revid": "339392", "url": "https://it.wikipedia.org/wiki?curid=2439891", "title": "Ossidrili", "text": ""}
{"id": "2439894", "revid": "181699", "url": "https://it.wikipedia.org/wiki?curid=2439894", "title": "Montecarlo di Lucca", "text": ""}
{"id": "2439896", "revid": "1748167", "url": "https://it.wikipedia.org/wiki?curid=2439896", "title": "Celano", "text": "Celano \u00e8 un comune italiano di abitanti della provincia dell'Aquila in Abruzzo. \u00c8 insignito del titolo di citt\u00e0 con decreto del presidente della Repubblica del 25 marzo 1998.\nGeografia fisica.\nTerritorio.\nCelano, secondo comune della Marsica per numero di abitanti, \u00e8 situato in posizione dominante sulla piana del Fucino. La citt\u00e0 \u00e8 adagiata alle pendici del monte Tino, detto anche Serra di Celano, a quota Parte del suo territorio \u00e8 inclusa nel parco naturale regionale Sirente-Velino. La montagna, che sovrasta la cittadina con i suoi , \u00e8 compresa nel gruppo montuoso del Sirente-Velino. Nel territorio comunale si trovano le gole di Celano, forra che discende dalla val d'Arano. La strada statale 696 del Parco Regionale Sirente-Velino collega la citt\u00e0 con Ovindoli e l'altopiano delle Rocche.\nCelano confina con i comuni di Aielli, Avezzano, Castelvecchio Subequo, Cerchio, Collarmele, Gagliano Aterno, Luco dei Marsi, Ovindoli, Pescina, San Benedetto dei Marsi, Secinaro e Trasacco.\nClima.\nCelano \u00e8 caratterizzata da un clima montano mediterraneo. Di seguito sono riportati i dati dell'ARSSA (Agenzia Regionale per i Servizi di Sviluppo Agricolo), registrati nel periodo 1951-2000, relativi alla stazione meteorologica situata nella frazione celanese di Borgo Ottomila.\nNella tabella climatica relativa alla localit\u00e0 di Borgo Ottomila compare anche un estremo assoluto di \u221232\u00a0\u00b0C non pubblicato per\u00f2 sugli annali idrologici dell'ARSSA.\nOrigini del nome.\nIl toponimo Celano in passato \u00e8 stato erroneamente associato a Cliternum, che in realt\u00e0 era un villaggio degli Equi situato con ogni probabilit\u00e0 in una zona della contemporanea provincia di Rieti. Al nome di Celano, invece, sono legate diverse altre ipotesi etimologiche: secondo alcuni studiosi deriverebbe da \"Vicus Caelanum\"; secondo altri da \"Caela\", \"Cele\" o \"Coele\", nomi trasformatisi in \"Celanum\", \"Coelanum\" quindi \"Caelum\" o \"Caelanum\".\nStoria.\nOrigini.\nCome nel caso di altri centri marsicani anche a Celano la presenza continuativa dell'uomo risale a circa 18.000 anni fa, al Paleolitico Superiore. Le necropoli di localit\u00e0 Paludi risalgono invece all'Eneolitico e all'et\u00e0 del Bronzo.\nPaludi, abitata fin dall'epoca preromana, venne abbandonata in seguito alla caduta dell'Impero romano che, per via della mancata manutenzione, caus\u00f2 l'ostruzione dell'emissario e dei cunicoli di Claudio con il conseguente innalzamento del livello lacustre.\nFu cos\u00ec che ai primi ocres, situati sul monte Secine (\"Cele di Aielli\"), seguirono quelli del monte San Vittorino e le fortificazioni vere e proprie del monte Tino (\"Serra\") e del colle Oretino, nei pressi della contemporanea localit\u00e0 di Casalmartino di San Potito.\nBuona parte del territorio fucense in epoca romana fece parte dell'ager di Alba Fucens.\nMedioevo.\nLa gastaldia dei Marsi, inserita nel ducato di Spoleto, fu elevata a contea, dotata di autonomia amministrativa dall'imperatore Lotario I e dal suo successore, il figlio Ludovico II, intorno alla met\u00e0 del IX secolo.\nIl dominio feudale pass\u00f2 sotto il controllo di Berardo \"il Francisco\", capostipite dei conti dei Marsi, e si svilupp\u00f2 ulteriormente grazie all'unione del gi\u00e0 ampio contado marsicano con altri territori circostanti, diventando di fatto uno Stato indipendente gi\u00e0 a partire dal 960-970.\nNel 1057 il vescovo dei Marsi Pandolfo fece realizzare l'Exsultet per la chiesa di San Giovanni Capodacqua (intitolata nel XV secolo alla Madonna delle Grazie) a testimonianza dell'importanza ecclesiastica di Celano. Il rotolo di pergamena fu decorato presso l'abbazia di Montecassino. Nel corso del XII secolo, in seguito all'avvento dei Normanni e alla nascita del Regno di Sicilia, la contea marsicana fu divisa nei tre comitati di Albe, Carsoli e Celano.\nNella Marsica San Francesco d'Assisi diffuse il suo ordine. La sua prima presenza nel territorio risulterebbe nell'inverno tra il 1215 e il 1216, quando soggiorn\u00f2 nei pressi della contemporanea San Benedetto dei Marsi dove dormiva, insieme con i poveri, in una localit\u00e0 chiamata \"Luogo\" (in dialetto locale \"i loche\"), vicino all'anfiteatro romano di Marruvium. Un successivo viaggio nella Marsica, a Pescina, Celano e San Benedetto dei Marsi, ci sarebbe stato con ogni probabilit\u00e0 tra il 1219 ed il 1222. Secondo quanto avrebbe riportato il suo primo biografo Tommaso da Celano e, in seguito, Bonaventura di Bagnoregio che riscrisse la biografia, San Francesco avrebbe guarito, attraverso un miracolo, un cavaliere che lo ospit\u00f2 nel palazzo celanese di sua propriet\u00e0.\nNel 1223 Federico II di Svevia sottrasse la contea al conte Tommaso da Celano per concederla ai conti di Segni non prima di aver distrutto l'abitato originario del colle San Vittorino, a mezza costa sul monte Tino, e di aver costretto alla deportazione i suoi abitanti in Italia meridionale, Sicilia e Malta.\nQuattro anni dopo, forse per intercessione di Papa Onorio III, i celanesi poterono tornare nella Marsica e ricostruire una citt\u00e0 nuova pi\u00f9 in basso sul colle San Flaviano che, fino alla morte dell'imperatore svevo avvenuta nel 1250, fu chiamata \"Cesarea\". Nel 1268 con la sconfitta della battaglia di Tagliacozzo termin\u00f2 il dominio svevo in favore degli Angioini che entrarono in possesso delle contee di Celano ed Albe.\nAlla fine del XIV secolo i conti dei Marsi, rientrati in possesso del contado, iniziarono con Pietro II l'edificazione del castello medievale sulla base di una preesistente fortificazione situata alla sommit\u00e0 del colle San Flaviano.\nSotto il dominio degli Aragonesi fu regolamentato il regio tratturo Celano-Foggia e venne potenziata una delle pi\u00f9 frequentate vie pastorali della transumanza tanto da farla divenire un cardine dell'economia locale. Il conte Lionello Accrocciamuro e sua moglie, la contessa Jacovella ultima erede dei Berardi, portarono a compimento importanti opere come il completamento del secondo piano del mastio e dei tre torrioni del castello Piccolomini e la costruzione del forte corrispondente alla contemporanea chiesa di San Francesco oltre a numerosi altri interventi artistici in stile rinascimentale nelle chiese celanesi.\nNel 1463 Ferdinando d'Aragona concesse la contea celanese ad Antonio Todeschini Piccolomini, nipote di Papa Pio II.\nEt\u00e0 moderna.\nStando ad una supposizione nella seconda decade del XVI secolo, durante il periodo romano, Leonardo da Vinci avrebbe visitato l'Abruzzo. In questa occasione avrebbe deciso di utilizzare la carta prodotta con la rinomata gualchiera di Celano per realizzare alcuni suoi disegni e forse per uno dei suoi codici, il manoscritto apografo \"Codice Lauri\", in cui sarebbe riportata l'opera \"Trattato della pittura\".\nNel 1591 Costanza Piccolomini decise di vendere la contea a Camilla Peretti, sorella di Papa Sisto V, la cui famiglia govern\u00f2 per circa un secolo. Nel corso del Seicento povert\u00e0 e diffusione delle malattie causarono proteste e sommosse soprattutto nel Sud Italia. A Celano la rivolta popolare condotta dell'aquilano Antonio Quinzi segu\u00ec la scia di quella napoletana di Masaniello finalizzata a indebolire il dominio spagnolo.\nIl 10 giugno 1695 la cittadina sub\u00ec gravissimi danni in seguito al terremoto di Bolsena.\nLa contea pass\u00f2 in successione sotto il controllo dei Savelli, dei duchi Cesarini-Sforza e dei successori, gli Sforza Cabrera Bovadilla fino al 1806, anno dell'abolizione del feudalesimo.\nEt\u00e0 contemporanea.\nIl brigantaggio fu al centro delle vicende storiche del territorio cos\u00ec come avvenne in gran parte della Marsica prima e dopo l'unit\u00e0 d'Italia.\nIl banchiere romano, Alessandro Torlonia, dopo aver ripreso ed ampliato il progetto dell'imperatore Claudio, sfruttando il passaggio dell'emissario e i cunicoli di epoca romana, prosciug\u00f2 il Fucino diventando proprietario di gran parte delle terre coltivabili ( ettari) per 99 anni. Appena ettari furono lasciati ai comuni circumlacuali. I lavori ebbero inizio nel 1855 e furono dichiarati ufficialmente conclusi nel 1878. La fertile conca sar\u00e0 destinata alle coltivazioni agricole, le sue terre furono ben presto rese lavorabili ed abitabili attraverso una serie di opere pubbliche, come la costruzione di case, fattorie e strade. A Celano e nei comuni ripuari seguirono, tuttavia, anni di forti tensioni sociali legate soprattutto al diritto al lavoro e alle difficili condizioni lavorative.\nCelano fu segnata dai terremoti in et\u00e0 moderna subendo danni gravissimi al patrimonio architettonico, in particolare nel 1706 con il terremoto della Maiella. Fu per\u00f2 il terremoto della Marsica del 1915 a causare a Celano la pi\u00f9 grave distruzione per cause naturali e un alto numero di vittime. Furono i celanesi che persero la vita a causa del sisma che fece registrare una scossa di magnitudo 7.0 (equivalente all'11\u00ba grado della scala Mercalli) che si verific\u00f2 alle ore 7.52.48 (dato dell'INGV). Il terremoto caus\u00f2 morti concentrati soprattutto nell'area marsicana, del Cicolano e del Lazio meridionale. Il quotidiano La Tribuna avvi\u00f2 una raccolta di fondi per la realizzazione di un primo baraccamento nel quartiere che prese il nome di \"Tribuna\".\nNella notte tra il 29 e il 30 dicembre del 1923 la chiesa di San Giovanni Battista fu teatro di un furto sacrilego: le urne di bronzo contenenti le supposte reliquie dei santi Simplicio, Costanzo e Vittoriano furono rubate e il contenuto versato sul pavimento della chiesa. Le forze dell'ordine trovarono l'autore del furto, Francesco Tomei, in un fienile con le urne rubate. L'uomo fu tenuto in custodia. Le autorit\u00e0 religiose organizzarono un rito riparatorio al termine del quale per\u00f2 alcuni partecipanti assaltarono la caserma ove era custodito il Tomei, lo prelevarono e gli diedero fuoco.\nLa sera del 30 aprile 1950 la centrale piazza IV Novembre fu teatro dell'eccidio di Celano a causa del quale vennero assassinati, durante le manifestazioni e le proteste per il diritto al lavoro e la dignit\u00e0 dei lavoratori, due braccianti: Agostino Paris ed Antonio Berardicurti. Quella repressione, perpetrata contro il movimento popolare che reclamava i propri diritti, non ferm\u00f2 le rivendicazioni contadine. Il 3 maggio 1950 si celebrarono solennemente i funerali dei due braccianti e si tenne un comizio incentrato sulle condizioni lavorative in Italia, la pace e l'unit\u00e0 di tutti i lavoratori. Da quel tragico evento il governo inizi\u00f2 a muovere concretamente i primi passi per quella che fu la riforma agraria del 1950, da cui nacque il 28 febbraio 1951, l'ente della Maremma Tosco-Laziale e del territorio del Fucino. Segu\u00ec l'espropriazione terriera anticipata ai danni dei Torlonia e l'assegnazione di oltre ettari di terreni coltivabili agli agricoltori diretti. La riorganizzazione del Fucino in appezzamenti pi\u00f9 grandi fece registrare un importante incremento delle produzioni agricole e il miglioramento delle condizioni socio-economiche del territorio.\nCelano \u00e8 stata toccata come gran parte dei centri abruzzesi e del sud Italia dal fenomeno dell'emigrazione in particolare nel primo e nel secondo dopoguerra. Molto numerosa \u00e8, infatti, la comunit\u00e0 celanese residente in Canada, in particolare nelle citt\u00e0 di Mississauga (Ontario), Toronto e Vancouver, ma anche in Australia e in Argentina.\nSimboli.\nStemma: lo stemma rappresentato dall'emblema raffigurativo \u00e8 stato riconosciuto con Regio decreto-legge in data 13 novembre 1934. \nLo stemma risulta diviso in due parti da una fascia riportante il motto \"Vitrea te Fucinus unda\", citazione contenuta nell\"'Eneide\" di Virgilio. Il quadrante superiore \u00e8 sormontato da una corona contenente al centro tre foglie di palma e lateralmente l'Agus Dei e l'aquila di San Giovanni Evangelista. Il quadrante inferiore include lo specchio d'acqua raffigurante il lago Fucino e i monti circostanti. \u00c8 sormontato da tre stelle a sei punte. La scritta \"UNIVERSITAS CELANI CAPUT MARSORUM\" circonda il sigillo.\nGonfalone: drappo partito di rosso e di azzurro, ornato di ricami d'oro. Include centralmente lo stemma e gli ornamenti da citt\u00e0 sormontati dalla scritta \"CITT\u00c0 DI CELANO\". Nell'uso del gonfalone si osservano le norme del D.P.C.M. 3 giugno 1986, sostituito dalla legge 5 febbraio 1998, n. 22.\nOnorificenze.\nIl comune di Celano si fregia del titolo di citt\u00e0.\nMonumenti e luoghi d'interesse.\nSiti archeologici.\nIl territorio presenta diversi siti di interesse archeologico come Celano-Paludi, necropoli risalente all'ultimo periodo dell'et\u00e0 del bronzo ed area palafitticola, probabilmente frequentata in modo occasionale gi\u00e0 in epoche precedenti, situata in territorio fucense. Il monte Tino conserva i resti del castello-recinto, risalente con ogni probabilit\u00e0 intorno al XII secolo, mentre sul monte San Vittorino si trovava il monastero scomparso di San Vittorino in Telle. Sulla sommit\u00e0 dei monti che sovrastano l'abitato contemporaneo ci sono le tracce della \"turris Celani\" e delle fortificazioni della Serra. In localit\u00e0 Casalmartino di San Potito si trovano i resti del castrum Oretino (castello di Auretino). All'ingresso delle gole di Aielli-Celano, in epoca antica importante via di comunicazione verso l'altopiano delle Rocche, ci sono i resti dell'incastellamento medievale di Foce, chiamato in alcuni documenti settecenteschi Castelluccio. Nei pressi del canyon si trovano i resti dell'eremo di San Marco ai Casaleni e, verso la valle d'Arano, del monastero di San Marco alle Foci, precedentemente dedicato a Santa Maria Intra Fucem. Posizionata pi\u00f9 in alto si trova la necropoli di C\u00e8la, dominata dai resti dell'ocre marso di Caelum (o Caelanum) non distante da quello arcaico del monte Secine di Aielli Alto.\nSociet\u00e0.\nEtnie e minoranze straniere.\nI dati ISTAT al 31 dicembre 2019 rilevano una popolazione straniera residente pari a persone, equivalente al 13% della popolazione residente a Celano. Le nazionalit\u00e0 maggiormente rappresentate sono:\nLingue e dialetti.\nIl dialetto parlato a Celano \u00e8 incluso nell'area \"Abruzzese occidentale\" del sistema dei dialetti meridionali intermedi. I dialetti del territorio marsicano, escludendo le zone di Tagliacozzo e Carsoli, appartengono alla stessa area, tuttavia sono molto differenti fra loro. Anche il particolare dialetto celanese presenta, a tratti, una somiglianza con il napoletano per via degli scambi economici documentati durante il Regno di Napoli.\nReligione.\nDal 2009 Celano \u00e8 una sede vescovile titolare della Chiesa cattolica.\nCultura.\nArte.\nCelano appare nella \"Morte del cavaliere di Celano\", sedicesima scena del ciclo di affreschi delle Storie di san Francesco, nella Basilica superiore di Assisi, attribuiti a Giotto e in due quadri del XVIII secolo raffiguranti il lago Fucino: \"Vue de la ville d'Avezzano, au bord du lac de Celano, royaume de Naples\", opera di Jean-Joseph-Xavier Bidauld del 1789 (museo del Louvre di Parigi) e \"Veduta del lago di Celano, nell'Apruzzo\", realizzato nel 1795 da Alessandro D'Anna (Museo delle belle arti di Budapest).\nCinema.\nCelano nel 1985 fu la location principale in cui Richard Fleischer ambient\u00f2 il film \"Yado\" con protagonisti Arnold Schwarzenegger e Brigitte Nielsen.\nAlcune scene del film \"Neve\" di Stefano Incerti sono state girate tra Celano, Ovindoli, altopiano delle Rocche e Pescasseroli.\nNel 2003 nella chiesa di San Giovanni Battista l'attore e regista Germano Di Mattia ha ambientato alcune scene del mediometraggio \"La leggenda del lago\".\nCucina.\nLa trasformazione del lago Fucino in una pianura coltivabile ha stravolto anche le abitudini culinarie celanesi. Ai pesci d'acqua dolce, protagonisti della cucina locale fino alla fine del XIX secolo insieme alla selvaggina e alla frutta, sono subentrate le produzioni orticole fucensi come la patata del Fucino e la carota dell'altopiano del Fucino, entrambe certificate IGP. Tra le ricette antiche che sono state tramandate figurano i primi piatti come i tacquel\u00f2zze (forma di pasta a rombo) con il sugo di castrato e la lasagna con le polpettine, oltre ai classici dolci pasquali e natalizi.\nEconomia.\nAgricoltura.\nAnche a Celano come per la maggior parte dei comuni della Marsica, agricoltura ed allevamento sono tra le fonti principali dell'economia. Numerose le aziende agricole della piana del Fucino che si distinguono per la qualit\u00e0 degli ortaggi. In particolare le patate, per le quali nel 2014 si \u00e8 concluso felicemente l'iter per il riconoscimento del marchio di qualit\u00e0 IGP (indicazione geografica protetta), attribuito dall'Unione europea.\nNelle aree montane del comune si registra la produzione delle patate di montagna e dello zafferano. Le aziende della piana fucense producono in quantit\u00e0 importanti insalate, carote e ogni genere di prodotto orticolo.\nIn Abruzzo il 25% del PIL agricolo arriva dal Fucino.\nIndustria.\nAlle porte di Celano, nelle adiacenze della via Tiburtina Valeria e non distante dallo svincolo autostradale della A25, \u00e8 situata l'area industriale ed artigianale. Molte le aziende che operano nei pi\u00f9 disparati settori: industrie artigianali, manifatturiere, carpenteria metallica.\nUn ruolo importante \u00e8 stato svolto dallo zuccherificio (Eridania-Sadam, gruppo Maccaferri) che a Celano, come in gran parte dei siti italiani, ha cessato l'attivit\u00e0 per via della riforma europea del 2005 (nota come riforma dell'OCM Zucchero). Di fatto lo storico e fiorente settore bieticolo-saccarifero marsicano ha cessato di esistere. Con la chiusura della struttura anche la produzione delle barbabietole nel Fucino \u00e8 inevitabilmente crollata.\nTurismo.\nLe numerose chiese, i musei e il castello Piccolomini sono le principali attrattive turistiche di Celano, insieme alle bellezze architettoniche del centro storico.\nLa cittadina castellana \u00e8, inoltre, uno dei punti di partenza ideali per i numerosi sentieri naturalistici che la circondano e che per lo pi\u00f9 ricadono nell'area protetta del parco naturale regionale Sirente-Velino, come quelli che conducono alle gole di Celano e il sentiero del Grifone che collega Scurcola Marsicana a Celano, attraversando Magliano de' Marsi, Massa d'Albe e Ovindoli.\nCommercio.\nL'area commerciale \u00e8 stata individuata dal Piano Regolatore Generale adiacente alla zona industriale e commerciale. Il Parco commerciale Le Ginestre, situato a ridosso della via Tiburtina Valeria, \u00e8 un punto di riferimento per tutta la Marsica orientale e non solo. Numerose le aziende ospitate nelle strutture commerciali. Il settore terziario tradizionale e terziario avanzato \u00e8 da sempre in piena attivit\u00e0 anche nel centro storico.\nInfrastrutture e trasporti.\nAutostrade.\nCelano \u00e8 servita dall'autostrada A25 Torano-Pescara tramite il casello Aielli-Celano.\nStrade statali.\nLa strada statale 696 collega Celano ad Ovindoli, altopiano delle Rocche e Tornimparte, dove la stessa strada ha inizio presso il casello autostradale dell'autostrada A24. La via Tiburtina Valeria collega il comune con Pescara verso est e Roma verso ovest.\nFerrovie.\nIl comune \u00e8 attraversato dalla stazione di Celano-Ovindoli, posta lungo la ferrovia Roma-Pescara.\nAeroporto.\nIl piccolo aeroporto di Celano, gestito dall'associazione Aeroclub dei Marsi, \u00e8 situato nei pressi della via Tiburtina Valeria.\nAmministrazione.\nSul sito del Ministero dell'interno sono disponibili i dati di tutte le elezioni amministrative di Celano dal 1985 ad oggi.\nAltre informazioni amministrative.\nNel 1954 la frazione di Paterno entra a far parte del territorio comunale di Avezzano.\nSport.\nCalcio.\nLa principale squadra della citt\u00e0 \u00e8 il Celano Calcio che ha pi\u00f9 volte cambiato denominazione dall'originaria Celano FC Olimpia. La squadra castellana vanta dieci partecipazioni ai tornei professionistici di Serie C2 e Lega Pro Seconda Divisione.\nCiclismo.\nL'attivit\u00e0 ciclistica su strada \u00e8 promossa dalla societ\u00e0 sportiva Cliternum a livello amatoriale, master e giovanile. Ogni anno viene organizzato il trofeo Cliternum con una grande partecipazione di appassionati della disciplina.\nSubacquea.\nL'associazione Celano Sub promuove da anni la disciplina subacquea nel territorio della Marsica organizzando corsi sub di tutti i livelli. Molte le attivit\u00e0 svolte nelle pi\u00f9 disparate localit\u00e0 italiane ed anche estere. A Celano \u00e8 attiva anche una scuola sub per non vedenti.\nAltri sport.\nA Celano vengono praticate le principali discipline sportive: calcio a 5, taekwondo, pesca sportiva, tennis, volley. La pratica dello sci \u00e8 promossa dallo Sci club Celano nei vicini impianti sciistici di Ovindoli."}
{"id": "2439901", "revid": "1543377", "url": "https://it.wikipedia.org/wiki?curid=2439901", "title": "Parco nazionale dei Vulcani", "text": "Il parco nazionale dei Vulcani (in francese Parc National des Volcans, in inglese Volcanoes National Park) \u00e8 un parco nazionale del Ruanda nordoccidentale, confinante con il parco nazionale dei Virunga (Congo RD) e il parco nazionale dei Gorilla di Mgahinga in Uganda. Ha una grande importanza scientifica, ambientale e turistica in quanto ospita una delle principali comunit\u00e0 di gorilla di montagna del mondo; fu tra l'altro proprio all'interno di questo parco che oper\u00f2 la celebre zoologa Dian Fossey. All'interno dei confini del parco si trovano cinque degli otto vulcani dei monti Virunga: il Karisimbi, il Bisoke, il Muhabura, il Gahinga e il Sabyinyo). La vegetazione del parco \u00e8 prevalentemente costituita da foresta pluviale e bamb\u00f9.\nStoria.\nLa prima area protetta da cui il parco si \u00e8 sviluppato fu istituita nel 1925 allo scopo di proteggere i gorilla dai bracconieri; si trattava del primo parco nazionale dell'Africa, ed era costituita dal territorio compreso fra Karisimbi, Visoke e Mikeno. Nel 1929 i confini del parco furono estesi nell'entroterra ruandese e nel Congo Belga; il parco, che aveva raggiunto l'estensione di 8090 km\u00b2, venne battezzato Albert National Park, sotto l'amministrazione belga.\nCon l'indipendenza del Congo RD e del Ruanda (rispettivamente nel 1960 e nel 1962) il parco venne diviso di conseguenza. Il governo del Ruanda decise di mantenere la propria parte del parco come area protetta nonostante la sovrappopolazione fosse uno dei problemi pi\u00f9 critici del paese. L'area del parco venne tuttavia dimezzata nel 1969.\nNel parco operarono sia George Schaller che Dian Fossey, i due naturalisti le cui ricerche sui gorilla di montagna rivoluzionarono le conoscenze scientifiche nel settore. La Fossey fond\u00f2 fra i monti Karisimbi e Visoke il Karisoke Research Centre, che esiste tuttora. Alla Fossey viene attribuito il merito di aver salvato i gorilla dall'estinzione portando i danni creati dal bracconaggio all'attenzione dei media internazionali. La Fossey fu uccisa nel 1985, probabilmente dagli stessi bracconieri che aveva strenuamente combattuto, e fu sepolta nel parco, vicino al suo centro di ricerca. \nDurante la guerra civile ruandese il parco fu teatro di combattimenti, e la stessa sede amministrativa fu assaltata nel 1992; tutta l'attivit\u00e0 di ricerca e turistica venne sospesa fino al 1999.\nFlora e fauna.\nFlora.\nIl territorio del parco presenta forti variazioni di altitudine (da 2.400 a 4.507 m s.l.m.) e un clima tropicale montano, con precipitazioni annue intorno ai 1.975 mm e temperatura media annua di 9,6\u00a0\u00b0C. La vegetazione varia considerevolmente in funzione dell'altitudine. Nelle zone pi\u00f9 basse sono presenti aeree di foresta montana, che stanno per\u00f2 venendo gradualmente perdute a favore di terreno agricolo. Fra i 2400 e i 2500 m s.l.m. predomina la foresta di \"Neoboutonia\", che dai 2500 ai 3200 m cede il passo alla foresta di \"Arundinaria alpina\" (bamb\u00f9), che copre circa il 30% della superficie totale del parco. Sui versanti pi\u00f9 umidi, esposti a sud e a ovest, si trova anche la foresta di \"Hagenia-Hypericum\", che contribuisce a un altro 30% della superficie del parco; in particolare, appartiene a quest'area una delle pi\u00f9 grandi foreste di \"Hagenia abyssinica\". Fra i 3500 e i 4200 m predominano \"Lobelia wollastonii\", \"Lobelia lanurensis\" e \"Senecio erici-rosenii\" (circa il 25% del parco). Sopra i 4300 m si trova solo prato erboso. Altri tipi di habitat (laghi, paludi, lagune e altro) sono anche presenti nel parco, ma in proporzioni poco significative.\nFauna.\nIl parco nazionale dei Vulcani \u00e8 celebre soprattutto per i gorilla di montagna (\"Gorilla beringei beringei\"). Altri mammiferi presenti nel parco includono il cercopiteco dorato, il cefalofo nero, il bufalo, la iena maculata e il tragelafo striato. Sono state classificate nel parco 178 specie di uccelli, fra cui almeno 13 specie e 16 sottospecie endemiche dei monti Virunga e Ruwenzori.\nTurismo.\nIl parco nazionale dei Vulcani \u00e8 una delle principali attrazioni turistiche del Ruanda. A causa della vicinanza al confine, viene spesso incluso come meta anche degli itinerari turistici in Uganda. Le attivit\u00e0 turistiche del parco, gestite dall'ente del turismo ruandese ORPTN, includono:\nLa maggior parte degli introiti ricavati dal turismo nel parco vengono impiegati nella preservazione dell'ambiente del parco stesso, o a progetti di supporto per le comunit\u00e0 rurali dell'area."}
{"id": "2439905", "revid": "1783371", "url": "https://it.wikipedia.org/wiki?curid=2439905", "title": "\u00cdslenzk Fornr\u00edt", "text": "L'\u00cdslenzk Fornr\u00edt \u00e8 una serie di testi in antico islandese pubblicati dalla Hi\u00f0 \u00cdslenzka Fornritaf\u00e9lag (\"Societ\u00e0 Testi in Antico Islandese\") e distribuiti dalla Hi\u00f0 \u00cdslenska B\u00f3kmenntaf\u00e9lag (\"Societ\u00e0 Letteraria Islandese\") a partire dal 1933; questa serie raccoglie molte delle saghe che vengono definite saghe degli Islandesi (\"\u00cdslendingas\u00f6gur\") e Brevi storie degli Islandesi (\"\u00cdslendinga\u00fe\u00e6ttir\"), e le loro versioni che fanno la comparsa in questa raccolta sono prese convenzionalmente come standard dagli studiosi. L'idea dell'\"\u00cdslenzk Fornr\u00edt\" nacque dalla volont\u00e0 di avere una versione islandese dell'analoga serie in lingua tedesca \"Altnordische Saga-Bibliothek\" (pubblicata tra il 1892 ed il 1929).\nSaghe.\nEcco alcune opere inserite nella raccolta, con i volumi che le contengono, anno di pubblicazione ed editori:"}
{"id": "2439907", "revid": "599013", "url": "https://it.wikipedia.org/wiki?curid=2439907", "title": "\u00cdslenzk Fornrit", "text": ""}
{"id": "2439909", "revid": "731511", "url": "https://it.wikipedia.org/wiki?curid=2439909", "title": "Gran Premio di Gran Bretagna 1967", "text": "Il Gran Premio di Gran Bretagna 1967 fu la sesta gara della stagione 1967 del Campionato mondiale di Formula 1, disputata il 15 luglio sul Circuito di Silverstone.\nLa corsa vide la vittoria di Jim Clark su Lotus-Ford, seguito da Denny Hulme e da Chris Amon.\nNote.\n\"Salvo indicazioni diverse le classifiche sono tratte da \""}
{"id": "2439910", "revid": "287204", "url": "https://it.wikipedia.org/wiki?curid=2439910", "title": "Islenzk Fornrit", "text": ""}
{"id": "2439911", "revid": "36426", "url": "https://it.wikipedia.org/wiki?curid=2439911", "title": "Cimitero della Misericordia di Siena", "text": ""}
{"id": "2439913", "revid": "124123", "url": "https://it.wikipedia.org/wiki?curid=2439913", "title": "Luis Fern\u00e1ndez de C\u00f3rdoba y Arce", "text": "Biografia.\nLuis Fernandez de Cordoba y Arce fece la carriera militare all'interno della marina diventando generale della marina delle Filippine. Lo zio vicer\u00e9 del Per\u00f9, Diego Fern\u00e1ndez de C\u00f3rdoba, lo nomin\u00f2 generale della plaza e del presidio di El Collo, a quel tempo una delle principali basi navali sull'oceano Pacifico.\nQuando il marchese di Guadalc\u00e1zar seppe della morte del governatore del Cile, Pedro Osores de Ulloa, decise di sostituire il governatore temporaneo, Francisco de Alava and Nure\u00f1a. Nure\u00f1a era cognato del defunto Osores, designato dallo stesso Osores nelle ultime ore di vita. Per sostituirlo il vicer\u00e9 nomin\u00f2 come governatore ad interim il nipote Luis Fern\u00e1ndez de C\u00f3rdoba y Arce, sperando che approfittasse dell'occasione per mostrare le proprie doti militari nel corso della guerra di Arauco. La sua nomina fu in seguito confermata da re Filippo III di Spagna.\nAl suo arrivo in Cile il governatore fu immediatamente coinvolto in situazioni urgenti riguardanti il toqui Mapuche Butapich\u00fan, il quale faceva frequenti scorribande in territorio spagnolo a nord del fiume B\u00edo B\u00edo. Per poterlo contenere il nuovo governatore divise i confini in due distretti; uno guidato dal Maestro de Campo Alonso de Cordova y Figueroa, e l'altro dal Sargento mayor Juan Fernandez Rebolledo. Ad ognuno di questi forn\u00ec una forza equipaggiata, oltre ad una forza mobile utilizzabile nell'inseguimento di Butapich\u00fan. Nonostante queste misure ed alcuni colpi di fortuna i Mal\u00f3n di Butapich\u00fan proseguirono i loro raid. Sub\u00ec alcune sconfitte, la peggiore delle quali fu nella battaglia di Las Cangrejeras.\nSugger\u00ec anche al re, senza successo, di trasferire la Audiencia Reale del Cile da Santiago a Concepci\u00f3n."}
{"id": "2439914", "revid": "287204", "url": "https://it.wikipedia.org/wiki?curid=2439914", "title": "Luis Fernandez de Cordoba y Arce", "text": ""}
{"id": "2439915", "revid": "398848", "url": "https://it.wikipedia.org/wiki?curid=2439915", "title": "Pterocacteae", "text": ""}
{"id": "2439923", "revid": "19933", "url": "https://it.wikipedia.org/wiki?curid=2439923", "title": "Sargento mayor", "text": ""}
{"id": "2439924", "revid": "887364", "url": "https://it.wikipedia.org/wiki?curid=2439924", "title": "Clan Agnew", "text": "Il clan Agnew \u00e8 un clan scozzese originario del territorio delle Lowlands, tra la contea di Wigtownshire e la regione del Galloway, nel sud-ovest della Scozia.\nStoria.\nLe origini e i primi secoli.\nA proposito delle origini del cognome Agnew esistono due teorie contrapposte, la prima e la pi\u00f9 accettata sostiene che esso sia di origini francesi e derivi dalla baronia dei d'Agneaux in Normandia, i cui membri si sarebbero trasferiti in Inghilterra, migrando successivamente in Scozia nella regione di Liddesdale durante il XII secolo. La seconda ipotesi sostiene invece che il clan Agnew sia connesso una delle trib\u00f9 dell'Ulster appartenente al ramo della famiglia degli O'Gnive che si pronuncia O'New e presenta una forte assonanza con il nome Agnew. Se la seconda ipotesi fosse vera il nome Agnew avrebbe subito numerose varianti come O'Gnyw e MacGnive per arrivare ad Agnew e collegherebbe questa casata al leggendario sovrano scozzese Somerled, da cui si sarebbe originato il Clan Donald. Questa teoria sarebbe in parte avvalorata dal fatto che in effetti \u00e8 stata riscontrata in Irlanda la presenza di diverse famiglie Agnew cos\u00ec come dalla presenza di un documento storico del XII secolo nel quale figura il cavaliere normanno John de Courcy che \u00e8 accompagnato da un secondo cavaliere dal nome appunto Agneau, in qualit\u00e0 di testimoni per la definizione di confini tra i possedimenti di Ranulfo de Soulis, coppiere del re scozzese Davide I di Scozia, e l'Abbazia di Jedburgh.\nA partire dal 1363 il ramo degli Agnews di Lochnaw vennero nominati sceriffi di Galloway dal sovrano Davide II, dando inizio alla ascesa al potere della famiglia. Nel 1375 un rappresentante degli Agnew accompagn\u00f2 Edward Bruce, fratello minore del sovrano Roberto Bruce, nella sua spedizione in Irlanda dove tent\u00f2 di collaborare con i Lord irlandesi nella loro lotta contro il dominio della corona inglese.\nNel 1426 Andrew Agnew di Lochnaw divent\u00f2 conestabile della casatorre di Lochnaw Castle, nei pressi della cittadina di Stranraer, e nel 1451 venne nominato sceriffo della contea di Wigtown, titolo di cui godono attualmente i suoi discendenti. Sotto la protezione del potente clan dei Douglas e dei Kennedy, gli Agnew guadagnarono potere guadagnando rapidamente nuove propriet\u00e0. Con il declino del clan Douglas, i clan Agnew ne prese il posto, guadagnando ben presto il favore della corona scozzese, entrando per\u00f2 in conflitto con altri clan territoriali, soprattutto quello dei MacLellan.\nDurante le guerre anglo-scozzesi del XVI secolo, Andrew Agnew di Lochnaw fu ucciso nella battaglia di Pinkie Cleugh del 1547.\nXVII secolo.\nSir Patrick Agnew fu parlamentare per il Wigtownshire dal 1628 al 1633 e nuovamente dal 1643 al 1647. Egli venne creato Baronetto della Nuova Scozia il 28 luglio 1629 e spos\u00f2 Anne Stewart, figlia del primo Conte di Galloway. Quando mor\u00ec nel 1661, egli venne succeduto dal figlio primogenito, Andrew, il quale fu deputato per il Wigtownshire. Sir Patrick venne creato Sceriffo di Kirkcudbright e Wigtown verso la met\u00e0 del secolo, mentre la SCozia era parte del Commonwealth di Cromwell con l'Inghilterra.\nXVIII secolo.\nAndrew Agnew, il V baronetto, spos\u00f2 Eleanor Agnew di Lochryan, con la quale ebbe ventuno figli. Egli venne decorato come soldato al comando del 21\u00ba fanteria (poi Royal Scots Fusiliers) nello scontro con i francesi nella Battaglia di Dettingen del 1743. Il re Giorgio II di Gran Bretagna, ultimo monarca britannico a guidare personalmente le sue truppe in battaglia, rimarc\u00f2 ad Agnew sul campo che la cavalleria stava avendo la meglio sulle sue truppe e sir Andrew rispose: \"Si, Maest\u00f2, ma non ho ancora vinto\".\nDurante la Rivolta giacobita del 1745 il Clan Agnew continu\u00f2 a dare il proprio supporto al governo britannico. Sir Andrew ottenne il Castello di Blair, sede del Duca di Atholl come capo del Clan Murray, per opporsi alle forze giacobite. Il Clan Murray si divise dunque col suo capo a supportare il governo britannico e suo figlio quello giacobita. Le forze del clan Agnew erano allo stremo delle forze quando Carlo Edoardo Stuart chiese alle proprie forze di ritirarsi a Inverness per scontrarsi con il principe Guglielmo Augusto di Hannover, duca di Cumberland che stava avanzando con le proprie truppe."}
{"id": "2439925", "revid": "396482", "url": "https://it.wikipedia.org/wiki?curid=2439925", "title": "In un tempo freddo e oscuro e altri racconti", "text": ""}
{"id": "2439926", "revid": "533647", "url": "https://it.wikipedia.org/wiki?curid=2439926", "title": "Qui vincit non est victor nisi victus fatetur", "text": "La locuzione latina \"Qui vincit non est victor nisi victus fatetur\" significa \"Chi vince non \u00e8 vincitore se il vinto non lo considera tale\" (Quinto Ennio, Annales, fr. XXXI, 493).\nContesto e significato.\nLa frase \u00e8 scritta dal poeta romano Ennio per commentare l'esito della seconda guerra punica, che vide Roma non arrendersi a seguito delle vittorie ottenute da Annibale nel corso della sua discesa militare nella penisola italiana, ed \u00e8 interpretata come una risposta, se non un commento ironico, alla non comprensione da parte del generale cartaginese del fatto che i romani non riconoscessero di essere sconfitti dopo aver perso le battaglie campali, ma avessero proseguito a combatterlo con azioni di guerriglia guidati da Fabio Massimo. \nQuest'atteggiamento rompeva gli schemi etici di quel periodo, fortemente influenzati dal mondo ellenico, secondo i quali i conflitti erano risolti con battaglie in campo aperto il cui risultato era accettato come sorte definitiva della guerra; la storica Barton, citando questa frase, ricorda il commento di Servio che osserva che i Troiani non furono sconfitti (\"invictos\") nella guerra, poich\u00e9 caddero in una imboscata, mentre gli sconfitti sono coloro che si arrendono al nemico.\nQuesta frase \u00e8 la pi\u00f9 famosa fra quelle scritte nei frammenti conservatisi fino all'epoca attuale dell'opera di Ennio, che costituiva la narrativa epica della storia di Roma, partendo dalla guerra di Troia, e la pi\u00f9 densa di significato, probabilmente per il fatto che il poeta visse contemporaneamente alla guerra, e fu variamente ripresa e citata da successivi autori, a partire da Cicerone ."}
{"id": "2439943", "revid": "731511", "url": "https://it.wikipedia.org/wiki?curid=2439943", "title": "Gran Premio di Germania 1967", "text": "Il Gran Premio di Germania 1967 fu una gara di Formula 1, disputatasi il 6 agosto 1967 sul N\u00fcrburgring. Fu la settima prova del mondiale 1967 e vide la vittoria di Denny Hulme su Brabham-Repco, seguito da Jack Brabham e da Chris Amon.\nPer la prima volta dopo 50 Gran Premi, nessun pilota di nazionalit\u00e0 britannica finisce a podio; l'ultima volta era accaduto al Gran Premio di Francia 1962.\nQualifiche.\nI piloti di Formula 1 e di Formula 2 hanno corso insieme. Quelli di Formula 2 sono evidenziati dallo sfondo giallo. Questi ultimi partono dal fondo dello schieramento indipendentemente dal tempo fatto segnare in prova; per questo Jacky Ickx, autore della terza miglior prestazione assoluta, \u00e8 costretto a partire dalla 18\u00aa posizione, dietro ai piloti di vetture di Formula 1.\nNote.\n\"Salvo indicazioni diverse le classifiche sono tratte da \""}
{"id": "2439944", "revid": "666668", "url": "https://it.wikipedia.org/wiki?curid=2439944", "title": "Giuseppe Pagano", "text": ""}
{"id": "2439948", "revid": "2225", "url": "https://it.wikipedia.org/wiki?curid=2439948", "title": "Sergi Llull", "text": ""}
{"id": "2439949", "revid": "122071460", "url": "https://it.wikipedia.org/wiki?curid=2439949", "title": "Socioletto", "text": "In linguistica, un socioletto \u00e8 una variet\u00e0 linguistica tipica di una classe sociale, un gruppo professionale, etnico-geografico, ecc.\nDa distinguersi da idioletto e topoletto, o da altri neologismi come regioletto, tecnoletto, poetoletto."}
{"id": "2439953", "revid": "287204", "url": "https://it.wikipedia.org/wiki?curid=2439953", "title": "Luis Jer\u00f3nimo de Cabrera", "text": "Si dice che la moglie, Ana de Osorio (1599-1625), sia stata una dei primi europei ad essere curata col chinino e colei che introdusse questa medicina in Europa.\nBiografia.\nNascita.\nFern\u00e1ndez de Cabrera Bobadilla nacque in una famiglia vicina al trono di Spagna. I suoi genitori erano Diego Fern\u00e1ndez de Cabrera, terzo conte di Chinch\u00f3n, e In\u00e9s Pacheco, figlia del marchese di Villena e duca di Escalona, Diego L\u00f3pez Pacheco, e di Luisa Bernarda de Cabrera Bobadilla, terza marchesa di Moya. I genitori di Don Luis erano cugini di primo grado.\nVicer\u00e9 del Per\u00f9.\nDivenne vicer\u00e9 del Per\u00f9 nel 1629. Durante il suo governo sed\u00f2 un'insurrezione degli indiani Uru e Mapuche. Organizz\u00f2 anche la terza spedizione destinata ad esplorare il Rio delle Amazzoni, guidata da Crist\u00f3bal de Acu\u00f1a, che faceva parte del gruppo tornato dalla spedizione di Pedro de Teixeira. Ampli\u00f2 la marina coloniale e fortific\u00f2 il porto di Callao.\nTra i suoi atti ufficiali spiccano la proibizione di commercio diretto tra Per\u00f9 e Nuova Spagna (Messico) e la persecuzione degli ebrei portoghesi, principali commercianti di Lima.\nIstitu\u00ec anche due cattedre di medicina presso l'Universit\u00e0 di San Marcos.\nRitorno in Spagna.\nAlla fine del mandato da vicer\u00e9 nel 1639, Fern\u00e1ndez de Cabrera torn\u00f2 in Spagna, dove divenne consigliere di stato e accompagn\u00f2 re Filippo IV nella sua campagna in Navarra, Aragona e Valencia. Mor\u00ec nel 1647 a Madrid.\nChinino.\nIn un racconto pubblicato nel 1663 da Sebastiano Bado, un italiano, si parla di una malattia subita dalla viceregina. Nel 1638 la contessa di Chinchon si ammal\u00f2 gravemente di febbre terza (malaria). Juan L\u00f3pez de Canizares, governatore di Loxa, scrisse al vicer\u00e9 spiegandogli di essere stato recentemente curato con bacche dell'albero dei \"quinaquina\", raccomandandogli lo stesso rimedio per la viceregina. Il governatore fu convocato a Lima, la medicina fu somministrata e la contessa guar\u00ec. Nel 1639, secondo Bado, la contessa torn\u00f2 in Spagna, portando con s\u00e9 grandi quantit\u00e0 di bacche di chinino. Fu la prima introduzione del chinino in Europa.\nNel 1930 fu ritrovato il diario ufficiale del vicer\u00e9 Fern\u00e1ndez de Cabrera. In questo diario vengono contraddette molte delle cose scritte da Bado. Si dice che Ana de Osorio, prima contessa di Chinch\u00f3n, mor\u00ec in Spagna almeno tre anni prima che il marito fosse nominato vicer\u00e9 del Per\u00f9. Fu la seconda moglie, Francisca Henr\u00edquez de Ribera, che accompagn\u00f2 il conte nelle Americhe, dove godette di ottima salute. Lo stesso conte si ammal\u00f2 pi\u00f9 volte di febbre, ma non fu mai curato con bacche. La seconda moglie, poi, non torn\u00f2 mai in Spagna. Mor\u00ec nel porto di Cartagena durante il viaggio di ritorno.\nAlla luce di queste rivelazioni, tutti i racconti di Bado ricevono poca considerazione dagli storici. Si crede piuttosto che sia stato il gesuita Bernab\u00e9 Cobo (1582-1657), che esplor\u00f2 Messico e Per\u00f9, a introdurre il chinino in Europa. Port\u00f2 le bacche da Lima in Spagna, e poi a Roma ed in altre parti d'Italia nel 1632.\nLinneo, in onore della Chincon, diede il nome di Cinchona alla famiglia cui appartiene l'albero della china."}
{"id": "2439954", "revid": "287204", "url": "https://it.wikipedia.org/wiki?curid=2439954", "title": "Luis Jeronimo de Cabrera", "text": ""}
{"id": "2439957", "revid": "174925", "url": "https://it.wikipedia.org/wiki?curid=2439957", "title": "O-Shogatsu", "text": ""}
{"id": "2439959", "revid": "174925", "url": "https://it.wikipedia.org/wiki?curid=2439959", "title": "Sh\u014dgatsu", "text": ""}
{"id": "2439963", "revid": "1442080", "url": "https://it.wikipedia.org/wiki?curid=2439963", "title": "Miki Nakatani", "text": "Carriera.\nDebutt\u00f2 in veste di attrice nel 1995, con il film drammatico \"Berlin\". Nel 1998 interpret\u00f2 il ruolo di Mai Takano nel J-Horror \"Ring\", diretto da Hideo Nakata, e nel sequel \"Spiral\". Nel 1999 torn\u00f2 a lavorare con Hideo Nakata, interpretando il thriller \"Chaos\" e \"Ring 2\".\nNel 2003 interpret\u00f2 il film drammatico \"When the Last Sword Is Drawn\", che le valse nel 2004 una nomination ai Japanese Academy Award come miglior attrice non protagonista. Nel 2006 interpret\u00f2 il ruolo della protagonista in \"Memories of Matsuko\", diretto da Tetsuya Nakashima, per il quale si aggiudic\u00f2 sei premi, tra i quali il Japanese Academy Award, il Japanese Professional Movie Awards e l'Asian Film Awards come miglior attrice. L'anno successivo la sua interpretazione nella commedia romantica \"Happily Ever After\" le valse la terza nomination ai Japanese Academy Award, come miglior attrice.\nOltre alla carriera di attrice, Miki Nakatani ha intrapreso anche una carriera di cantante, incidendo tra il 1996 e il 2001 sette album e nove singoli, alcuni dei quali prodotti dal celebre Ry\u016bichi Sakamoto."}
{"id": "2439974", "revid": "1714743", "url": "https://it.wikipedia.org/wiki?curid=2439974", "title": "Amelia d'Orl\u00e9ans", "text": "Biografia.\nInfanzia.\nSuo padre era Luigi Filippo Alberto d'Orl\u00e9ans, conte di Parigi, figlio di Ferdinando Filippo d'Orl\u00e9ans e di Elena di Meclemburgo-Schwerin; sua madre era Maria Isabella d'Orl\u00e9ans, infanta di Spagna, figlia di Antonio d'Orl\u00e9ans e di Luisa Ferdinanda di Borbone-Spagna.\nLa principessa Amelia pass\u00f2 la sua infanzia in Inghilterra, paese dove nacque e dove tutta la sua famiglia viveva in esilio, dopo i fatti della rivoluzione del febbraio 1848. Solo dopo il 1871 gli Orl\u00e9ans poterono ritornare a vivere in Francia.\nMatrimonio.\nIl 22 maggio del 1886 Amelia spos\u00f2 l'erede al trono del Portogallo Carlo, figlio del re Luigi del Portogallo e della regina Maria Pia, nata principessa di Savoia.\nIn occasione del matrimonio della figlia maggiore, il Conte di Parigi organizz\u00f2 un sontuoso ricevimento presso l\"'Holel Galliera\", oggi \"H\u00f4tel Matignon\", della capitale francese. Il lusso ostentato dagli Orl\u00e9ans per la cerimonia e la cronaca che ne fecero i giornali monarchici dell'epoca, sollevarono la costernazione dei repubblicani. Questo avvenimento diede luogo a numerosi attacchi contro gli Orl\u00e9ans e contro i Buonaparte e si arriv\u00f2, nel giugno del 1886, a votare una nuova legge d'esilio. Questa legge, differentemente dalla precedente, interess\u00f2 soltanto i pretendenti al trono e i loro figli maggiori. Per questo motivo Amelia pot\u00e9 tornare a vivere in Francia quando in Portogallo, nel 1910, venne proclamata la repubblica.\nRegina di Portogallo.\nAscesa al trono.\nNel 1889 Carlo sal\u00ec al trono e Amelia divenne regina consorte. Ella inizi\u00f2 ad avere un ruolo culturale e sociale importante per il paese. Nel 1892 fond\u00f2 l'\"Istituto d'aiuto ai naufragi\" e, nel 1905, il \"Museo delle carrozze reali\" (oggi \"Museo Nazionale delle Carrozze\"). In campo sanitario fond\u00f2 l'istituto di \"Assistenza nazionale ai tubercolotici\", che combatt\u00e9 la pi\u00f9 terribile malattia dell'epoca.\nNel 1892 Papa Leone XIII don\u00f2 ad Amelia una Rosa d'Oro.\nCrisi dinastica.\nIl Portogallo attravers\u00f2 una grave crisi tra il XIX e il XX secolo. Come in Francia e in Spagna, la famiglia reale era divisa in due rami, che si opponevano per acquisire il trono, tanto che i movimenti repubblicani e anarchici si diffusero velocemente tra la popolazione. Nel 1907 per far fronte alle difficolt\u00e0 che il paese viveva, re Carlo I fece appello al potere di un generale molto autoritario, Jo\u0101o Franco, ma egli si rese rapidamente impopolare tra i portoghesi.\nViaggio in Francia ed attentato.\nVerso la fine del 1907 la coppia reale, accompagnata dai figli, fece una visita ufficiale in Francia. Il viaggio procedette bene e la Regina fu contenta di ritornare nel suo paese d'origine. Al ritorno della famiglia in Portogallo, il 1\u00ba febbraio del 1908, mentre viaggiavano sulla carrozza verso il palazzo reale, essi furono vittima di un attentato. Il Re mor\u00ec sul colpo, il figlio maggiore Luigi Filippo mor\u00ec anch'esso poche ore dopo a causa delle gravi ferite riportate, il figlio minore Manuele rimase leggermente ferito e Amelia illesa.\nDa questo avvenimento la Regina non si riprese mai completamente.\nDopo l'attentato Amelia si ritir\u00f2 presso il grande Pal\u00e1cio da Pena a Sintra, dal quale usciva soltanto per accompagnare il giovane Manuele II, succeduto al padre nel ruolo di re, quando le esigenze istituzionali lo richiedevano.\nProclamazione della Repubblica ed esilio.\nLa Repubblica portoghese venne proclamata il 5 ottobre del 1910.\nAmelia part\u00ec quindi per l'esilio con il resto della sua famiglia, stabilendosi a Twickenham, dove si ricongiunse con il fratello, il Duca d'Orl\u00e9ans.\nDopo il matrimonio del figlio Manuele con la principessa Augusta Vittoria di Hohenzollern-Sigmaringen, Amelia si trasfer\u00ec in Francia, nel castello del Belvedere presso Versailles.\nNel 1932 mor\u00ec anche Manuele e Amelia rimase l'ultima rappresentante della casa reale portoghese dei Sassonia-Coburgo.\nDurante la seconda guerra mondiale il governo del dittatore portoghese Salazar offr\u00ec all'ex regina asilo politico, ma ella lo rifiut\u00f2 preferendo vivere sotto il regime dell'occupazione con i suoi concittadini francesi. Terminata la guerra, l'8 giugno del 1945, Amelia ritorn\u00f2 in Portogallo per visitare il Santuario di F\u00e1tima e tutti i luoghi in cui aveva vissuto, tranne Vila Vi\u00e7osa, residenza che suscitava in lei sentimenti troppo forti.\nUltimi anni e morte.\nNel 1945 la Regina divenne madrina di Duarte Pio di Braganza, l'attuale Duca di Braganza, confermando cos\u00ec la riconciliazione dei due rami della famiglia reale portoghese.\nNel 1951 Amelia mor\u00ec nella sua residenza francese. I suoi resti vennero tumulati a fianco del marito e dei figli nel Pantheon dei Braganza a Lisbona.\nDiscendenza.\nDal matrimonio di Amelia e Carlo I del Portogallo nacquero tre figli:"}
{"id": "2439986", "revid": "287204", "url": "https://it.wikipedia.org/wiki?curid=2439986", "title": "Metro (romanzo a fumetti)", "text": "Metro \u00e8 un romanzo a fumetti scritto e disegnato dal fumettista egiziano Magdy El Shafee. Pubblicata al Cairo nel 2008 dalla casa editrice Malaamih, l'opera \u00e8 stata subito ritirata dalle librerie per mano del Governo che ha aperto un processo nei confronti dell'Autore e del suo Editore, tuttora in corso. Scritto in dialetto egiziano, racconta le avventure di un lustrascarpe.\n\"Metro\" \u00e8 stato descritto come il primo romanzo a fumetti per adulti in arabo.\nContenuti.\nAmbientato nella Cairo contemporanea, durante la crisi economica non risparmia quella sociale. Il protagonista \u00e8 il signor Shihab, \"software designer\" che non pu\u00f2 pagare un debito contratto con uno strozzino e che organizza una rapina in banca per risolvere definitivamente i suoi problemi finanziari. Per realizzare l'impresa criminale si avvarr\u00e0 del complice e amico Mustaf\u00e0 il quale lo tradir\u00e0 e fuggir\u00e0 con tutta la refurtiva. Senza lieto fine, Shihab si trover\u00e0 in un vortice di corruzione politica e finanziaria, trovando l'unica consolazione nella giornalista Dina.\nLa censura.\nAnche se la scusa ufficiale per il regime erano le \u201cscene di sesso e il linguaggio volgare\u201d (accusato di aver prodotto pornografia) presto \u00e8 emerso che il fastidio dell'allora ancora solido regime di Mubarak si deve alle allusioni dirette alla dittatura del rais. Il fumetto diventa un manifesto di libert\u00e0, e per questo motivo autore ed editore sono perseguiti dalla \u201cgiustizia\u201d egiziana, che ha confiscato e distrutto le copie del libro, arrestato l'editore e processato l'autore, oggi icona del movimento di liberazione. In una scena centrale di \"Metro\", un vecchio lustrascarpe cieco inciampa su una dimostrazione anti-governativa nelle strade del Cairo. I dimostranti cantano: \"Dove posso trovare giustizia per gli oppressi? Dove posso trovare cibo per gli affamati?\" Il vecchio, quasi senza rendersene conto, comincia a mormorare. Dopo pochi fotogrammi viene portato sulle spalle dei manifestanti. Poi viene picchiato da una banda di giovani teppisti del genere normalmente impiegato dalle autorit\u00e0 egiziane per rompere le dimostrazioni. In due pagine, l'autore di \"Metro\" descrive il recente movimento democratico in Egitto, cos\u00ec come le gravi conseguenze di qualsiasi attivismo politico. \nPu\u00f2 essere una scena come questa che ha portato alla recente scomparsa di \"Metro\" dalle librerie del Cairo per mano delle autorit\u00e0? La logica dietro le azioni dei funzionari governativi resta, come \u00e8 spesso il caso dell'Egitto, poco chiara.\n\"Metro\" e la primavera araba.\nL'elemento pi\u00f9 straordinario di \"Metro\" \u00e8 la lucidi\u00e0 con la quale Magdy El Shafee ha intuito il futuro e i tempi della rivolta, sin dalla prima stesura durante l'aprile 2008: nella mente dell'autore il ruolo del popolo d'Egitto erano decisivi nell'insurrezione contro la dittatura e il suo regime. \"Metro\" \u00e8 un fumetto che ha denunciato la vigilia della rivolta, la crisi della societ\u00e0 civile sotto Mubarak, dando il via alla liberalizzazione della cultura. Denuncia la natura dispotica del regime, un attimo prima che cominci la rivolta il 25 gennaio 2011 quando la societ\u00e0 civile manifesta per le strade d'Egitto come non si era mai visto negli ultimi 30 anni, fino alla caduta di Mubarak.\nIl 22 agosto 2011, nell'ambito del Festival Adriatico Mediterraneo 2011, \u00e8 stata allestita la mostra \u201cEgitto senza piramidi\u201d, dove sono stati ripercorsi gli anni recenti della storia egiziana sino alla caduta di Mubarak. Ospiti dell'esposizione sono state le tavole dei disegnatori Magdy El Shafee e Pino Creanza.\nCritica.\nQuesto libro ha ricevuto molte recensioni positive:"}
{"id": "2439992", "revid": "31886", "url": "https://it.wikipedia.org/wiki?curid=2439992", "title": "Distanza di unicit\u00e0", "text": "Con distanza di unicit\u00e0 ci si riferisce, in crittografia, alla lunghezza minima necessaria che un testo cifrato deve avere affinch\u00e9 sia possibile violare il cifrario con un attacco a forza bruta riducendo a zero il numero di possili chiavi spurie.\nConsiderando un attacco alla stringa di testo cifrato \"WNAIW\" cifrata con il cifrario di Vigen\u00e8re ed una chiave di 5 lettere. In teoria, questa stringa potrebbe essere decifrata in qualunque altra stringa \u2014 RIVER e WATER sono entrambe soluzioni possibili, per certe chiavi. Questa \u00e8 una regola generale della crittanalisi: senza ulteriori informazioni, \u00e8 impossibile decodificare questo messaggio.\nOvviamente, anche in questo caso, sono possibili solo un certo numero di parole di senso compiuto composte da 5 lettere: provando tutte le possibili chiavi non si otterrebbero solo RIVER e WATER ma anche, ad esempio, SXOOS, KHDOP ed altre. Il numero di chiavi \"funzionanti\" sar\u00e0 quindi molto minore dell'intero insieme di tutte le possibili chiavi. Il problema \u00e8 conoscere quale di queste chiavi \"funzionanti\" \u00e8 quella giusta, le altre sono solo chiavi spurie.\nRelazione con la dimensione della chiave ed i possibili testi in chiaro.\nIn generale, data una particolare ipotesi circa la dimensione della chiave ed il numero di messaggi possibili, c'\u00e8 una lunghezza media del testo cifrato per la quale c'\u00e8 (in media) solo una chiave che generer\u00e0 un messaggio leggibile. Nel precedente esempio abbiamo solo lettere maiuscole dell'alfabeto latino, per cui se ipotizziamo che questo sia l'alfabeto usato allora ci sono 26 possibili lettere per ogni carattere della stringa. Allo stesso modo, se ipotizziamo l'uso di chiavi lunghe 5 caratteri composte solo da lettere maiuscole, allora ci sono K=265 possibili chiavi, la maggior parte delle quali non \"funzioner\u00e0\".\nAnche usando questo piccolo insieme di caratteri, si possono generare un numero elevatissimo di messaggi N: \n N = 26L\ndove L \u00e8 la lunghezza del messaggio. Come detto, solo una piccola parte di essi sar\u00e0 un messaggio in chiaro leggibile a causa delle regole del linguaggio, diciamo M di essi, dove M si spera sia molto pi\u00f9 piccolo di N. Inoltre M ha una relazione uno-ad-uno con il numero di chiavi che funzionano, per cui dato K essere il numero di chiavi possibili, solo \n K \u00d7 (M/N)\ndi esse \"funzioneranno\". Una di queste \u00e8 la chiave corretta, le altre sono spurie.\nDato che N dipende dalla lunghezza del messaggio L, e siccome M dipende dal numero delle chiavi K, ci sono dei valori di L per cui il numero di chiavi spurie \u00e8 pari a zero: questo L \u00e8 la distanza di unicit\u00e0.\nRelazione con l'entropia della chiave e la ridondanza del testo in chiaro.\nLa distanza di unicit\u00e0 pu\u00f2 essere anche definita come il minimo numero di testi cifrati necessari ad un attaccante dotato di una potenza elaborativa illimitata per recuperare l'unica chiave di cifratura funzionante.\nLa distanza di unicit\u00e0 che ci si attende \u00e8 di conseguenza:\n formula_1\ndove U \u00e8 la distanza di unicit\u00e0, H(k) \u00e8 l'entropia dello spazio delle chiavi (ad esempio 128 per 2128 chiavi equamente possibili, un po' di meno se la chiave \u00e8 una frase memorizzata).\nD \u00e8 definito come la ridondanza del testo in chiaro in bit per carattere.\nOra, un alfabeto di 32 caratteri pu\u00f2 portare 5 bit di informazione per carattere (dato che 32 = 25). In generale il numero di bit di informazione \u00e8 \"log2 N\", dove N \u00e8 il numero di caratteri dell'alfabeto. Cos\u00ec, in inglese ogni carattere pu\u00f2 trasportare log2 26 = 4,7 bit di informazione, in italiano log2 21 = 4,39 bit (vedere logaritmo per maggiori informazioni sull'operazione).\nComunque il numero medio di informazione trasportata per carattere da un testo di senso compiuto \u00e8 solo di circa 1,5 bit per carattere, per cui la ridondanza del testo in chiaro \u00e8\n D = 4,7 - 1,5 = 3,2.\nSolitamente maggiore \u00e8 la distanza di unicit\u00e0 e pi\u00f9 sicuro sar\u00e0 lo schema. Per uno schema one-time pad, ad esempio, data la sconfinata entropia dello spazio della chiave, si ha\n formula_2, \nche \u00e8 coerente con l'assunto che uno schema one-time-pad sia teoricamente inviolabile.\nPer un semplice cifrario a sostituzione il numero di chiavi possibili \u00e8 26! = 4,0329 * 1026, il numero di modi in cui l'alfabeto pu\u00f2 essere permutato. Ipotizzando che tutte le chiavi siano equamente possibili, si ha la seguente entropia:\n H(k) = log2(26!) = 88,4 bit\nCome detto sopra, nella lingua inglese D \u00e8 pari a 3,2, per cui si ha una distanza di unicit\u00e0\n U = 88,4/3,2 = 28\nPer cui dati 28 caratteri di testo cifrato sarebbe in teoria possibile ricavare per l'inglese un testo in chiaro di senso compiuto e, conseguentemente, la chiave di cifratura.\nApplicazioni pratiche.\nLa distanza di unicit\u00e0 \u00e8 una misura teoricamente utile ma non dice molto circa la sicurezza di un cifrario a blocchi quando viene attaccato da un avversario con (limitate) risorse reali. Consideriamo un cifrario a blocchi con una distanza di unicit\u00e0 di tre blocchi di testo cifrato: anche se un avversario dotato di potenza elaborativa illimitata ha abbastanza informazioni per recuperare la giusta chiave (con una semplice ricerca esaustiva) l'operazione \u00e8 in pratica non fattibile.\nLa distanza di unicit\u00e0 pu\u00f2 essere incrementata riducendo la ridondanza del testo in chiaro: un modo per farlo \u00e8 quello di applicare delle tecniche di compressione dei dati prima di procedere alla cifratura. Questa resta sempre una buona idea, dato che riduce il quantitativo di dati da cifrare.\nUn altro modo per incrementare la distanza di unicit\u00e0 \u00e8 quello di incrementare il numero di possibili sequenze valide nei file che vengono letti: se almeno per i primi blocchi di dati qualunque sequenza di bit pu\u00f2 effettivamente far parte di un messaggio valido, allora si ha che il valore della distanza di unicit\u00e0 non \u00e8 stato raggiunto. \nSe la ridondanza del testo in chiaro \u00e8 0 allora la distanza di unicit\u00e0 \u00e8 infinita ed il sistema \u00e8 inviolabile: ci\u00f2 capita (teoricamente) se il testo in chiaro viene compresso perfettamente. In questo caso \u00e8 chiaramente impossibile determinare quando \u00e8 stata trovata la giusta chiave di cifratura.\n\u00c8 possibile considerare i testi cifrati pi\u00f9 grandi della distanza di unicit\u00e0 come aventi un'unica decifratura di senso compiuto; i testi in chiaro pi\u00f9 piccoli della distanza di unicit\u00e0 possono avere pi\u00f9 decifrature plausibili. La distanza di unicit\u00e0 non \u00e8 una misura di quanto testo cifrato sia richiesto per una crittanalisi ma di quanto testo cifrato sia richiesto affinch\u00e9 ci sia una soluzione accettabile per la sua crittanalisi."}
{"id": "2439994", "revid": "4711", "url": "https://it.wikipedia.org/wiki?curid=2439994", "title": "Nando De Colo", "text": ""}
{"id": "2439995", "revid": "198277", "url": "https://it.wikipedia.org/wiki?curid=2439995", "title": "Josh Bazell", "text": "Biografia.\nLaureatosi alla Brown University in letteratura inglese, ha poi svolto il dottorato (sempre in letteratura inglese) alla Duke University, e successivamente si \u00e8 laureato in medicina alla Columbia University. Si \u00e8 poi specializzato in psichiatria alla University of California di San Francisco. Attualmente risiede a Brooklyn.\nNel 2009 ha esordito come scrittore pubblicando il suo primo romanzo, \"Vedi di non morire\", scritto durante il suo praticantato in ospedale, in cui Bazell inventa l'eccentrica figura di Peter Brown, ex killer ora medico d'ospedale. Il romanzo \u00e8 stato un grande successo mondiale, tradotto in 32 lingue, facendo di Bazell uno degli autori pi\u00f9 interessanti della letteratura americana contemporanea. Nel 2012 \u00e8 uscita la sua seconda opera, \"A tuo rischio e pericolo\", che vede protagonista ancora Peter Brown."}
{"id": "2439999", "revid": "1149807", "url": "https://it.wikipedia.org/wiki?curid=2439999", "title": "Sengoku (serie)", "text": "Sengoku \u00e8 una saga di videogiochi picchiaduro ideata, sviluppata e pubblicata dalla SNK, esclusivamente per la piattaforma Arcade Neo Geo.\nTrama ed impostazione.\nSebbene ogni gioco della serie sia a s\u00e9 stante, ognuno di essi coinvolge le forze del Giappone feudale in conflitto con i protagonisti. \nNei primi due titoli sono selezionabili solo un ninja o un cowboy western: sono anche disponibili potenziamenti con cui \u00e8 possibile super-trasformare i personaggi in forme maggiori dotati di abilit\u00e0 superiori - un samurai, un cane lupo corazzato o un ninja pi\u00f9 rapido e lesivo. I potenziamenti si ottengono prendendo sfere di colori differenti: quelli rossi permettono di maneggiare una katana, quelli blu due katane, quelli viola una zweihander, quelli gialli, invece, permettono l'abuso dell'energia ki. I potenziamenti variano d'efficacia in base alla forma attuale del personaggio scelto: un personaggio in stadio avanzato ha meno vantaggi di uno in stadio normale.\nIl terzo titolo, oltre ad ampliare notevolmente la risma di personaggi (quattro ordinari e due semi-segreti), cambia l'impostazione della trama, con un clan di ninja intento a neutralizzare la minaccia proveniente da una schiera di demoni infernali, risultando pi\u00f9 un successore spirituale che un vero e proprio sequel. Anche la grafica si presenta notevolmente diversa.\nI titoli dei tre giochi sono:"}
{"id": "2440000", "revid": "757396", "url": "https://it.wikipedia.org/wiki?curid=2440000", "title": "Rodrigue Beaubois", "text": ""}
{"id": "2440003", "revid": "116331862", "url": "https://it.wikipedia.org/wiki?curid=2440003", "title": "Tanoressia", "text": "Con il termine tanoressia si intende la compulsione ad esporsi esageratamente ai raggi solari; \u00e8 la traduzione italiana della parola inglese \"tanorexia\" (assimilabile alla sindrome detta \"tanning addiction\"), un neologismo composto unendo i termini \"tan\" (abbronzatura) e \"orex\u00eda\", dal greco \"\u00f3rexis\" (appetito). Come l'anoressia anche la tanoressia pu\u00f2 essere considerata una dispercezione corporea. Se l'anoressico non si vede mai abbastanza magro, allo stesso modo il tanoressico ritiene di non essere mai sufficientemente abbronzato, suggestione che pu\u00f2 portare il soggetto ad una forma di dipendenza dall'abbronzatura.\nNel 2005 un'\u00e8quipe di studiosi della University of Texas Medical Branch di Galveston ha realizzato un questionario i cui risultati sono stati pubblicati sulla rivista Archives of Dermatology, risultati che secondo gli autori dimostrerebbero l'esistenza di un disordine psichico assimilabile alla dipendenza da droghe o alcool, ma relativo all'eccesso volontario di esposizione ai raggi UV. La tanoressia pu\u00f2 condurre a conseguenze gravi legate alla prolungata esposizione ai raggi UV, tra cui il cancro alla pelle, con particolare riferimento al melanoma il cui rischio di insorgenza verrebbe aumentato del 75%."}
{"id": "2440007", "revid": "1543377", "url": "https://it.wikipedia.org/wiki?curid=2440007", "title": "The Lord of the Rings Symphony", "text": "The Lord of the Rings: Symphony in Six Movements \u00e8 una composizione di Howard Shore ottenuta rielaborando la colonna sonora della trilogia cinematografica de Il Signore degli Anelli per la quale lo stesso Shore ha ottenuto 2 premi oscar. L'opera ha richiesto 4 anni di lavoro ed \u00e8 composta da 6 movimenti per orchestra sinfonica e coro misto. La sua prima esecuzione risale al 2003 a Wellington, in Nuova Zelanda, dove \u00e8 stata eseguita dalla \"New Zealand Symphony Orchestra and Chorus\" diretta dallo stesso Howard Shore. Da allora ha collezionato una lunga serie di esecuzioni sold-out in tutto il mondo.\nI testi vocali.\nI testi cantati dal coro e dai solisti sono scritti nelle lingue inventate da Tolkien per il suo libro. Si tratta delle lingue Quenya, Sindarin, Khuzd\u00fbl, Ad\u00fbnaic e altre oltre che di testi in inglese moderno e antico. Gli autori sono lo stesso Tolkien, il linguista David Salo e la sceneggiatrice Philippa Boyens.\nI movimenti.\nI movimenti della suite sono sei, due per ogni libro della trilogia. Ciascuno di questi movimenti contiene la musica di alcuni episodi del film al quale si riferisce. Essi sono:\nLa compagnia dell'anello\n\"The Prophecy - Concerning Hobbits - The Shadow of the Past - A Short Cut to Mushrooms - The Old Forest - A Knife in the Dark\"\n\"Many Meetings - The Ring Goes South - A Journey in the Dark - The Bridge of Khazad-d\u00fbm - Lothl\u00farien - Gandalf's Lament - Farewell to L\u00f3rien - The Great River - The Breaking of the Fellowship\"\nLe due torri\n\"Foundations of Stone - The Taming of Smeagol - The Riders of Rohan - The Black Gate is Closed - Evenstar - The White Rider - Treebeard - The Forbidden Pool\"\n\"The Hornberg - Forth Eolingas - Isengard Unleashed - Gollum's Song\"\nIl ritorno del re\n\"Hope and Memory - The White Tree - The Steward of Gondor - Cirith Ungol - Anduril\"\n\"The End of All Things - The Return of the King - The Grey Havens - Into the West\""}
{"id": "2440011", "revid": "1305772", "url": "https://it.wikipedia.org/wiki?curid=2440011", "title": "Ranziano", "text": "Ranziano (in sloveno: Ren\u010de) \u00e8 un piccolo centro urbano della Slovenia, frazione del comune di Ranziano-Voghersca.\nLa localit\u00e0 si trova sulla riva sinistra della parte occidentale del fiume Vipacco, a 50.7 metri s.l.m. ed a 5.3 kilometri dal confine italiano.\nAll'insediamento (\"naselje\") afferiscono le comunit\u00e0 locali di Arcioni (\"Ar\u010doni\"), Castel Spagnolisce (\"Ren\u0161ki Podkraj\" [\"\u0160panjoli\u0161\u010de\"]), Luch\u00e9sia (\"Luke\u017ei\u010di\"), Mogorini (\"Mohorini\"), Martinucci (\"Martinu\u010di\"), Merliachi (\"Merljaki\"), Zigoni (\"\u017digoni\") e gli agglomerati di Bonezza (\"Jerabi\u0161\u010de\"), Osregno (\"Ozrenj\"), Sculischie/Dellabona (\"\u0160kuli\u0161\u010de\"), Spazzapani (\"\u0160pacapani\") e Vinisce (\"Veni\u0161\u010de\").\nDurante il dominio asburgico Ranziano fu comune autonomo.\nDal 1920 al 1947 fece parte del Regno d'Italia, inquadrato nella Provincia di Gorizia e fu comune autonomo. Nel 1928 aggreg\u00f2 il soppresso comune di Biglia; pass\u00f2 poi alla Jugoslavia e quindi alla Slovenia.\nDurante la prima guerra mondiale il paese si trov\u00f2 nei pressi del fronte, soprattutto durante la Nona battaglia dell'Isonzo che ebbe come teatro il vicino Dosso Faiti e le alture circostanti di quella parte del Carso. Le alture del \"Figovec\" e del vicino Monte Lupo (\"Volkovnjak\"), conquistate entrambe il 3 novembre 1916 rispettivamente dalla 49\u00aa Divisione e dalla Brigata Pinerolo, segnarono in tale battaglia la massima espansione verso est delle truppe italiane lungo il Vipacco.\nLa chiesa del paese \u00e8 dedicata a S. Ermacora e Fortunato (\"Sv. Mohor in Fortunat\").\nGeografia fisica.\nRappresentato nella carta IGM al 25.000: 40A-IV-SE\nCorsi d'acqua.\nFiume Vipacco (\"Vipava\") ed il torrente Ranziano (\"Ren\u010d\").\nAlture principali.\n\"Figovec\", mt 122"}
{"id": "2440021", "revid": "599013", "url": "https://it.wikipedia.org/wiki?curid=2440021", "title": "Alberto Giuliani", "text": "Carriera.\nPadre del pallavolista Ludovico, incomincia la carriera di allenatore in Serie B al e alla , prima di essere ingaggiato dal come allenatore delle squadre giovanili. Promosso in prima squadra nella stagione 2002-03, viene ingaggiato nell'annata 2006-07 dal , con cui ottiene la prima promozione in Serie A1. Guida il team calabrese anche nel corso del successivo campionato di Serie A1, che si conclude con la retrocessione. Prima del termine della stagione passa poi alla , intenta a disputare i play-off promozione in Serie A2. Persa la finale contro il , viene confermato allenatore del club scaligero, successivamente ripescato in Serie A1 per la rinuncia della , anche per la stagione 2008-09, conclusa al nono posto. Viene quindi ingaggiato dal , con cui vince il campionato, il primo per il sodalizio cuneese, e la Coppa CEV. Nell'estate del 2010 \u00e8 il direttore tecnico della selezione Under-23 di lega.\nAl termine della stagione 2010-11, dopo la vittoria di Supercoppa italiana e della Coppa Italia ai danni della , lascia la panchina del club piemontese per accasarsi alla dove vince lo scudetto 2011-12 e la Supercoppa italiana 2012. A seguito dell'eliminazione dalla semifinale della Coppa Italia 2013-14, il tecnico si dimette, ma la societ\u00e0 gli rinnova la fiducia, mantenendolo alla guida della squadra. Chiude la stagione vincendo il suo terzo scudetto, battendo Perugia in quattro partite.\nLa stagione 2014-15 incomincia con un altro trofeo, la Supercoppa italiana, vinta a Brindisi battendo la Pallavolo Piacenza; il 23 maggio 2015 lascia la squadra marchigiana dopo quattro stagioni. Il 22 luglio dello stesso anno sostituisce Flavio Gulinelli sulla panchina della nazionale della Slovacchia, assumendo contemporaneamente l'incarico di allenatore del per la stagione 2015-16. Il 9 marzo 2016 annuncia la sua rinuncia al doppio incarico, lasciando la panchina della Slovacchia a Miroslav Palgut. Nel 2018 viene ingaggiato dalla squadra turca dell', con la quale vince la Supercoppa 2018. Nel 2019 viene nominato commissario tecnico della nazionale slovena, incarico che mantiene fino alla fine del 2021, con la quale vince la Challenger Cup 2019 e conquista due secondi posti consecutivi ai successivi due europei.\nNell'aprile 2020 viene annunciato l'ingaggio del tecnico marchigiano da parte dei polacchi dell' a partire dalla successiva annata 2020-21 di Polska Liga Siatk\u00f3wki; dopo una stagione e mezza, alla fine di dicembre 2021 interrompe consensualmente il contratto con la formazione di Rzesz\u00f3w. Pochi giorni pi\u00f9 tardi, nei primi giorni del 2022, accetta la proposta dell' con cui disputa la seconda parte della stagione 2021-22 nella Volley League greca."}
{"id": "2440029", "revid": "121969947", "url": "https://it.wikipedia.org/wiki?curid=2440029", "title": "V\u00edctor Claver", "text": ""}
{"id": "2440030", "revid": "287204", "url": "https://it.wikipedia.org/wiki?curid=2440030", "title": "Victor Claver", "text": ""}
{"id": "2440031", "revid": "287204", "url": "https://it.wikipedia.org/wiki?curid=2440031", "title": "Edward Frederick Anderson", "text": "Ha concentrato la sua attivit\u00e0 nello studio delle piante succulente, in particolare delle Cactaceae. Ha praticato molti studi sul campo, conducendo la sua ricerca di base nel \"Desert Botanical Garden\" di Phoenix in Arizona."}
{"id": "2440036", "revid": "1566286", "url": "https://it.wikipedia.org/wiki?curid=2440036", "title": "Stuart Erwin", "text": "Biografia.\nEsord\u00ec nel cinema nel 1928, comparendo in decine di film in ruoli secondari. \n\u00c8 apparso inoltre in numerose serie televisive, quali \"Perry Mason\", \"Il dottor Kildare\", \"Gunsmoke\", \"Bonanza\", \"Lassie\".\nFu candidato all'Oscar come migliore attore non protagonista per \"Pigskin Parade\" (1936) di David Butler, con Betty Grable e Judy Garland."}
{"id": "2440037", "revid": "300067", "url": "https://it.wikipedia.org/wiki?curid=2440037", "title": "Henk Norel", "text": ""}
{"id": "2440039", "revid": "599013", "url": "https://it.wikipedia.org/wiki?curid=2440039", "title": "Christiano Flor\u00eancio da Silva", "text": "Caratteristiche tecniche.\nGioca come attaccante, ed ha una buona capacit\u00e0 realizzativa, che gli ha permesso, tra le altre cose, di diventare capocannoniere del Campionato Paulista 2009 con 16 reti.\nCarriera.\nClub.\nIl suo soprannome, \"Pedr\u00e3o\", deriva dall'azienda in cui lavorava quando ancora non era calciatore professionista.\nPedr\u00e3o inizi\u00f2 a giocare per il Jaboticabal Atl\u00e9tico, squadra della sua citt\u00e0 natale; successivamente gioc\u00f2 per squadre minori dell'interno dello Stato di San Paolo e nel S\u00e3o Raimundo dello Stato di Amazonas. Successivamente gioc\u00f2 per l'\u00c9toile du Sahel in Tunisia, ma torn\u00f2 in Brasile poco tempo dopo.\nA fine giugno 2006, fu mandato in prestito dal Barueri alla Portuguesa, ma si trov\u00f2 male, e decise di tornare al Barueri dopo una breve esperienza in Corea del Sud perch\u00e9 del Barueri dice \"\u00e8 un club in cui credo e in cui mi identifico\"."}
{"id": "2440050", "revid": "122901010", "url": "https://it.wikipedia.org/wiki?curid=2440050", "title": "Emir Preld\u017ei\u010d", "text": ""}
{"id": "2440052", "revid": "287204", "url": "https://it.wikipedia.org/wiki?curid=2440052", "title": "Emir Preldzic", "text": ""}
{"id": "2440057", "revid": "85750482", "url": "https://it.wikipedia.org/wiki?curid=2440057", "title": "Volume 2 - Rituals of Life", "text": "Volume 2 - Rituals of Life \u00e8 un album di Katzuma.org, pubblicato nel 2008."}
{"id": "2440065", "revid": "838137", "url": "https://it.wikipedia.org/wiki?curid=2440065", "title": "Azione Elettorale dei Polacchi in Lituania - Alleanza delle Famiglie Cristiane", "text": "L'Azione Elettorale dei Polacchi in Lituania - Alleanza delle Famiglie Cristiane (in polacco: \"Akcja Wyborcza Polak\u00f3w na Litwie - Zwi\u0105zek Chrze\u015bcija\u0144skich Rodzin\" - AWPL-ZCR; in lituano: \"Lietuvos Lenk\u0173 Rinkim\u0173 Akcija - Krik\u0161\u010dioni\u0161k\u0173 \u0160eim\u0173 S\u0105junga\" - LLRA-K\u0160S) \u00e8 un partito politico fondato in Lituania nel 1994 con l'obiettivo di tutelare la minoranza polacca presente nel Paese.\nIl partito nasce come trasformazione dell'Unione dei Polacchi in Lituania (\"Zwi\u0105zek Polak\u00f3w na Litwie\" - ZPL; o \"Lietuvos Lenk\u0173 S\u0105junga\" - LLS), nata nel 1989; noto inizialmente con la denominazione di \"Azione Elettorale dei Polacchi in Lituania\", ha assunto l'odierna denominazione nel 2016.\nIl leader del partito \u00e8 l'eurodeputato Valdemar Toma\u0161evski.\n\u00c8 un partito conservatore che ha aderito al Gruppo dei Conservatori e dei Riformisti Europei (nel 2009).\nNel 2004, ottiene 2 deputati al Seimas (3,81%) e nel 2008, 3 deputati (con alleanza con la minoranza russa, 4,80%). Alle elezioni parlamentari del 2012 AWPL ottenne il 5,8% dei consensi e ben 8 seggi. Entro, cos\u00ec, a far parte del nuovo governo insieme al Partito Socialdemocratico di Lituania, al Partito del Lavoro e a Ordine e Giustizia."}
{"id": "2440066", "revid": "466539", "url": "https://it.wikipedia.org/wiki?curid=2440066", "title": "2010", "text": "\u00c8 stato dichiarato dalle Nazioni Unite \"Anno Internazionale della biodiversit\u00e0\" e proclamato dal Parlamento europeo \"Anno della lotta alla povert\u00e0 e all'esclusione sociale\". \nPremi Nobel.\nIn quest'anno sono stati conferiti i seguenti Premi Nobel:"}
{"id": "2440069", "revid": "1632387", "url": "https://it.wikipedia.org/wiki?curid=2440069", "title": "First and Last and Always", "text": "First and Last and Always \u00e8 il primo album in studio del gruppo musicale britannico The Sisters of Mercy, pubblicato l'11 marzo 1985 dalla Merciful Release.\nTracce.\nTesti di Eldritch, eccetto ove indicato."}
{"id": "2440074", "revid": "124223379", "url": "https://it.wikipedia.org/wiki?curid=2440074", "title": "Charles Bickford", "text": "Biografia.\nDopo gli studi di ingegneria, Bickford fu arruolato nella United States Navy come fochista e luogotenente durante la prima guerra mondiale. Al termine del conflitto scelse la professione di attore e per dieci anni calc\u00f2 i palcoscenici del vaudeville e degli allestimenti teatrali di New York.\nIl debutto sugli schermi avvenne nel 1929, quando fu notato dal regista Cecil B. DeMille, il quale gli offr\u00ec una parte nel film \"Dinamite\". Ma \u00e8 il ruolo dell'amante di Greta Garbo in \"Anna Christie\" (1930) a portare Bickford alla notoriet\u00e0 e ad assicurargli il prosieguo di una carriera che lo vedr\u00e0 come inconfondibile caratterista con una stabile carriera a Hollywood.\nCon il suo aspetto vigoroso e rude, Bickford rappresent\u00f2 una folta galleria di personaggi, sotto la direzione di grandi registi come Otto Preminger in \"Un angelo \u00e8 caduto\" (1945), King Vidor in \"Duello al sole\" (1946), George Cukor in \"\u00c8 nata una stella\" (1954), conquistandosi anche una pessima fama con una serie di esplicite opinioni su colleghi e compagni di lavoro.\nNel corso di una carriera durata oltre trent'anni, Bickford fu candidato tre volte all'Oscar come migliore attore non protagonista per \"Bernadette\" (1943) di Henry King, \"La moglie celebre\" (1947) di Henry C. Potter e \"Johnny Belinda\" (1948) di Jean Negulesco, senza mai vincerlo. Si noti invece che per tutti e tre film le interpreti femminili, rispettivamente Jennifer Jones, Loretta Young e Jane Wyman, vinsero l'Oscar alla miglior attrice.\nFu attivo anche in televisione, prendendo parte, tra l'altro, ad alcuni telefilm, tra cui \"Il dottor Kildare\" e \"Il virginiano\". In quest'ultima serie interpret\u00f2 il ruolo di un fiero proprietario di ranch, personaggio che accrebbe la sua popolarit\u00e0 presso il pubblico.\nVita privata.\nBickford spos\u00f2 Beatrice Ursula Allen nel 1916, a Manhattan. La coppia aveva un figlio, Rex, e una figlia, Doris. Alcune fonti hanno affermato che Rex mor\u00ec nel 1960, ma questo \u00e8 contestato da un articolo di giornale stampato al momento della morte di suo padre, che diceva che aveva 42 anni e si era sposato. \nBickford era un cattolico praticante e un democratico che sostenne la campagna di Adlai Stevenson durante le elezioni presidenziali del 1952 . \nNel 1965, Bickford pubblic\u00f2 la sua autobiografia, \"Bulls Balls Bicycles &amp; Actors\" . \nMorte.\nBickford mor\u00ec a Los Angeles il 9 novembre 1967, all'et\u00e0 di 76 anni, di polmonite e un'infezione del sangue dopo essere stato ricoverato in ospedale per un lungo periodo. Jennifer Jones , che era un caro amico di Bickford, ha tentato il suicidio il giorno della sua morte. Non \u00e8 noto se il suo tentativo fosse correlato.\nBickford ha ricevuto due stelle sulla Hollywood Walk of Fame nel 1960. La sua star del cinema si trova al 6780 di Hollywood Boulevard, e la sua star televisiva si trova al 1620 di Vine Street. "}
{"id": "2440075", "revid": "1941276", "url": "https://it.wikipedia.org/wiki?curid=2440075", "title": "Here We Go Again (album Demi Lovato)", "text": "Here We Go Again \u00e8 il secondo album in studio della cantante Demi Lovato, pubblicato dall'etichetta discografica Hollywood Records il 21 luglio 2009. A differenza del suo album precedente, \"Don't Forget\" (2008), la Lovato non ha chiesto aiuto ai Jonas Brothers perch\u00e9 preferiva lavorare con persone diverse e dare all'album un approccio personale. Ha collaborato con cantautori e produttori come E. Kidd Bogart, Gary Clark, Toby Gad, John Mayer, Jon McLaughlin e Lindy Robbins.\nMusicalmente, \"Here We Go Again\" deriva principalmente dal genere pop rock, mescolato con influenze di R&amp;B. La Lovato ha voluto che la musica dell'album fosse meno rock e pi\u00f9 morbida rispetto al suo album precedente. La ricezione critica dell'album \u00e8 stato positiva; la critica ha elogiato la Lovato per non fare affidamento su manipolazioni vocali e invece mostrare la sua abilit\u00e0 naturale. Anche se alcuni critici definito l'album orecchiabile, altri ritenevano che era prevedibile e, a volte troppo simile a Kelly Clarkson. \"Here We Go Again\" venduto 108.000 copie durante la sua prima settimana di uscita negli Stati Uniti e ha debuttato in cima alla \"Billboard\" 200. Dal suo lancio, l'album ha venduto 450.000 copie negli Stati Uniti. A livello internazionale, l'album ha raggiunto il picco all'interno della top 40 nelle classifiche di Australia, Brasile, Canada, Grecia, Messico, Nuova Zelanda e Spagna. Per promuovere ulteriormente l'album, la Lovato ha intrapreso il tour Estate Tour 2009.\nDescrizione.\nLa giovane cantante ha affermato che questo nuovo album avrebbe avuto un sound che differisce dal suo predecessore \"Don't Forget\". Infatti, in contrasto al pop rock del suo album di debutto, \"Here We Go Again\" avrebbe contenuto canzoni pi\u00f9 influenzate da artisti come John Mayer. Demi ha anche detto che a differenza del precedente album, molto influenzato dai Jonas Brothers che l'hanno aiutata nello scrivere le canzoni, questo sarebbe stato pi\u00f9 personale, con pi\u00f9 testi scritti di suo pugno.\nQueste nuove canzoni sarebbero state poi eseguite dalla giovane cantante durante il suo Summer Tour. Il primo singolo estratto dall'album si chiama \"Here We Go Again\" ed \u00e8 riuscito ad arrivare alla posizione n\u00ba 15 della classifica americana diventando il suo pi\u00f9 grande successo da solista.\nL'album ha debuttato alla posizione numero 1 della \"Billboard\" 200 con oltre 110\u00a0000 copie battendo il record di \"Don't Forget\" suo precedente album che nella prima settimana nel settembre 2008 ha venduto 89.000 copie.\nIn Italia \u00e8 uscito il 9 novembre 2009."}
{"id": "2440076", "revid": "838137", "url": "https://it.wikipedia.org/wiki?curid=2440076", "title": "Tennis Channel Open 2008 - Doppio", "text": "Il doppio del Tennis Channel Open 2008 \u00e8 stato un torneo di tennis facente parte dell'ATP Tour.\nBob Bryan e Mike Bryan erano i detentori del titolo, ma Julien Benneteau e Micha\u00ebl Llodra li hanno battuti in finale 6\u20134, 4\u20136, 10\u20138."}
{"id": "2440078", "revid": "83531", "url": "https://it.wikipedia.org/wiki?curid=2440078", "title": "Erotica tour", "text": "Erotica Tour \u00e8 una fiera itinerante di spettacoli erotici riservati a un pubblico adulto che si \u00e8 svolta in Italia dal 1993 al 2001 per poi riprendere le attivit\u00e0 nell'estate del 2009.\nStoria.\nLa manifestazione ospita pornostar internazionali ed espositori nel settore del genere: sexy shop, case di produzione e di distribuzione di film per adulti, locali notturni e club priv\u00e9. Tra le attrazioni sono presenti peep show, dark room, spazi riservati alle donne e topless bar.\nErotica Tour \u00e8 stata presente in grandi citt\u00e0 italiane come Napoli (dove ebbe origine), Milano, Roma, Bologna, Torino e in localit\u00e0 di villeggiatura come Rimini, Sanremo, Silvi Marina, Loano, Campo Calabro di Reggio Calabria ed altre. \u00c8 solitamente ospitata in fiere e palastrutture come il PalaStampa di Torino e, a detta degli organizzatori, \u00e8 stata visitata da almeno 3 milioni di visitatori\nEdizione 2009.\nL'edizione 2009, partita da Marghera, \u00e8 stata al centro di vibranti polemiche, sia per la zona che per la natura della manifestazione, e da pi\u00f9 parti si \u00e8 chiesto l'annullamento delle date venete. Il sindaco di Venezia Massimo Cacciari ne ha chiesto la sospensione per problemi di ordine pubblico, ma dopo il ricorso degli organizzatori, il TAR ha respinto la richiesta del primo cittadino, dichiarando la manifestazione legittima e a norma con i permessi. La manifestazione si \u00e8 quindi svolta regolarmente."}
{"id": "2440090", "revid": "174925", "url": "https://it.wikipedia.org/wiki?curid=2440090", "title": "San Fortunato di Lecce", "text": ""}
{"id": "2440096", "revid": "838137", "url": "https://it.wikipedia.org/wiki?curid=2440096", "title": "Movimento dei Liberali della Repubblica di Lituania", "text": "Il Movimento dei Liberali della Repubblica di Lituania (in lituano: \"Lietuvos Respublikos Liberal\u0173 s\u0105j\u016bdis\" - LRLS) \u00e8 un partito politico lituano di orientamento liberale fondato nel 2006.\n\u00c8 membro dell'ALDE.\nStoria.\nIl partito si presenta per la prima volta alle elezioni parlamentari del 2008, in cui ottenne il 5,7% dei voti e 11 deputati al Seimas; entr\u00f2 cos\u00ec a far parte della compagine di governo.\nAlle parlamentari del 2012 increment\u00f2 il proprio consenso arrivando all'8,6%. In termini di seggi, per\u00f2, a causa del fatto che met\u00e0 dei seggi (70) erano attribuiti con il sistema maggioritario a turno unico, i liberali hanno ottenuto 10 seggi, uno in meno del 2008."}
{"id": "2440097", "revid": "398848", "url": "https://it.wikipedia.org/wiki?curid=2440097", "title": "Cacti", "text": ""}
{"id": "2440101", "revid": "2131061", "url": "https://it.wikipedia.org/wiki?curid=2440101", "title": "Movimento Popolare contro l'UE", "text": "Il Movimento Popolare contro l'UE (in danese Folkebev\u00e6gelsen mod EU) \u00e8 un partito politico danese, nato nel 1972 come piattaforma per promuovere il \"No\" al referendum sull'adesione della Danimarca alla Comunit\u00e0 europea.\nA partire da quelle del 1979, il partito si presenta solo alle elezioni europee, mentre non partecipa a quelle parlamentari.\nHa scelto per le elezioni la lettera N (come \"no\" all'Unione europea). \u00c8 rappresentato al Parlamento europeo da un eurodeputato che di solito si iscrive al gruppo Sinistra Unitaria Europea/Sinistra Verde Nordica."}
{"id": "2440114", "revid": "287204", "url": "https://it.wikipedia.org/wiki?curid=2440114", "title": "Ro\u00dfbach", "text": ""}
{"id": "2440116", "revid": "125075424", "url": "https://it.wikipedia.org/wiki?curid=2440116", "title": "Lega del Filo d'Oro", "text": "La Lega del Filo d'Oro dal 1964 \u00e8 impegnata nell\u2019assistenza, l\u2019educazione, la riabilitazione, il recupero e la valorizzazione delle potenzialit\u00e0 residue e il sostegno alla ricerca della maggiore autonomia possibile delle persone sordocieche e pluriminorate psicosensoriali. Il suo concetto ispiratore \u00e8 \"Un filo prezioso che unisce il sordocieco con il mondo esterno\".\nStoria.\nL'associazione \u00e8 stata fondata nel 1964 da Sabina Santilli, sordocieca dall'infanzia, con l'aiuto di Don Dino Marabini (un giovane sacerdote) e un gruppo di volontari ed \u00e8 divenuta ente morale dal 1967 e ONLUS (Organizzazione Non Lucrativa di Utilit\u00e0 sociale) dal 1998. Ha la propria sede nazionale nelle Marche, ad Osimo (AN), dove opera con un Centro di Riabilitazione riconosciuto dalla regione Marche \"Unit\u00e0 speciale per sordociechi e pluriminorati psicosensoriali\". \nNel 2004, a Lesmo (MB), \u00e8 stata completata la costruzione ed avviata l'attivit\u00e0 di un nuovo Centro Socio Sanitario Residenziale, per utenti sordociechi e pluriminorati psicosensoriali giovani e adulti, con una capacit\u00e0 di 42 posti a tempo pieno. \nNel 2007, a Molfetta (BA), viene attivato un ulteriore centro socio sanitario residenziale, destinato a giovani e adulti della Puglia, realizzato attraverso l'adeguamento di una struttura ex preventorio di propriet\u00e0 della ASL, con una capacit\u00e0 di 40 posti a tempo pieno pi\u00f9 15 posti a degenza diurna. \nNel 2010 a Termini Imerese (PA), conclusi i lavori di adeguamento e ampliamento di una struttura della Regione, viene avviata l'attivit\u00e0 di un centro sanitario residenziale per giovani e adulti sordociechi della Sicilia, con una capacit\u00e0 di 24 posti a tempo pieno pi\u00f9 8 posti a degenza diurna.\nNel 2013 a Modena, dopo il completamento del progetto iniziato da una preesistente associazione, ha preso il via l'attivit\u00e0 del centro socio riabilitativo residenziale che a regime sar\u00e0 in grado di ospitare 24 utenti adulti a tempo pieno.\nLa Lega del Filo d'Oro \u00e8 inoltre presente a livello nazionale con i servizi territoriali, presso gli stessi centri di Lesmo, Modena, Osimo, Molfetta, Termini Imerese e presso le sedi territoriali di Padova (dal 2015), Roma (dal 1993), Napoli (dal 1996), Novara e Pisa (dal 2020) .\nIl 20 dicembre del 2014 l'Associazione ha festeggiato il suo 50\u00ba anniversario.\nIl 7 luglio del 2016 \u00e8 stata firmata con la Regione Marche la convenzione relativa allo stanziamento a sostegno della realizzazione del nuovo centro nazionale di Osimo.\nNel 2020 l'Assemblea straordinaria dei Soci approva il passaggio della Lega del Filo d'Oro da Associazione Onlus a Fondazione Onlus.\nAttivit\u00e0.\nIl compito primario della Fondazione \u00e8 l\u2019assistenza, l\u2019educazione, la riabilitazione, il recupero e la valorizzazione delle potenzialit\u00e0 residue e il sostegno alla ricerca della maggiore autonomia possibile delle persone sordocieche e pluriminorate psicosensoriali.\nPer questo l'Ente ha istituito un proprio centro di ricerca, collabora con numerosi istituti universitari ed \u00e8 in contatto con le istituzioni europee e con enti ed organizzazioni nazionali ed estere.\nInoltre l'Ente \u00e8 impegnato da sempre nella ricerca di una maggiore salvaguardia dei diritti delle persone sordocieche ed \u00e8 stato parte attiva per il riconoscimento della sordocecit\u00e0 quale disabilit\u00e0 unica e specifica, cos\u00ec come previsto dal Parlamento Europeo sulla \"Dichiarazione scritta sui diritti delle persone sordocieche\" del 12 aprile 2004. Tale impegno ha favorito in seguito l'approvazione della legge 24/06/2010 n.107 \"Misure per il riconoscimento dei diritti alle persone sordocieche\" (g.u. n. 161 del 13/07/2010).\nLa Lega del Filo d'Oro promuove numerose iniziative nel campo della divulgazione scientifica e della formazione e gestisce corsi per operatori specializzati. Cura inoltre per i suoi utenti l'organizzazione dei soggiorni estivi, di momenti socio-ricreativi e culturali, di gite e pratiche sportive, per la cui realizzazione rappresentano una risorsa fondamentale i volontari, oggi pi\u00f9 di 600, preparati e qualificati grazie a specifici corsi di formazione.\nLe attivit\u00e0 dell'Ente vengono solo parzialmente finanziate da fondi pubblici, tanto che il lavoro svolto dal settore comunicazione e raccolta fondi risulta di fondamentale importanza: questo promuove un'intensa azione di sensibilizzazione a livello nazionale con campagne di comunicazione ed iniziative di raccolta fondi rivolte a privati, aziende e fondazioni. Le risorse private nel loro complesso costituiscono circa il 65% delle entrate del bilancio, tra cui anche i lasciti testamentari rappresentano una voce rilevante. Proprio grazie alla solidariet\u00e0 di tanti, oltre cinquecentomila i sostenitori a livello nazionale, la Lega del Filo d'Oro \u00e8 riuscita ad aumentare e differenziare i suoi interventi rispondendo sempre pi\u00f9 sul piano quantitativo e qualitativo alle esigenze della popolazione sordocieca.\nLa sordocecit\u00e0 e la pluriminorazione psicosensoriale.\nLa sordocecit\u00e0 \u00e8 la combinazione di una minorazione visiva con una uditiva, totale o parziale; la pluriminorazione psicosensoriale si ha quando, alla minorazione della vista o dell'udito, se ne aggiungono altre come la disabilit\u00e0 intellettiva, deficit motori, problemi comportamentali.\nSecondo il primo studio sul fenomeno della sordocecit\u00e0 promosso dalla Lega del Filo d'Oro e realizzato dall'ISTAT, in Italia le persone affette da problematiche legate sia alla vista che all'udito sono 189.000, pari allo 0,3% della popolazione italiana e quasi 10.000 i bambini e ragazzi che convivono con almeno una delle due disabilit\u00e0.\nSedi.\nL'ente ha ottenuto dal 2001 la certificazione del sistema di gestione qualit\u00e0 UNI EN ISO 9001 per le attivit\u00e0 svolte presso il centro di Osimo, oggi estesa a tutti i centri e a tutte le sedi territoriali e nel 2009 la certificazione del sistema di gestione per la sicurezza BS OHSAS 18001.\nLa Fondazione \u00e8 presente in dieci regioni con cinque centri residenziali e annessi servizi territoriali a:\nInoltre vi sono cinque sedi territoriali dove si promuove una collaborazione con i servizi sul territorio per favorire l'assistenza alle persone sordocieche, attivando progetti personalizzati, formando e coordinando gruppi di volontari a livello locale, sensibilizzando e offrendo informazione:\nGli organi istituzionali.\nGli organi istituzionali in carica, ricoperti a titolo volontaristico, sono il consiglio di amministrazione, Il collegio dei revisori dei conti, il comitato delle persone sordocieche, il comitato dei familiari e il comitato tecnico scientifico ed etico. \nGli ultimi presidenti del consiglio di amministrazione sono:\nTestimonial.\nDal 1989 il musicista Renzo Arbore \u00e8 \"testimonial\" dell'Ente e, per questa sua attivit\u00e0, il 15 gennaio 2022 \u00e8 stato nominato Cavaliere di Gran Croce al Merito della Repubblica italiana dal Presidente della Repubblica Sergio Mattarella. Dal dicembre 2014 lo affianca l'attore marchigiano Neri Marcor\u00e8.\nProgetti.\nLa Lega del Filo d'Oro ha iniziato nel 2013 la realizzazione del nuovo centro nazionale ad Osimo, che possa raccogliere in un unico polo di alta specializzazione tutti i servizi esistenti dislocati oggi in 15 edifici diversi. Il beneficio maggiore di questo progetto sar\u00e0 un importante incremento dei posti disponibili presso il Centro di Riabilitazione, da 56 a 80 per quelli a tempo pieno (+43%) e da 15 a 20 (+33%) per l'accoglienza diurna, con la conseguente riduzione delle lunghe liste di attesa, oltre alla possibilit\u00e0 di usufruire di ambienti appositamente progettati per rispondere alle esigenze specifiche degli utenti.\nIl primo lotto \u00e8 stato inaugurato il 1\u00ba Dicembre 2017, la fine dei lavori del secondo lotto \u00e8 prevista per il 2021. \nTra i progetti in corso c'\u00e8 anche quello di continuare ad estendere la presenza in Italia con nuove Sedi Territoriali per consentire un sostegno ulteriore alle famiglie e una maggiore integrazione con il tessuto sociale, le strutture presenti e i servizi locali.\nA questo si aggiunge l'impegno costante per offrire a utenti e famiglie un servizio affidabile e di qualit\u00e0, attraverso la formazione di operatori qualificati, lo svolgimento di attivit\u00e0 di ricerca e sperimentazione nel campo della sordocecit\u00e0 e della pluriminorazione psicosensoriale e la partecipazione a progetti di studio europei.\nLa Lega del Filo d'Oro \u00e8 partner etico di Consorzio 31, una rete di esperti, consulenti e manager d'impresa italiani."}
{"id": "2440124", "revid": "287204", "url": "https://it.wikipedia.org/wiki?curid=2440124", "title": "Rossbach", "text": ""}
{"id": "2440125", "revid": "767487", "url": "https://it.wikipedia.org/wiki?curid=2440125", "title": "Kickboxers - Vendetta personale", "text": "Kickboxers - Vendetta personale (\"No Retreat, No Surrender\") \u00e8 un film del 1986 diretto da Corey Yuen, con Kurt McKinney e Jean-Claude Van Damme che recita nella parte dell'antagonista il suo primo ruolo di rilievo. La tomba del film \u00e8 la vera tomba di Bruce Lee e si trova a Seattle nel Lake View Cemetery.\nTrama.\nJason Stillwell (Kurt McKinney) \u00e8 un giovane studente di karate che si allena nel dojo del padre (Timothy D. Baker) a Los Angeles, ed \u00e8 un grande ammiratore di Bruce Lee. Una notte, dopo una sessione di allenamento, il dojo riceve una visita da parte di alcuni membri di un sindacato della criminalit\u00e0 organizzata. Dopo aver rifiutato di entrare a far parte dell'organizzazione, al padre di Jason viene rotta una gamba ad opera dell'artista marziale russo Ivan Kraschinsky (Jean-Claude Van Damme), un delinquente pagato dal boss.\nLa famiglia Stillwell si trasferisce a Seattle, il padre apre un bar, mentre Jason, ancora appassionato di arti marziali, incontra R.J. Madison (J.W. Fails) con il quale diventer\u00e0 buon amico. Inoltre Kelly, la ragazza di Jason, va a trovarlo. Nonostante questo, Jason ha difficolt\u00e0 ad ambientarsi ed \u00e8 costantemente perseguitato dai bulli locali. Stanco delle percosse, incompreso dal padre (che per paura di vederlo ridotto come lui, gli ordina di smetterla con le arti marziali), Stillwell decide di far visita alla tomba di Bruce Lee, implorandolo di aiutarlo. Quella notte, il fantasma di Lee (Tai Chung Kim) appare a Jason ed inizia ad allenarlo. Sotto la sua guida, Jason, da combattente al di sotto della media diventa un artista marziale, al punto tale da potersi facilmente difendere da numerosi malviventi che tentano di assalire il padre in un parcheggio (curiosamente, lui non ha mai combattuto i bulli).\nE quando i criminali che hanno azzopato il padre sfideranno la scuola di arti marziali locale, Jason potr\u00e0 riprendersi la rivincita su Kraschinsky.\nCritica.\nLe opinioni degli spettatori sono divise riguardo al film. Alcuni sostengono che sia presente una pessima recitazione e che venga preso pesantemente in prestito il tema motivazionale \"perdente o campione\" da film come: \"Per vincere domani - The Karate Kid\" (1984) e \"Rocky\" (1976). Il film \u00e8 considerato anche un \"cult\", soprattutto tra gli appassionati di film di arti marziali o nostalgici fans. L'esperto di film di Hong Kong Bey Logan, dichiar\u00f2, nel commento audio di un altro film di Corey Yuen, (\"Ninja in the Dragon's Den\"), che Corey vide \"The Karate Kid\" e gli piacque molto il film, ma riteneva che le sequenze di lotta dovessero essere migliori. Al momento della realizzazione, Jean-Claude Van Damme era ancora un attore sconosciuto.\nCuriosit\u00e0.\nIl personaggio interpretato da Jean-Claude Van Damme, \"Ivan Kraschinsky\", nei titoli di coda \u00e8 invece accreditato come \"Karl Brezdin\".\nSequel.\nI sequel di \"Kickboxers - Vendetta personale\" non continuano la trama originale del film e la stessa cosa avviene per il cast originale della pellicola."}
{"id": "2440133", "revid": "110157", "url": "https://it.wikipedia.org/wiki?curid=2440133", "title": "Circondario di Neuwied", "text": "Il circondario di Neuwied (targa NR) \u00e8 un circondario (\"Landkreis\") della Renania-Palatinato, in Germania.\nComprende 5 citt\u00e0 e 57 comuni.\nCapoluogo e centro maggiore \u00e8 Neuwied."}
{"id": "2440134", "revid": "149727", "url": "https://it.wikipedia.org/wiki?curid=2440134", "title": "Landkreis Neuwied", "text": ""}
{"id": "2440135", "revid": "661526", "url": "https://it.wikipedia.org/wiki?curid=2440135", "title": "Temporale (dramma)", "text": "Temporale (in svedese: \"Ov\u00e4der\") \u00e8 un \"dramma da camera\" del drammaturgo svedese August Strindberg.\nScritto nel 1907, per l'Intima teatern del drammaturgo, dove venne rappresentato, con poco successo, ventitr\u00e9 volte.\nRacconta la vicenda che vede come protagonista \"il Signore\", un funzionario in pensione, visitato nella sua casa da suo fratello, un procuratore, al ritorno dalla villeggiatura. Oltre a domandarsi chi siano i nuovi abitanti del palazzo che vivono al primo piano, il fratello inizia a chiedergli che ne \u00e8 della sua vita, dopo il divorzio avvenuto cinque anni prima dalla moglie Gerda. Si scopre successivamente che \u00e8 proprio Gerda a vivere al piano di sopra con il nuovo marito, Fischer, che ha organizzato una bisca nell'appartamento. Il fratello incontra Gerda, che gli racconta la sua situazione e parla della paura che il suo nuovo marito si porti via la figlia, avuta dal Signore nel precedente matrimonio. Convinta dal fratello, va a parlare con l'ex marito, che non vedeva da cinque anni. I due parlano del divorzio e della piccola. La donna gli chiede aiuto per divorziare da Fischer, che nel frattempo fugge con la figlia di un pasticciere portandosi via la bambina. Gerda lo scopre e col procuratore alla sua ricerca, mentre il Signore resta a casa con la cameriera Louise. Si viene a sapere nel finale che Agnes, la figlia del pasticciere, non \u00e8 scappata, che Gerda ha ritrovato la bambina e che sono andate a vivere a casa di sua madre. Il dramma ha un lieto fine. Il signore decide che non sar\u00e0 quella la casa dove morir\u00e0 e che, rivedendo l'ex moglie e la figlia, ha pareggiato i conti con la vita precedente."}
{"id": "2440140", "revid": "767487", "url": "https://it.wikipedia.org/wiki?curid=2440140", "title": "Op-ed", "text": "Op-ed \u00e8 un termine con cui, nel giornalismo anglosassone, si indica un singolo articolo, o una raccolta di articoli, a firma di opinionisti esterni alla redazione del giornale su cui avviene la pubblicazione, i cui contenuti non sono necessariamente in linea con le tendenze del giornale stesso ed eventualmente possono essere in qualche misura in disaccordo.\nIl nome deriva dalla locuzione \"opposite the editorial page\", essendo la pagina interna del giornale prospiciente la pagina degli editoriali, ossia di quei commenti, spesso non firmati, che esprimono direttamente il pensiero del comitato editoriale del giornale; infatti \u00e8 proprio su questa pagina che di solito, nella tradizione anglosassone, erano e sono tuttora pubblicati i commenti degli ospiti."}
{"id": "2440143", "revid": "729019", "url": "https://it.wikipedia.org/wiki?curid=2440143", "title": "Wilhelm Heye", "text": "Carriera nell'esercito imperiale.\nEntr\u00f2 il 22 marzo 1888 come cadetto nell'esercito prussiano, servendo inizialmente in fanteria. Col passaggio allo stato maggiore generale tedesco nella primavera 1900 ebbe inizio la sua carriera militare. Dal 1906 al 1908 fece parte del comando della \"Schutztruppe\" in Africa Tedesca del Sud-Ovest al tempo delle guerre herero.\nL'inizio della Prima guerra mondiale vede Heye tenente colonnello a capo dello Stato Maggiore del Gruppo d'armate \"Woyrsch\" sul fronte orientale. Nel 1917 fu destinato al fronte occidentale e capo di stato maggiore del Gruppo d'armate \"Alberto di W\u00fcrttemberg\".\nIl 21 settembre 1918 fu destinato - dopo la promozione a colonnello - stato maggiore generale dell'esercito, con l'incarico di capo ufficio operazioni.\nEbbe cos\u00ec modo di stare a contatto con le pi\u00f9 alte personalit\u00e0 militari. Quando Erich Ludendorff, il 26 ottobre dello stesso anno, fu destituito dal Kaiser, Heye, pur non possedendone i requisiti, ne assunse per breve periodo l'incarico al fianco di Paul von Hindenburg sin quando fu nominato Wilhelm Groener.\nCarriera nella Reichswehr.\nDopo la sconfitta e l'armistizio di Compi\u00e8gne, Heye nell'aprile 1919 divenne capo di stato maggiore delle milizie operanti in Prussia Orientale, a coordinare negli Stati baltici le operazioni contro l'Armata Rossa. Successe in ci\u00f2 ad Hans von Seeckt, la cui carriera militare era destinata a rimanere legata a alla sua.\nNella Prussia Orientale Heye apprese di un piano per un colpo di Stato concepito da militari e politici conservatori, fra cui Wolfgang Kapp e Walther von L\u00fcttwitz; il suo mancato appoggio fu uno dei fattori che non ne resero possibile la realizzazione.\nIl 1\u00ba ottobre 1919 Heye divenne capo del personale del \"Truppenamt\" (\"Ufficio truppe\") presso il Ministero della guerra a Berlino. Capo del \"Truppenamt\" (e segretamente capo di stato maggiore) era ancora Seeckt, con Heye suo braccio destro.\nNel marzo 1920 ci fu il Putsch di Kapp e Seeckt prudentemente si ritir\u00f2 lasciando Heye a rappresentarlo nella carica. Come Seeckt si era rifiutato di prendere parte al colpo di Stato, cos\u00ec lui tenne fuori l'esercito dalla questione, allo scopo di preservarne in ogni caso l'unit\u00e0.\nQuando Seeckt fu nominato comandante in capo dell'esercito, Heye nel giugno 1920 divenne capo del \"Truppenamt\"; allo stesso tempo fu promosso maggior generale. Nel 1922 divenne tenente generale, capo del personale dell'esercito e comandante del I Distretto militare (K\u00f6nigsberg).\nCapo dell'esercito.\nNell'ottobre 1926 Otto Ge\u00dfler, ministro dell'esercito, sfrutt\u00f2 l'occasione di un vuoto di potere per sbarazzarsi di Seeckt, che rischiava di diventare troppo indipendente: scelse cos\u00ec Heye (nominato \"general der Infanterie\") come successore alla testa dell'esercito.\nIl governo sperava che sotto la guida di Heye - considerato di personalit\u00e0 debole - la Reichswehr fosse finalmente controllabile dalla politica. Ci\u00f2 non accadde, poich\u00e9 l'esercito cadde sotto l'influenza di Kurt von Schleicher, a capo dell'organizzazione militare, illegale e segretissima, che affianc\u00f2 l'esercito regolare e da cui in seguito nacque la \"Wehrmacht\"; Schleicher nell'ombra tirava i fili, mentre Heye, a tutti gli effetti alle sue dipendenze, svolgeva funzioni limitate.\nNel 1930 Heye fu promosso \"generaloberst\", e nell'ottobre dello stesso anno messo a riposo."}
{"id": "2440148", "revid": "834", "url": "https://it.wikipedia.org/wiki?curid=2440148", "title": "Alles Gute kommt von unten - ersguterjunge Sampler 3", "text": ""}
{"id": "2440159", "revid": "111530343", "url": "https://it.wikipedia.org/wiki?curid=2440159", "title": "Crevada (frazione)", "text": "Crevada \u00e8 un centro abitato diviso tra i comuni di Susegana (che la riconosce come \"localit\u00e0\") e San Pietro di Feletto, in provincia di Treviso.\nGeografia fisica.\nTerritorio.\nLa localit\u00e0 si articola in realt\u00e0 due nuclei separati dall'omonimo torrente.\nIl primo, sulla riva destra, si trova nella zona settentrionale del comune di Susegana. Ha dimensioni ridotte e si sviluppa isolato ai piedi delle colline che la separano dal Quartier del Piave.\nL'altro sorge su un pianoro pi\u00f9 a valle, all'estremit\u00e0 meridionale del comune di San Pietro di Feletto. Ha dimensioni di gran lunga maggiori, a livello sia demografico, sia urbanistico con la presenza di una zona industriale. \u00c8 contiguo a Par\u00e8 di Conegliano.\nNonostante siano divisi dal punto di vista amministrativo, i due abitati fanno riferimento alla medesima parrocchia, con sede nella chiesa di San Giuseppe in comune di Susegana.\nCrevada ha rappresentato in passato una zona di zone boschive a vocazione agricola. A partire dagli anni ottanta si \u00e8 assistito ad un notevole sviluppo edilizio, ma la localit\u00e0 mantiene ancora, a tratti, l'originaria natura rurale.\nMonumenti e luoghi d'interesse.\nChiesa di San Giuseppe.\nLa chiesa di Crevada \u00e8 il centro della comunit\u00e0 parrocchiale della localit\u00e0 e si trova nella parte suseganese.\nEdificio di modeste dimensioni, a una navata, e di epoca novecentesca, esso si trova in posizione rialzata, addossato alla Strada Provinciale 38, lungo la quale \u00e8 segnalato da un crocefisso ligneo.\nAnnesso alla chiesa si trova anche l'oratorio locale, centro d'incontro e sede dell'annuale allestimento del presepio.\nCrevada fu elevata a parrocchia il 28 gennaio 1949, ricavandone il territorio da Santa Maria di Feletto e da Susegana.\nTorrente Crevada.\nScendendo dai colli di Refrontolo, il torrente Crevada lambisce il territorio della localit\u00e0, tenendo separati i due centri che la compongono: il corso d'acqua tiene a ovest Crevada di Susegana e a est Crevada di San Pietro di Feletto.Nel 2005 fu costruito un ponte pedonale e ciclistico che, passando sopra il fiume, tiene collegate le due parti di Crevada, unendo i due comuni confinanti."}
{"id": "2440166", "revid": "834", "url": "https://it.wikipedia.org/wiki?curid=2440166", "title": "Rondo Russo (Berdien Stenberg)", "text": ""}
{"id": "2440168", "revid": "834", "url": "https://it.wikipedia.org/wiki?curid=2440168", "title": "Ode Aan Amadeus (Berdien Stenberg)", "text": ""}
{"id": "2440171", "revid": "834", "url": "https://it.wikipedia.org/wiki?curid=2440171", "title": "Flute Fiesta (Berdien Stenberg)", "text": ""}
{"id": "2440172", "revid": "834", "url": "https://it.wikipedia.org/wiki?curid=2440172", "title": "Her Most Beautiful Melodies (Berdien Stenberg)", "text": ""}
{"id": "2440175", "revid": "834", "url": "https://it.wikipedia.org/wiki?curid=2440175", "title": "De Toverfluit Van Mozart (Berdien Stenberg)", "text": ""}
{"id": "2440177", "revid": "834", "url": "https://it.wikipedia.org/wiki?curid=2440177", "title": "Melodies D'Amour (Berdien Stenberg)", "text": ""}
{"id": "2440184", "revid": "834", "url": "https://it.wikipedia.org/wiki?curid=2440184", "title": "Pirouette (Berdien Stenberg)", "text": ""}
{"id": "2440187", "revid": "1305772", "url": "https://it.wikipedia.org/wiki?curid=2440187", "title": "Encores", "text": ""}
{"id": "2440190", "revid": "1305772", "url": "https://it.wikipedia.org/wiki?curid=2440190", "title": "Giuseppe Vanni", "text": "Biografia.\nGiuseppe Vanni, figlio di Casimiro e di Girolama di Lorenzo Olivieri, membro di un'importante famiglia di Caldarola, fu uno dei protagonisti dell'Insorgenza maceratese. Pass\u00f2 al servizio del Ferdinando IV sovrano del Regno di Napoli e infine mor\u00ec a Roma, in Piazza del Popolo, il 27 settembre 1808 fucilato dai francesi.\nLa vita pubblica.\nDai verbali del Consiglio di Credenza di Caldarola il 9 febbraio 1756 risulta la nomina a gonfaloniere di Casimiro Vanni, padre di Giuseppe:\nLa proposta ebbe degli oppositori in quanto il signor Casimiro Vanni era residente a Roma, ma infine egli fu confermato nella carica. Il padre del nostro Giuseppe ricordato come \" \u201cdottore dell'urna e dell'altra legge\u201d \" a Caldarola godeva di buona fama e nel 1765 fu eletto deputato alla Congregazione Provinciale a Loreto e l'anno successivo divenne prevista a Macerata. Mor\u00ec il 17 marzo 1769 all'et\u00e0 di 44 anni e fu sepolto nella chiesa di San Martino \"\u201cin sepulchro maiorum\u201d\" dove molti anni pi\u00f9 tardi e in et\u00e0 molto avanzata, fu sepolta anche la moglie scomparsa il primo aprile 1811. Quest'ultima nel 1775, sei anni dopo la morte del marito e con il figlio ancora dodicenne, don\u00f2 i suoi beni ed entr\u00f2 nel monastero di santa Maria del Carmine di Camerino dove stette quattro anni come secolare e in seguito alla professione di fede prese il nome di Maria Fortunata del Nazzareno. Giuseppe Vanni durante la sua minore et\u00e0 fu sotto la tutela dello zio Antonio Vanni.\nAvendo egli una sorella maggiore, Anna, che il 22 aprile 1781 spos\u00f2 il capitano Filippo Bernabei, a lungo il Vanni dovette adoperarsi per far fronte al pagamento della dote dovuta, promessa e che solo nel 1793 riusc\u00ec a ottemperare al pagamento.\nIl 2 luglio 1782 fu celebrato il matrimonio fra Giuseppe Vanni che aveva quasi 19 anni e Antonia Barbi Adriani di Giovanni Battista di San Ginesio la quale non aveva nemmeno 20 anni.\nGiuseppe, a soli 21 anni, nel 1784 fa parte del Consiglio e della Credenza iniziando cos\u00ec il suo impegno nella vita pubblica e fino al 1797 egli rivest\u00ec tutte le possibili cariche pubbliche, a cominciare, da quella pi\u00f9 prestigiona, di gonfaloniere (cio\u00e8 il primo dei quattro priori) assunta fin dal 1786 e alla quale rinunci\u00f2 proprio nel 1797.\nNel dicembre 1786 risulta essere fra i quattro deputati \"\u201cper le commedie\u201d\" i quali dovevano presiedere al regolamento per il teatro e al controllo che persone \"\u201cfuori ceto civico\u201d\" fossero introdotte nel \"\u201cpalchettone\u201d\". L'anno seguente fece parte della commissione eletta dal Consiglio di Credenza che prese parte allo sposalizio del signor conte Giuseppe Pallotta.\nTra il 1794 e il 1795, Giuseppe Vanni entr\u00f2 in contatto con il conte Verri, la marchesa Margherita Sparapani Gentili Boccapadule e il giovane Pietro Malvolti mentre essi si trovavano nel Palazzo della marchesa nel Castello di Pievefavera. Il 18 agosto 1794, il Verri, da Pievefavera, in una sua lettera scriveva:\n e il 22 giugno 1795 narr\u00f2 che la sera prima gli stessi personaggi erano stati presenti a palazzo per assistere alla rappresentazione di una commedia. Da allora e per lo meno fino all'agosto del 1797 il Vanni cur\u00f2 gli interessi e le propriet\u00e0 della marchesa nelle Marche, dopo che la stessa ebbe lasciato Pievefavera.\nInsorgenza Caldarolese.\nIl 15 febbraio 1798 venne proclamata la Repubblica romana comprendente anche le Marche e a Caldarola nel passaggio dalla vecchia alla nuova amministrazione verranno nominati, per conto del governo, un Edile e un Aggiunto. Il 31 marzo dello stesso anno fu piantato l'albero della libert\u00e0 nell'attuale piazza Leopardi e nel 1799, lo stesso Vanni ebbe l'incarico di \u201ccommissario per le provviste\u201d. Ma nel frattempo Vanni sta meditando la propria decisione di combattere contro i francesi. Preso contatto nella primavera di quell'anno con l'esercito napoletano presso Pescara, ebbe immediatamente il grado di brigadiere e il comando di un manipolo di soldati con i quali conquist\u00f2 Ascoli Piceno e Fermo, scacciandone la guarnigione repubblicana.\nAlla fine del maggio del 1799 Giuseppe Vanni fu nel fermano, al servizio del De Donatis con il grado di brigadiere generale, e in attuazione del piano concordato con il Lahoz, ritorn\u00f2 a Caldarola la cui Municipalit\u00e0, temendo un attacco da parte degli Insorgenti aveva chiamato in aiuto le truppe francesi presenti a Tolentino.\nIl 31 maggio Vanni fu a San Ginesio, dove contava di trovare degli aiuti e l'indomani i francesi entrarono a Caldarola. La famiglia del Vanni, ovvero la moglie e le sue cinque figlie (la sesta nacque pi\u00f9 tardi) si rifugiarono in una casa colonica fuori citt\u00e0. A questo punto gli Insorgenti attaccarono, quasi al confine con Belforte, i Francesi; la battaglia fu ampia e violenta, con molte perdite per questi ultimi. Ma i combattimenti avvennero anche nel paese, nelle \u201cCase Nove\u201d, dove gli Insorgenti avevano trovato appostamenti dentro le abitazioni. Fu cos\u00ec che i repubblicani fuggirono insieme con i loro sostenitori caldarolesi e fra questi lo stesso \u201cEdile\u201d.e il cognato del Vanni. La stessa sera fu bruciato l'albero della libert\u00e0.\nLe fonti narrano di 200 repubblicani venuti da Tolentino e di 22 rientrati dopo la battaglia, la maggior parte dei caduti furono sepolti a Pian di Busso.\nIl giorno seguente da Tolentino si spostarono a Belforte 300 repubblicani e anche il Vanni disloc\u00f2 i suoi uomini in vasto spazio che da Borgiano, a Caccamo chiusero fino a Belforte. Purtroppo quando iniziarono gli scontri fra gli Insorgenti iniziarono anche le diserzioni e Vanni chiese soccorso agli Insorgenti presenti a Camerino.\nI francesi usciti all'attacco da Belforte avanzavano compiendo saccheggi e ruberie, ma ben prima di giungere a Caldarola retrocedettero.\nDa Sarnano nel frattempo sopraggiungevano gli uomini condotti dal Lahoz, ma a causa di una falsa notizia si arrestarono e non giunsero a Caldarola nei tempi previsti, ma seppure con ritardo entr\u00f2 nella piazza del paese e ne prese possesso in nome di Ferdinando VI di Napoli,\nDa Camerino, dove si trovava, Vanni ritorn\u00f2 a Borgiano e i suoi uomini mossero su Belforte uccidendo il generale dei repubblicani, Mosca da Jesi, il suo aiutante e un sergente. Segu\u00ec una fitta sparatoria finch\u00e9 i repubblicani terminarono le munizioni e rientrarono a Tolentino. A questo punto gli Insorgenti entrarono in Belforte, saccheggiarono le abitazioni delle persone ritenute nemici e portarono a Caldarola 12 ostaggi.\nDopo la presa di Belforte gli Insorgenti il 9 giugno presero Tolentino e il 14 Macerata dove Vanni fu accolto in trionfo. Macerata venne persa il 5 luglio e recuperata il 30.\nIl 28 luglio 1799 si ebbe un terremoto fortissimo che caus\u00f2 danni e vittime soprattutto a Camerino.\nFino a settembre, Vanni fu impegnato per tutta la Marca nel ripristino delle vecchie magistrature, ma contemporaneamente continu\u00f2 ad occuparsi del governo di Caldarola.\nIn novembre prese parte all'assedio di Ancona, dove si manifestarono disaccordi con Lahoz e De Donatis. Caduta Ancona gli Insorgenti furono sciolti e il De Cavallar, commissario imperiale incaricato da Vienna, fu posto a dirigere i territori occupati dello Stato Pontificio. La reggenza austriaca dur\u00f2 fino al 25 giugno 1800 quando papa Pio VII ripristin\u00f2 lo Stato Pontificio.\nVanni non rientr\u00f2 a casa, dopo la liberazione di Roma nel settembre 1799 egli ebbe dal Generale Damas comandante in capo delle Armi nello Stato Pontificio la possibilit\u00e0 di costituire un Corpo di Volontari di milizia regolata. A tal proposito vista la conoscenza con Pietro Malvolti maturata nel corso della frequentazione della casa della marchesa Sparapani Gentili Boccapadule, il giovane Pietro prese l'impegno di provvedere alla selezione della giovent\u00f9 volontaria e apr\u00ec una circoscrizione militare proprio nei locali del Palazzo della marchesa in Via in Arcione. Quando il governo pontificio temette un probabile rientro dei francesi intim\u00f2 alla nobildonna di rimuovere tale organizzazione e la marchesa, con reazione esagerata, allontan\u00f2 per sempre da s\u00e9 il suo giovane protetto. Il quale a questo punto entr\u00f2 nella milizia con il grado di ufficiale e fino al congedo seguito all'Armistizio stette nel campo militare di Grotta Ferrata. Alessandro Verri soffr\u00ec molto di questo allontanamento del Malvolti e lo continu\u00f2 a proteggere e sostenere per tutto il resto della vita prevedendo per lui degli assegnamenti nel suo testamento.\nVanni nel 1801 fu ancora a Roma, poi nel Regno di Napoli e nel 1806 a Palermo.\nLe vicende familiari.\nA Caldarola, la moglie dovette provvedere alla famiglia e all'amministrazione dei beni facendo innumerevoli atti allo scopo di far fronte ai debiti contratti dal marito.\nIl 17 marzo 1817 Antonia Barbi e le figlie Rachele (nata il 26-1-1786), Maria (nata il 15-10-1793), Giovanna (nata il 17-7-1795), Anna Lucia, Teresa (nata il 26-8-1787) ed Erminia (nata il 15-8-1799) procedettero alla divisione patrimoniale in sei parti uguali detratto l'ammontare della dote della madre e all'obbligo della sua ospitalit\u00e0 e del suo mantenimento a vita.\nA questo punto, nel giro di circa vent'anni l'ingente patrimonio di Giuseppe Vanni svan\u00ec nel tentativo delle eredi di far fronte ai continui debiti.\nLa fine.\nLe cronache narrano che Giuseppe Vanni da Caldarola, al servizio del Re Ferdinando VI, sbarcato nelle vicinanze di Ostia con lo scopo di sottrarre dalla prigionia Papa Pio VII, ma fu arrestato come spia e sospettato, fu portato a Castel Sant'Angelo e da una commissione militare del comando francese fu condannato alla pena di morte che fu eseguita il 27 settembre 1808 in Piazza del Popolo in violazione della Sovranit\u00e0 Pontificia."}
{"id": "2440194", "revid": "228587", "url": "https://it.wikipedia.org/wiki?curid=2440194", "title": "Storia del diritto d'autore", "text": "La storia delle leggi sul copyright che in italiano viene chiamato diritto d'autore inizia con i primi privilegi e monopoli garantiti agli stampatori dei libri. Con la diffusione della stampa, la minaccia della diffusione della cultura non controllata dalla censura, che nel passato era considerata un legittimo privilegio dei governi, port\u00f2 Maria I d'Inghilterra nel 1557 a concedere il diritto esclusivo di copia agli Stationers su ogni stampa, con valenza retroattiva anche per le opere pubblicate precedentemente, con l'obbligo di ricercare e confiscare le stampe ed i libri non autorizzati, incluso di bruciare quelli stampati illegalmente.\nLa legge della regina Anna (o Statuto di Anna) britannica del 1710 \u00e8 stata la prima legge sul copyright. Inizialmente la protezione si applicava solo alla copia dei libri; col passare del tempo essa si \u00e8 estesa ad altri oggetti, come traduzioni e lavori derivati, e attualmente copre una vasta gamma di opere, tra cui mappe, spettacoli, dipinti, fotografie, registrazioni sonore, film e programmi informatici.\nLe ragioni storiche.\nNel passato non solo non si sentiva la necessit\u00e0 di impedire il diritto di copia, ma copiare era considerato un bene e non un male. Creare una copia era considerato una forma d'arte, e contemporaneamente un riconoscimento del valore dell'originale. Nelle scuole d'arte ci si formava copiando le opere d'arte. L'uso di copie di originali famosi era diffuso nel periodo ellenistico, e l'arte inizi\u00f2 ad avere valore nell'impero romano quando inizi\u00f2 a diffondersi il costume di creare delle copie a seguito della conquista della Grecia, tanto da far pronunciare a Orazio \"Graecia capta ferum victorem cepit\" (\"la Grecia catturata, conquist\u00f2 il selvaggio vincitore\").\nDall'et\u00e0 romana e per tutto il Medioevo e ancora durante l'Et\u00e0 Moderna, la copia \u00e8 stata mezzo di divulgazione di modelli, il modo naturale per fruire delle opere esemplari, l'originalit\u00e0 non era un valore primario, n\u00e9 copiare era considerato disdicevole. Il copista era un artista che non faceva un lavoro diverso da quello dell'artista da cui copiava, e quindi firmava anche la copia con il suo nome.\nAnche ai tempi di Shakespeare non solo copiare veniva considerato indice di valore, ma era importante ridurre al minimo l'inserimento di elementi originali nelle proprie opere: \u201cmentre ci complimentiamo con la differenza, il primo pubblico di Shakespeare favoriva la somiglianza: un lavoro era buono, non perch\u00e9 era originale, ma perch\u00e9 assomigliava ad un esemplare classico ammirato, che nel caso della commedia significava una commedia di Terenzio o Plauto\u201d\nI principi e le ragioni storiche che hanno portato alla definizione del copyright come lo conosciamo oggi sono quindi inizialmente di carattere censorio, e solo successivamente si \u00e8 imposto il criterio del lucro anche se anche attualmente il copyright viene utilizzato come strumento per applicare la censura. Il fatto che non nasca dalla necessit\u00e0 di tutelare l'autore ma chi controlla il processo di copia, lo dimostra anche la differenza denominazione dall'inglese copyright, ovvero diritto di copia, rispetto all'italiano \"diritto d'autore\", anche perch\u00e9 \u00e8 possibile che tali diritti di copia siano acquisiti da soggetti diversi dall'autore.\nLe origini.\nCome visto, nel passato era sentita l'esigenza di norme atte ad impedire la copia e diffusione delle opere, nell'antichit\u00e0 non c'era un reale problema di tutela economica, in quanto l'analfabetizzazione e le tecnologie del tempo implicavano la pubblicazione di un numero davvero esiguo di copie. Non solo, ma gli autori potevano garantirsi una vita comunque agiata, vivendo di compensi da parte dei committenti e altre figure. In Grecia le opere erano liberamente riproducibili, sebbene comunque ci fossero gi\u00e0 distinzioni sulle diverse tipologie di opera (opere letteraria, d'arte plastica e figurativa). Nell'antica Roma nessun diritto patrimoniale sull'opera era riconosciuto agli autori. Era riconosciuto solo il diritto di non rendere pubblica l'opera e il diritto di tutelare la personalit\u00e0 dell'autore: l'actio iniuriarum aestimatoria, ovvero quello che oggi si chiama il diritto morale d'autore. Una volta pubblicata l'opera, tutti i diritti venivano riconosciuti a librai ed editori.\nMedioevo.\nDurante il Medioevo la cultura si era spostata nei monasteri. Con la nascita delle universit\u00e0 venivano richiesti manoscritti arrivando cos\u00ec alla nascita delle cosiddette \"officine scrittorie\", ovvero quei luoghi nei quali gli amanuensi riproducevano a mano i testi. Tuttavia esisteva un diritto d'autore meno diffuso, il quale faceva leva sulle superstizioni del tempo: le maledizioni scritte sulla prima pagina del manoscritto.\nUna svolta: la nascita della stampa.\nIl 1455 fu un anno di estrema importanza nella storia del diritto d'autore: vi fu l'invenzione della stampa a caratteri mobili da parte del tipografo tedesco Johann Gutenberg. Tale invenzione port\u00f2 a significative conseguenze: i costi di produzione dei libri calarono, aumentando dunque il numero degli stampati, e cos\u00ec la diffusione degli stessi.Fino alla prima met\u00e0 del Quattrocento la circolazione dei volumi interessava pochissimi individui letterati, di alta estrazione sociale, in quanto unici a poterne fruire sia per disponibilit\u00e0 economica sia per capacit\u00e0 di apprezzarne il contenuto. D'ora in poi (anche se attraverso un processo molto lungo e lento) i contenuti saranno accessibili a un maggior numero di persone e dunque diventer\u00e0 di estrema importanza porsi il problema sui diritti di chi crea, distribuisce o dispone di tali contenuti.\nIl sistema dei privilegi in Italia.\nUn antenato del diritto d'autore \u00e8 il sistema dei \"privilegi\", che fu introdotto a Venezia nel XV secolo. Il primo \"privilegio\" concesso a Venezia, e in Italia, reca la data del 19 settembre 1469; riguard\u00f2 non un autore, bens\u00ec uno stampatore. In quell'anno il tedesco Giovanni da Spira introdusse l'arte tipografica nella citt\u00e0 lagunare. Per la stampa della \"Naturalis historia\" di Plinio il Vecchio (la sua seconda produzione) chiese e ottenne dalle autorit\u00e0 veneziane il \"privilegio\" di essere l'unico a stamparla nel territorio della Repubblica. \nIl primo privilegio concesso a un autore, invece, \u00e8 datato 1486: avvenne sempre a Venezia e ne fu beneficiario Marco Antonio Sabellico. Da allora furono sempre pi\u00f9 frequenti le richieste di privilegi da parte di autori, editori e stampatori. Per una legge vera e propria sull'editoria si dovette attendere il 1603.\nNegli anni seguenti il sistema dei privilegi si diffuse sul resto del suolo italico. Pi\u00f9 precisamente, nel Granducato di Toscana vi fu un particolare rapporto tra gli stampatori che venivano tutelati dal granduca, il quale emanava dei decreti che vietassero ad altri di stampare, introdurre o vendere in Toscana le opere stampate da coloro che fruivano dei privilegi. Nello Stato della Chiesa si punt\u00f2, come tradizione, soprattutto sulla censura. Papa Leone X si assunse il potere di censura su tutte le opere letterarie di argomento religioso pubblicate in qualsiasi luogo. In ogni caso il sistema dei privilegi fu adottato anche dallo Stato della Chiesa, e anzi i privilegi papali erano molto pi\u00f9 ricercati di qualunque altri, in quanto pi\u00f9 efficaci. Infatti la pena per i contraffattori comportava molto pi\u00f9 che una semplice multa, ovvero la scomunica. Ne discende che la validit\u00e0 di tali privilegi oltrepassasse i confini dello Stato, e si applicasse all'intero mondo cattolico.\nLo Statuto di Anna.\nNel 1710 in Gran Bretagna, sotto il regno della regina Anna Stuart, venne abbattuto il sistema dei privilegi con uno Statuto che prende il nome della stessa sovrana: lo Statuto di Anna. Tale atto aveva l'intento di garantire il copyright agli autori delle opere per una durata di quattordici anni, i quali potevano essere rinnovati nel caso in cui l'autore fosse ancora in vita, e di fornire una protezione di 21 anni per tutti i libri pubblicati precedentemente alla pubblicazione dello Statuto. Lo Statuto di Anna sub\u00ec varie modifiche negli anni a opera di giuristi inglesi molto famosi in quei tempi, ma viene ricordato anche oggi come uno degli eventi pi\u00f9 significativi nella storia del diritto d'autore: fu il primo atto normativo a tutelare attivamente l\u2019autore, conferendogli il diritto di appartenenza dell'opera. Questo modello normativo riscosse molto successo e si diffuse rapidamente in tutta Europa, tanto che tutte le leggi sui diritti spettanti ad autori ed editori trassero spunto proprio dallo Statuto di Anna.\nLe leggi francesi durante la Rivoluzione.\nSuccessivamente anche in Francia, in piena rivoluzione, si sent\u00ec l'esigenza di abbattere il sistema dei privilegi. Il 13 gennaio 1791 la legge Le Chapelier abol\u00ec il sistema dei privilegi delle opere teatrali, e garant\u00ec i diritti d'autore per cinque anni dopo la morte, che nel 1793 vennero prolungati a dieci con la legge Lakanal.\nCome scriveva Le Chapelier: \"Un droit exclusif est conf\u00e9r\u00e9 aux auteurs parce que leur propri\u00e9t\u00e9 est la plus sacr\u00e9e, la plus personelle de toutes les propri\u00e9t\u00e9s\" ovvero \"Agli autori viene conferito un diritto esclusivo perch\u00e9 la loro propriet\u00e0 [la loro opera] \u00e8 la pi\u00f9 sacra e la pi\u00f9 personale di ogni propriet\u00e0\".\nPrime normative nell'Italia pre-unitaria.\nL'Italia usc\u00ec definitivamente dal sistema dei privilegi nel XIX secolo, influenzata dalla giurisprudenza francese, soprattutto dal concetto di propriet\u00e0 intellettuale. Venne riconosciuta la figura dell'autore: pu\u00f2 essere l'autore di uno scritto, o il compositore di una musica, o un pittore, o un disegnatore (di quadri o di disegni).\nInizialmente il diritto d'autore durava l'intero decorso della vita degli autori, pi\u00f9 altri dieci anni dopo la loro morte in favore di familiari o eventuali eredi. Per essere tutelati era necessario depositare due esemplari dell'opera nella biblioteca nazionale. Successivamente la durata del diritto d'autore venne via via prolungata arrivando a venti anni dopo la morte dell'autore.\nDopo il Congresso di Vienna l'Italia venne considerata un territorio senza una politica unitaria e dunque ogni entit\u00e0 statale si attenne alle disposizioni degli Stati confinanti a cui era subordinata. In particolare molto forte fu l'influenza dell'Austria che introdusse alcune normative riguardanti censura, controllo statale sul contenuto delle opere, sanzioni per i contraffattori e la definizione stessa di autore come colui ha dato origine, ideato ed eseguito le opere. E qualora l'opera sia su commissione? A chi spetta cosa? Essendo il committente l'ideatore del progetto, ed essendosene accollato le spese, a lui spetter\u00e0 il diritto d'autore, mentre all'autore spetter\u00e0 solo il diritto al compenso.\nNel Regno di Sardegna, il 28 febbraio 1826 Carlo Felice promulg\u00f2 le Regie Patenti riguardanti i diritti degli autori di opere letterarie. Secondo tali patenti, gli autori hanno \"Il diritto esclusivo della stampa e della vendita di loro opere per anni quindici, s\u00ec veramente che in esse dichiarino di volersene valere, e che prima della pubblicazione ne depongano un esemplare presso la nostra segreteria di Stato per gli Affari dell'Interno, ed uno in ciascheduno delle Biblioteche dell'Universit\u00e0 di Torino, della nostra Accademia delle Scienze, e de' nostri Archivi di Corte...\" Dunque un diritto d'autore non in grado di coprire neanche la durata della sua vita. Nel 1848 Carlo Alberto promulg\u00f2 lo Statuto albertino che ribadisce l'inviolabilit\u00e0 di ogni forma di propriet\u00e0, inclusa quella sui prodotti dell'ingegno.\nL'evento normativo pi\u00f9 significativo riguardante il Regno di Sardegna \u00e8 stato sicuramente la costituzione della Convenzione con l'Austria (vedi dopo).\nNel Regno delle Due Sicilie Ferdinando I eman\u00f2 nel 1811 un decreto riguardante i diritti per le rappresentazioni teatrali. Tali rappresentazioni sono infatti propriet\u00e0 dei loro autori, mentre la musica \u00e8 propriet\u00e0 dei maestri di cappella. I primi devono depositare una copia dell'opera presso l'Archivio del Ministero dell'Interno, i secondi presso il Real Conservatorio di Musica.\nMa di \u201cpropriet\u00e0 intellettuale\u201d si parla solo dopo, nel 1828 con il decreto 1904 promulgato da Francesco I. A essere tutelati sono gli scrittori, i compositori di musica, i pittori, gli scultori, gli architetti e i disegnatori originali e tali diritti hanno durata della vita degli stessi, pi\u00f9 altri trent'anni ai possibili eredi.\nNello Stato Pontificio, durante il Pontificato di papa Leone XII, venne emanato il 28 settembre 1826 un editto sul diritto d'autore molto particolare rispetto agli altri. Oltre a tutelare l'autore come assoluto proprietario della sua opera, e a stabilire la durata di tale diritto a 12 anni dopo la sua morte se vi sono dei legittimi eredi, si distingue da altre normative simili secondo l'articolo che segue, ovvero\n\"chiunque pubblicher\u00e0 [\u2026] opere gi\u00e0 stampate o incise d'autori estinti, e non godenti nello Stato del diritto di propriet\u00e0, con giunte o correzioni o annotazioni, acquister\u00e0 lo stesso diritto d'assoluta propriet\u00e0 quanto alle giunte, correzioni o annotazioni ad esse fatte\". L'obiettivo \u00e8 quello di incentivare gli editori a riscoprire le opere andate perdute o dimenticate o addirittura mai entrate nel mercato (almeno dello Stato). Quindi oltre a esserci un vantaggio economico non indifferente da parte degli editori, c'\u00e8 anche un ampliamento dei titoli in circolazione a vantaggio della collettivit\u00e0. Affinch\u00e9 il diritto venga ceduto occorre che la cessione sia fatta per iscritto e non oralmente, che venga chiesto il nulla osta della censura, e una dichiarazione scritta che attesti che siano state fornite delle copie dell'opera alle autorit\u00e0.\nUn diritto d'autore internazionale: la Convenzione austro-sarda.\nEssendo l'Italia non uno Stato unitario, ma un insieme di Stati sotto l'egemonia di paesi stranieri, era molto facile importare illegalmente riproduzioni clandestine delle opere, e dunque negli anni trenta dell'Ottocento si era sentita l'esigenza di un nuovo diritto d'autore che superasse i confini statali. Venne cos\u00ec stipulata una convenzione tra il Regno di Sardegna e l'Impero austriaco il 22 maggio del 1840 a opera del principe di Metternich (per conto dell'impero) e Vittorio Bertone Balbo di Sambuy (per conto del regno).\nIl testo venne redatto nelle due lingue dei firmatari, ovvero il tedesco e l'italiano e 29 furono gli articoli. Il primo parla di \"propriet\u00e0\": l'autore \u00e8 proprietario della sua opera a condizione che tale opera sia stata pubblicata all'interno di uno degli Stati aderenti alla Convenzione. Il secondo parla delle opere teatrali, le quali necessitano del permesso dell'autore per essere messe in scena. Il terzo si dedica alle traduzioni, che vengono considerate come \u201cproduzioni originali\u201d, in quanto anche il lavoro di traduzione richiede qualcosa di creativo. Non \u00e8 raro che l'autore si proponga di essere lui stesso il traduttore, cos\u00ec goderebbe dei diritti d'autore della sua opera e al tempo stesso di quelli della traduzione nei paesi corrispondenti. Il quarto parla della diffusione della conoscenza attraverso periodici. \u00c8 permesso pubblicare (riproducendo una parte d'opera) a patto che non si superino i tre fogli e venga indicata la fonte. Il quinto si occupa del problema dell'anonimato, nel qual caso i diritti vengono ceduti agli editori. Dal sesto al decimo viene trattato il problema della contraffazione. Essa viene definita quando vi \u00e8 una riproduzione identica di un'opera tutelata, con \u201clo stesso ordine d'idee e la stessa distribuzione di parti\u201d. La contraffazione comporta il pagamento di un danno all'autore.\nDall'articolo 18 al 24 viene trattato il problema della durata del diritto d'autore. Viene stabilito che tale diritto vale per tutta la vita dell'autore e un certo numero di anni dopo la morte dello stesso, secondo le leggi degli Stati che fanno parte della Convenzione. Nei due Stati la durata \u00e8 trent'anni dalla morte, per le opere postume quarant'anni, e per le opere pubblicate da organi scientifici o societ\u00e0 di letterati ha durata cinquant'anni. I restanti articoli sono delle istruzioni per gli Stati che aderiscono alla Convenzione per il buon esito nell'applicazione della stessa. In particolare l'articolo 25 impone che vengano comunicate le leggi tra gli Stati e invita gli Stati a comunicare fra di loro. Gli ultimissimi sono un impegno dei due Stati firmatari di estendere il diritto ai paesi di confino.\nIl diritto d'autore del Regno d'Italia.\nIl diritto dei diversi stati preunitari fu unificato con legge 25 giugno 1865. Il 19 settembre 1882 fu emanato il Testo Unico n. 1012. Dal punto di vista sostanziale le modifiche furono marginali.\nLa materia fu poi regolata dal D.L.7 novembre 1925 n. 1950 e il relativo regolamento del 15 luglio 1926 n. 1369, che abol\u00ec la subordinazione della nascita del diritto all'osservanza di formalit\u00e0 di registrazione e che apr\u00ec la strada quello che \u00e8 l'attuale diritto, come formalizzato dalla legge 22 aprile 1941.\nLa convenzione di Berna.\nUna normativa da cui si trae maggiormente spunto per il diritto d'autore attuale rispetto alla Convenzione austro-sarda, \u00e8 la Convenzione di Berna per la protezione delle opere letterarie e artistiche (CUB) del 1886. \u00c8 importante il principio fondamentale su cui si articola la Convenzione, ovvero l'internazionalizzazione della normativa, per cui il diritto d'autore viene tutelato in tutti gli Stati che ne fanno parte. La tutela \u00e8 automatica e non viene richiesta nessuna registrazione, anche se i singoli Stati sono comunque liberi di richiederla (e ci\u00f2 avviene soprattutto negli Stati Uniti).\nLa convenzione stabilisce inoltre che il termine minimo della tutela del diritto d'autore sia di 50 anni dopo la morte dell'autore, ma i firmatari sono liberi di estendere questo periodo, come ha fatto l'Unione Europea con la \"direttiva sull'armonizzazione del diritto d'autore\" nel 1993. Gli Stati Uniti hanno esteso pi\u00f9 volte il termine di copyright, l'ultima nel 1998 con il Sonny Bono Copyright Term Extension Act. In Italia invece nel 1995 tale durata \u00e8 stata estesa a 70 anni dopo la morte dell'autore (articolo 25 sulla Legge 22 aprile 1941 n. 633).\nTRIPs Agreement.\nStipulato a Marrakech nel 1994 nel quadro dell'Organizzazione mondiale del commercio (WTO), si voleva aggiornare quello che era il concetto di \"diritto d'autore\" adattandolo a un mondo ormai informatizzato. Infatti il TRIPs Agreement assicura la protezione dei programmi per elaboratore (\"software\") come se fossero delle opere letterarie, secondo quanto era stato stabilito nel 1886 dalla Convenzione di Berna. Inoltre descrive come dovrebbero essere protette le basi di dati (\"database\").\nL'accordo tratta anche del diritto di noleggio: i produttori di registrazioni sonore e gli autori di programmi per elaboratore devono avere il diritto di proibire il noleggio commerciale delle loro opere al pubblico (un diritto esclusivo simile si applica sui film).\nWIPO.\nNel 1996 la WIPO stipula due accordi speciali sotto la Convenzione di Berna: il WCT e il WPPT.\nWIPO Copyright Treaty (WCT):.\nIl WIPO Copyright Treaty (WCT) \u00e8 un accordo speciale ai sensi della Convenzione di Berna che si occupa della protezione delle opere e dei diritti dei loro autori nell'ambiente digitale. Ogni Parte contraente (anche se non \u00e8 vincolata dalla Convenzione di Berna) deve rispettare le disposizioni sostanziali dell'Atto del 1971 (Parigi) della Convenzione di Berna per la protezione delle opere letterarie e artistiche (1886). Inoltre, il WCT menziona due materie da proteggere dal diritto d'autore: i programmi per elaboratore, qualunque sia il modo o la forma della loro espressione e compilazioni di dati o altro materiale (\"banche dati\"), in qualsiasi forma, che, in ragione della selezione o disposizione dei loro contenuti, costituiscono creazioni intellettuali. Laddove un database non costituisce una tale creazione, \u00e8 al di fuori del campo di applicazione del presente Trattato.\nQuanto ai diritti concessi agli autori, oltre ai diritti riconosciuti dalla Convenzione di Berna, il Trattato riconosce anche: \nQuanto a limitazioni ed eccezioni, l'articolo 10 del WCT incorpora il cosiddetto test \"a tre fasi\" per determinare limitazioni ed eccezioni, come previsto dall'articolo 9, paragrafo 2, della Convenzione di Berna, estendendone l'applicazione a tutti i diritti. La Dichiarazione concordata che accompagna il WCT prevede che tali limitazioni ed eccezioni, come stabilite nel diritto nazionale in conformit\u00e0 con la Convenzione di Berna, possano essere estese all'ambiente digitale. Gli Stati contraenti possono prevedere nuove eccezioni e limitazioni appropriate all'ambiente digitale. L'estensione dell'esistente o la creazione di nuove limitazioni ed eccezioni \u00e8 consentita se sono soddisfatte le condizioni del test \"in tre fasi\".\nQuanto alla durata, il periodo di protezione deve essere di almeno 50 anni per qualsiasi tipo di lavoro. Il godimento e l'esercizio dei diritti previsti dal Trattato non possono essere soggetti ad alcuna formalit\u00e0.\nIl trattato \u00e8 stato concluso nel 1996 ed \u00e8 entrato in vigore nel 2002. Il Trattato \u00e8 aperto agli Stati membri dell'OMPI e alla Comunit\u00e0 Europea. L'Assemblea costituita dal Trattato pu\u00f2 decidere di ammettere altre organizzazioni intergovernative ad aderire al Trattato. Gli strumenti di ratifica o di adesione devono essere depositati presso il Direttore Generale dell'OMPI.\nWIPO Performances and Phonograms Treaty (WPPT).\nIl WIPO Performances and Phonograms Treaty (WPPT) tratta i diritti di due tipi di beneficiari, in particolare nell'ambiente digitale: interpreti (attori, cantanti, musicisti, ecc.) e produttori di fonogrammi (persone o entit\u00e0 giuridiche che prendono l'iniziativa e hanno la responsabilit\u00e0 della fissazione dei suoni). Questi diritti sono trattati nello stesso strumento, perch\u00e9 la maggior parte dei diritti concessi dal Trattato agli artisti interpreti o esecutori sono diritti connessi alle loro prestazioni fisse, puramente uditive (che sono oggetto di fonogrammi). \nIl Trattato prevede che esecutori e produttori di fonogrammi abbiano diritto ad un'unica equa remunerazione per l'uso diretto o indiretto di fonogrammi, pubblicati a fini commerciali, di radiodiffusione o di comunicazione al pubblico. Tuttavia, qualsiasi Parte contraente pu\u00f2 limitare o, purch\u00e9 faccia una riserva al Trattato, negare tale diritto. Nel caso e nell'ambito di una riserva di una Parte contraente, le altre Parti contraenti possono negare, nei confronti della Parte contraente riservante, il trattamento nazionale (\"reciprocit\u00e0\").\nQuanto a limitazioni ed eccezioni, l'articolo 16 del WPPT incorpora il cosiddetto test \"a tre fasi\" per determinare limitazioni ed eccezioni, come previsto dall'articolo 9, paragrafo 2, della Convenzione di Berna, estendendone l'applicazione a tutti i diritti. La Dichiarazione concordata di accompagnamento prevede che tali limitazioni ed eccezioni, stabilite nel diritto nazionale in conformit\u00e0 con la Convenzione di Berna, possano essere estese all'ambiente digitale. Gli Stati contraenti possono prevedere nuove eccezioni e limitazioni appropriate all'ambiente digitale. L'estensione dell'esistente o la creazione di nuove limitazioni ed eccezioni \u00e8 consentita se sono soddisfatte le condizioni del test \"in tre fasi\".\nLa durata della protezione deve essere di almeno 50 anni.\nTrattato di Marrakech.\nAdottato dalla WIPO nel 2013 il trattato di Marrakech prevede un'eccezione obbligatoria al copyright per le associazioni di ciechi e ipovedenti e per le biblioteche che producano, distribuiscano e rendano disponibili libri in formati accessibili, a patto che tali associazioni abbiano la premura di rispettare il diritto d'autore, facendo in modo che i testi prodotti e distribuiti siano destinati a un pubblico di soli disabili visivi o persone che non possano leggere su carta. Inoltre il trattato prevede che tali libri possano essere scambiati a livello transnazionale fra le organizzazioni (dei paesi che vi hanno aderito).\nUn totale di 51 paesi ha sottoscritto il trattato nella conferenza diplomatica di Marrakech."}
{"id": "2440201", "revid": "123283109", "url": "https://it.wikipedia.org/wiki?curid=2440201", "title": "Colfosco (Susegana)", "text": "C\u00f3lfosco (\"C\u00f3lfosc\" in veneto) \u00e8 una frazione del comune di Susegana, in provincia di Treviso.\nGeografia fisica.\nTerritorio.\nIl paese sorge lungo la riva sinistra del Piave, di fronte a Nervesa della Battaglia, e ai piedi dei primi rilievi collinari che caratterizzano l'alto Trevigiano (colle Puliero, colle della Tombola). Altro corso d'acqua degno di nota \u00e8 il Piavesella, canale artificiale che si origina poco prima dal Piave e sfocia nel Monticano dopo aver raggiunto Lutrano di Fontanelle.\nNonostante l'espansione urbana, il paese conserva ancora una fisionomia poco compatta, articolandosi in alcuni nuclei (borgo Battistella, Grave, Mercatelli, Navarre) e case sparse. La stessa parrocchiale \u00e8 discostata dal centro, in localit\u00e0 Canareggio.\nStoria.\nIl toponimo sarebbe riferito alle fitte nebbie che si alzavano dal Piave, le quali, secondo la leggenda, avrebbero pi\u00f9 volte nascosto la localit\u00e0 alle invasioni.\nDurante il medioevo, sul soprastante colle della Tombola sorgeva il castello dell'omonima famiglia, dalla quale proveniva Sofia di Colfosco. In seguito divenne parte del feudo di San Salvatore dei Collalto.\nMonumenti e luoghi d'interesse.\nLa chiesa parrocchiale, che sorge a nord del centro sulle prime propaggini collinari, \u00e8 intitolata San Daniele profeta. Ha una storia relativamente recente: realizzata tra il 1846 e il 1856 e consacrata nel 1874, fu distrutta completamente durante la Grande Guerra; venne riedificata tra il 1921 e il 1924 su progetto di Domenico Rupolo. Il campanile \u00e8 del 1946. Nel suo cortile, a dominare il centro, la statua del Cristo dell'Isonzo, a memoria dei caduti di tutte le guerre.\nLa vecchia parrocchiale era per\u00f2 l'oratorio di Santa Maria della Guardia sul colle della Tombola, dove sorgeva il castello. In origine cappella della pieve di Susegana, divenne poi curazia e infine parrocchia, secondo alcuni nel 1642, per altri attorno alla met\u00e0 del XVI secolo. Fu sostituita dall'attuale per la posizione periferica e scomoda.\nEconomia.\nSettore legato a Colfosco e alla sua posizione geografica \u00e8 quello dell'estrazione di ghiaia dal fiume Piave, campo al quale sono legate molte delle aziende della frazione. \u00c8 inoltre territorio di produzione del prosecco di Conegliano-Valdobbiadene.\nMobilit\u00e0 e trasporti.\nNel 1913 il paese divenne sede di una fermata della tranvia Susegana-Pieve di Soligo, concessa alla Societ\u00e0 Veneta e soppressa formalmente nel 1931. Gravemente danneggiata durante la prima guerra mondiale, la stessa venne provvisoriamente trasformata in ferrovia militare e prolungata fino a Revine Lago."}
{"id": "2440203", "revid": "938", "url": "https://it.wikipedia.org/wiki?curid=2440203", "title": "Partito Popolare Europeo - Democratici Europei", "text": ""}
{"id": "2440208", "revid": "1005847", "url": "https://it.wikipedia.org/wiki?curid=2440208", "title": "Urbach", "text": ""}
{"id": "2440222", "revid": "307923", "url": "https://it.wikipedia.org/wiki?curid=2440222", "title": "Concertaci\u00f3n de Partidos por la Democracia", "text": ""}
{"id": "2440223", "revid": "110157", "url": "https://it.wikipedia.org/wiki?curid=2440223", "title": "Sankt Katharinen", "text": "Sankt Katharinen \u00e8 un comune di 351 abitanti della Renania-Palatinato, in Germania.\nAppartiene al circondario (\"Landkreis\") di Bad Kreuznach (targa KH) ed \u00e8 parte della comunit\u00e0 amministrativa (\"Verbandsgemeinde\") di R\u00fcdesheim."}
{"id": "2440231", "revid": "767487", "url": "https://it.wikipedia.org/wiki?curid=2440231", "title": "Jos\u00e9 Pasillas", "text": "Biografia.\nCominci\u00f2 a suonare la batteria nel 1990, da quando nacquero gli Incubus. Non prese mai una vera e propria lezione di batteria, infatti \u00e8 ed \u00e8 sempre stato un batterista completamente autodidatta. Spesso nelle interviste spiega che impar\u00f2 a suonare studiando i suoi musicisti preferiti (Stewart Copeland, Tim Alexander, Chad Sexton, ecc...) e ascoltando molti stili musicali, che secondo lui \u00e8 il miglior modo per migliorare la tecnica e il suono.\nStrumentazione.\nBatteria.\nCustom DW set:\n8x7 Tom\n10x8 Tom\n12x9 Tom\n16 x 16 Tom\n18 x 16 Tom\n22 x 20 bass drum\n14 x5 Edge snare\n12 x 5 Snare\nPiatti.\nSabian:\n14\" AAX Mini China\n13\" HHX Groove Hats\n6\" AAX Splash\n8\" AAX Splash\n20\" AAX Studio Ride\n10\" AAX Splash\n12\" HHX Splash\n20\" HHX Studio Ride\n21\" Hand Hammered Raw Bell Dry Ride\n18\" HHX Chinese\n19\" AAXplosion Crash\n18\" of a crash that is on the left of the two he has in his front."}
{"id": "2440232", "revid": "110157", "url": "https://it.wikipedia.org/wiki?curid=2440232", "title": "Sankt Katharinen (Landkreis Neuwied)", "text": "Sankt Katharinen (Landkreis Neuwied) \u00e8 un comune di 3.542 abitanti della Renania-Palatinato, in Germania.\nAppartiene al circondario (\"Landkreis\") di Neuwied (targa NR) ed \u00e8 parte della comunit\u00e0 amministrativa (\"Verbandsgemeinde\") di Linz am Rhein."}
{"id": "2440234", "revid": "1086846", "url": "https://it.wikipedia.org/wiki?curid=2440234", "title": "Molineux Stadium", "text": "Il Molineux Stadium \u00e8 uno stadio calcistico inglese situato in Whitmore Reans, Wolverhampton. \u00c8 lo stadio del Wolverhampton Wanderers Football Club sin dal 1889, uno dei primi stadi internazionali in cui sono stati installati i riflettori per giocare le partite notturne e ospitante dei primi match della Coppa dei Campioni negli anni cinquanta.\nAnche prima del grande rinnovamento degli anni novanta, il Molineux fu uno dei pi\u00f9 grandi e moderni stadi in Inghilterra.\nLo stadio ha ospitato partite della Nazionale inglese e la finale della Coppa UEFA 1972.\nAttualmente lo stadio ha una capacit\u00e0 di 32.050 posti, sebbene il record di presenze al Molineux \u00e8 di 61.315.\nIl Wolverhampton ha annunciato nel maggio 2010 di ricostruire due parti dello stadio per la stagione 2014-15 per incrementare la capacit\u00e0 fino ad arrivare a 36.000 posti. La prima parte del progetto \u00e8 partita nell'estate 2011. Ci sono anche provvisori piani futuri di aumentare ancora il numero dei posti disponibili fino a 50.000 ricostruendo tutte le tribune.\nStadio.\nLo stadio \u00e8 situato a poche centinaia di metri a nord dal centro della citt\u00e0 di Wolverhampton.\n\u00c8 formato da quattro tribune dedicate rispettivamente a Steve Bull, Jack Harris, Stan Cullis e Billy Wright.\nHa una capacit\u00e0 di 31.700 posti a sedere. L'attuale design dello stadio \u00e8 stato realizzato nei primi anni novanta quando \u00e8 stato completamente ristrutturato.\nIn precedenza lo stadio conteneva pi\u00f9 di 60.000 posti a sedere. Il record di presenze \u00e8 stato ottenuto l'11 febbraio 1939, nel match Wolverhampton-Liverpool valido per la First Division.\nIl Molineux ha ospitato alcune partite della Nazionale inglese. Nel 1891 ci fu il primo match, Inghilterra - Irlanda 6\u20131. Seguirono Inghilterra - Irlanda 4\u20130 nel 1903, Inghilterra - Galles 1\u20132 nel 1936 e l'ultima valida per le qualificazioni del Mondiale 1958, Inghilterra - Danimarca 5\u20132.\nIl 24 giugno 2003 il Molineux ospit\u00f2 un concerto di Bon Jovi davanti a 34.000 persone.\nStoria.\nOrigini.\nIl nome Molineux ebbe origine da Benjamin Molineux, un mercante locale che nel 1744 compr\u00f2 un appezzamento di terreno sul quale costru\u00ec la Molineux House proprio dove un giorno sarebbe stato costruito lo stadio.\nLa struttura venne acquistata nel 1860 da O.E. McGregor, che convert\u00ec il luogo in un parco aperto al pubblico. Molineux Ground, cos\u00ec chiamato, aveva una vasta gamma di servizi come una pista da pattinaggio su ghiaccio, un circuito ciclistico, un lago su cui andare in barca e un campo da calcio.\nIl suolo fu venduto al Northampton Brewery nel 1889, che lo affitt\u00f2 al Wolverhampton FC che lo us\u00f2 come sede permanente. Dopo aver ristrutturato il sito, il primo match del campionato fu giocato nel settembre 1889, quando la squadra di casa vinse per 2-0 contro il Notts County davanti ad un pubblico di 4.000 persone.\nIl club acquist\u00f2 il terreno nel 1923 per \u00a35.607 e costru\u00ec un'ampia tribuna dalla parte di Waterloo Road. Nel 1932 il Wolverhampton costru\u00ec anche la tribuna su Molineux Street, completando quindi lo stadio con tutte e quattro le tribune aggiungendo, due anni dopo, il tetto per coprirle.\nNel 1953, il club, al costo di circa \u00a310.000, divenne uno dei primi al mondo ad installare i riflettori per giocare le partite notturne. Il primo match in notturna si gioc\u00f2 nel settembre 1953, Wolverhampton - Sudafrica 3\u20131, in seguito il Molineux ospit\u00f2 una serie di amichevoli infrasettimanali contro club di tutto il mondo. Con la nascita del calcio a livello europeo questi match aumentarono notevolmente il prestigio del club che acquis\u00ec sempre pi\u00f9 interesse e molti fans. Nel 1957 vennero installati nuovi riflettori, cos\u00ec lo stadio era finalmente pronto per ospitare il suo primo match in Coppa dei Campioni.\nRistrutturazioni e declino.\nLa tribuna Molineux Street fu bocciata dagli standard del Safety of Sport Grounds Act. del 1975. Il club progett\u00f2 cos\u00ec una nuova tribuna, da costruire dietro la struttura gi\u00e0 esistente ed edificata sul terreno che aveva visto la demolizione delle abitazioni. La nuova tribuna ha una capacit\u00e0 di 9.500 persone. Una volta ultimata, gli spalti di fronte furono demoliti. La nuova tribuna, chiamata John Ireland Stand in onore del presidente, \u00e8 stata aperta nell'Agosto 1979 nel match di First Division contro il Liverpool.\nIl campo non fu spostato dopo la costruzione della tribuna, perci\u00f2 la tribuna rimase lontana circa 100 piedi dal bordo campo. Il progetto per avvicinare la tribuna cost\u00f2 \u00a310 milioni ed \u00e8 ancora oggi uno dei pi\u00f9 costosi lavori mai eseguiti per un campo di calcio. Questo progetto gett\u00f2 il Wolverhampton in una forte crisi finanziaria e riuscirono ad evitare il fallimento nel 1982, quando il club fu acquistato da Derek Dougan. Al tempo il Wolverhampton militava in Fourth Division e solo le John Ireland Stand e South Bank terrace erano i settori disponibili nello stadio, dopo che furono emanate nuove leggi di sicurezza a seguito dell'incendio nello stadio del Bradford City che forzarono la chiusura del North Bank e la Waterloo Road Stand.\nLa pericolosa situazione finanziaria del club fece cadere in rovina lo stadio. Il club venne salvato nell'agosto 1986 quando il Consiglio di Wolverhampton compr\u00f2 il campo per \u00a31,12 milioni.\nLo stadio ai nostri giorni.\nL'acquisizione del club e dello stadio da Sir Jack Hayward nel 1990 ha aperto la strada ad una ristrutturazione che permette al club la partecipazione in Division One e Premier League dalla stagione 1993-94.\nLa North Bank venne demolita nell'ottobre 1991 e, nell'estate successiva, venne completata la nuova Stan Cullis Stand, in tempo per la stagione 1992-93 dove il Wolverhampton gioca in First Division.\nSuccessivamente venne la demolizione della Waterloo Road Stand, con la costruzione della Billy Wright Stand aperta nell'agosto 1993. L'ultima fase della ristrutturazione arriv\u00f2 nel dicembre 1993, quando la nuova Jack Harris Stand fu aperta al posto della vecchia South Bank.\nLo stadio completamente rinnovato fu ufficialmente aperto il 7 dicembre 1993, in un'amichevole contro l'Honv\u00e9d, la squadra ungherese che aveva gi\u00e0 giocato al Molineux Stadium in una delle prime amichevoli notturne.\nNel 2003 la John Ireland Stand venne rinominata Steve Bull Stand in onore del pi\u00f9 grande bomber del club, e allo stesso tempo l'angolo sudovest del campo \u00e8 stato riempito con 900 posti a sedere temporanei, conosciuti come la Graham Hughes Stand, che, fino alla rimozione nell'estate 2006, increment\u00f2 la capacit\u00e0 del Molineux Stadium fino a 29.400. Questo incremento si verific\u00f2 quando il club conquist\u00f2 la promozione in Premier League e si ottenne il nuovo record dello stadio restaurato con un pubblico di 29.396 persone il 17 gennaio 2004, quando il Wolverhampton sconfisse il Manchester United per 1-0.\nQuesta area, chiamata ufficialmente Wolves Community Trust Stand, fu nuovamente aggiunta da quando il club fece ritorno in Premier League nel 2009, che aument\u00f2 la capacit\u00e0 a 29.195 prima che il club inizi\u00f2 i lavori dello stadio nell'estate 2011.\nAttualmente il club sta svolgendo dei lavori per incrementare la capacit\u00e0 dello stadio fino a 36.000 posti a sedere entro la stagione 2014-15. Questo grazie alla costruzione di un anello superiore sulla tribuna dedicata a Steve Bull. Ci sono inoltre progetti riguardanti un ulteriore incremento della capacit\u00e0 del Molineux Stadium fino a 50.000 posti."}
{"id": "2440240", "revid": "968255", "url": "https://it.wikipedia.org/wiki?curid=2440240", "title": "Patrick Wolff", "text": "Nel 1984 vinse all'et\u00e0 di 16 anni il campionato juniores (under-20) degli Stati Uniti, ripetendo il successo l'anno successivo.\nGrande Maestro dal 1987, vinse nel 1992 e nel 1995 il Campionato degli Stati Uniti. Si laure\u00f2 all'Universit\u00e0 Harvard nel 1996.\nNel 1988 vinse contro Garri Kasparov in 25 mosse in una simultanea tenuta da quest'ultimo a New York.\nFu il secondo di Viswanathan Anand durante la sua sfida contro Kasparov per il Campionato del mondo PCA di New York 1995.\nPer diversi anni ha tenuto una simultanea alla cieca su sei scacchiere a Omaha in occasione della riunione degli investitori del fondo hedge \"Berkshire Hathaway\", presieduto dal finanziere Warren Buffett.\nIl massimo punteggio Elo da lui raggiunto \u00e8 di 2595 punti.\nHa scritto il libro \"Complete Idiot's Guide to Chess\".\nCuriosit\u00e0.\nNella stagione 2010/2011, interpreta Stephan Winter in \"Sturm der Liebe\" (Tempesta d'amore)."}
{"id": "2440241", "revid": "767487", "url": "https://it.wikipedia.org/wiki?curid=2440241", "title": "Humberlito Borges Teixeira", "text": "Ha segnato pi\u00f9 di 150 gol."}
{"id": "2440249", "revid": "174925", "url": "https://it.wikipedia.org/wiki?curid=2440249", "title": "Trib\u00f9 del calcio", "text": ""}
{"id": "2440253", "revid": "1494169", "url": "https://it.wikipedia.org/wiki?curid=2440253", "title": "Sankt Katharinen (disambigua)", "text": ""}
{"id": "2440254", "revid": "390153", "url": "https://it.wikipedia.org/wiki?curid=2440254", "title": "Ludvig Von Mises", "text": ""}
{"id": "2440258", "revid": "6923", "url": "https://it.wikipedia.org/wiki?curid=2440258", "title": "Ian MacKaye", "text": "Considerato fra gli artisti principali all'interno del panorama hardcore (con i Minor Threat), post-hardcore (con i Fugazi) ed emocore (con gli Embrace), nonch\u00e9 uno dei \"padrini\" dell'hardcore punk stesso, \u00e8 anche una leggenda nella scena indie rock per merito del suo lavoro con i Fugazi e della sua attivit\u00e0 di produttore indipendente. Il suo cognome fa rima con \"eye\" e non con \"hay\", come dice lui stesso nella traccia iniziale di \"Beefeater's House Burning Down\".\nA lui si deve la coniazione del termine \"Straight edge\" e il suo significato (comunemente tradotto in italiano con \"Retta Via)\", espresso per la prima volta in una canzone del primo album dei Minor Threat, da cui \u00e8 derivata la filosofia underground che porta lo stesso nome e predica proprio l'astinenza da alcol, tabacco, droghe e sesso occasionale.\nBiografia.\nI primi anni.\nCresciuto nei dintorni di Glover Park, Washington, ascoltava hard rock commerciale prima di scoprire la musica punk nel 1976 quando vide i The Cramps esibirsi nella vicina Georgetown University. Fu particolarmente influenzato dalla scena hardcore californiana. MacKaye ammirava gruppi come Bad Brains e Black Flag ed era amico d'infanzia di Henry Garfield (che pi\u00f9 tardi cambi\u00f2 il suo nome in Henry Rollins).\nCarriera.\nMacKaye suon\u00f2 il basso (e voce secondaria) nei The Teen Idles (1979), fu cantante nei Minor Threat (1980) e Embrace (1985), ed attualmente suona la chitarra e canta nei Fugazi (1987) e nei The Evens. MacKaye ha anche lavorato con alcuni gruppi pi\u00f9 piccoli nel corso degli anni, come Egg Hunt, Skewbald/Grand Union, e Pailhead, una collaborazione tra MacKaye e Al Jourgensen del gruppo \"industrial\" Ministry nel quale MacKaye assunse ancora il ruolo di cantante. In pi\u00f9, MacKaye cant\u00f2 in almeno una canzone dei Government Issue inclusa nella collezione per il ventennale della Dischord. Cori e collaborazioni - come per esempio con il gruppo del fratello Alec MacKaye's (Ignition) - sono numerose.\nMacKaye attualmente canta e suona la chitarra nel gruppo The Evens con la batterista/cantante Amy Farina dei Warmers. I The Evens hanno fatto uscire un self-titled album agli inizi del 2005, rompendo un silenzio durato 4 anni da parte di MacKaye. Il loro secondo album, \"Get Evens\", \u00e8 uscito nel novembre 2006. MacKaye, insieme con il chitarrista Sonic Boom (precedentemente Spacemen 3), ha scritto la musica per il documentario del 2003 \"The Weather Underground\".\nStraight Edge.\nLa canzone \"Straight Edge\" fu scritta da MacKaye per il suo gruppo, i Minor Threat, e usc\u00ec nell'1981 sul self-titled EP dei Minor Threat. La canzone, secondo il giornale \"The Manchester Newspaper\" del 1997, fu scritta come necrologio per un amico di MacKaye che mor\u00ec per overdose di eroina. McKaye espresse il suo dolore, la sua rabbia, e la sua determinazione nell'essere pulito e puro da ogni tipo di droga od ossessione. Era una canzone che descriveva una vita libera dalle \"drugs\" incluse nel motto \"sex, drugs and rock'n roll\" (\"sesso, droga e rock'n roll\") . Cominci\u00f2 ad influenzare la cultura dei giovani non appena i Minor Threat acquistarono popolarit\u00e0 attraverso i numerosi concerti dal vivo ed attraverso le vendite del loro EP. Sebbene per MacKaye la canzone non rappresenta una filosofia o un movimento, attraverso il tempo la gente cominci\u00f2 ad adottare la filosofia della canzone e molte band cominciarono a definirsi \"straight edge\", fondando il movimento omonimo. \u00c8 inoltre un ferreo vegano."}
{"id": "2440264", "revid": "1573940", "url": "https://it.wikipedia.org/wiki?curid=2440264", "title": "Sandro Mazzatorta", "text": "Avvocato, nel 2008 \u00e8 stato eletto senatore al Senato della Repubblica per la Lega Nord nella circoscrizione Lombardia ricoprendo il ruolo di vice capogruppo al Senato.\n\u00c8 stato due volte sindaco di Chiari dal giugno 2004 a maggio 2014. Fece notizia la sua decisione di sgomberare il campo nomadi di via Roccafranca e di chiudere lo Sportello Immigrati. La sua Amministrazione si distinse per avere coordinato una rivoluzione viabilistica della citt\u00e0 di Chiari, dall'azzeramento degli incroci semaforici alla realizzazione di nuove tangenziali, grazie ai fondi ottenuti da enti pubblici e da Brebemi. Ha sostenuto la creazione di un campo da golf confermando il progetto dell'istituto Fondazione Morcelliano.\nOggi svolge attivit\u00e0 di ricerca e di docenza all'Universit\u00e0 di Ferrara.\nDal 23 aprile 2012 diventa nuovo segretario amministrativo del gruppo Lega Nord al Senato della Repubblica subentrando al dimissionario Piergiorgio Stiffoni.\nDal 24 aprile 2012 assume il nuovo ruolo di Vicecapogruppo Tesoriere del gruppo della Lega Nord al Senato della Repubblica."}
{"id": "2440267", "revid": "439868", "url": "https://it.wikipedia.org/wiki?curid=2440267", "title": "Mises", "text": ""}
{"id": "2440272", "revid": "1305772", "url": "https://it.wikipedia.org/wiki?curid=2440272", "title": "In God We Trust (disambigua)", "text": "In God We Trust (\"In Dio confidiamo\" in lingua inglese) \u00e8 il motto degli Stati Uniti d'America.\nLa frase pu\u00f2 inoltre riferirsi a:"}
{"id": "2440273", "revid": "287204", "url": "https://it.wikipedia.org/wiki?curid=2440273", "title": "In God We Trust (album)", "text": ""}
{"id": "2440274", "revid": "585241", "url": "https://it.wikipedia.org/wiki?curid=2440274", "title": "Enrico Montani", "text": "Biografia.\nVive a Domodossola (Verbano Cusio Ossola).\nAttivit\u00e0 politica.\nEntra in politica a 23 anni, quando diviene responsabile del Movimento Giovani Padani.\nDal 1999 ad ottobre 2011 \u00e8 stato Segretario provinciale della Lega Nord di Verbano-Cusio-Ossola, mentre dal 2002 al 2007 \u00e8 stato Vice Segretario Regionale della Lega in Piemonte. Dal 2001 al 2006 \u00e8 inoltre stato responsabile organizzativo del partito in Piemonte, nonch\u00e9 Commissario delle sezioni provinciali Lega Nord di: V:C:O:, Cuneo e Canavese e della sezione cittadina di Torino.\nDal 2000 al 2005 \u00e8 stato capo di gabinetto del Presidente della Regione Piemonte Enzo Ghigo ed alle elezioni regionali in Piemonte del 2005 \u00e8 candidato non eletto.\nIl 28 febbraio 2016 viene nominato responsabile organizzativo nazionale del Piemonte da Molinari Riccardo, e diviene assessore nel comune di Verbania dal gennaio 2012 al aprile 2013 con deleghe a turismo, grandi eventi e frontalierato.\nElezione a deputato.\nAlle elezioni politiche del 2006 viene eletto alla Camera dei Deputati, nelle liste della Lega Nord nella circoscrizione Piemonte 2.\nDurante la XV legislatura presenta tre proposte di legge come primo firmatario: una di queste prevede la legalizzazione della distillazione domestica e senza fini di lucro della grappa e delle acquaviti di frutta. Le altre due proposte di legge di Montani, una sull'attribuzione alla provincia del Verbano-Cusio-Ossola dello statuto di autonomia provinciale, l'altra sulle terapie del dolore e le cure palliative sono state assegnate rispettivamente alla Commissione Affari costituzionali e alla Commissione Affari sociali.\nDal 2007 al 2009 \u00e8 inoltre stato Consigliere comunale ad Omegna.\nElezione a senatore.\nAlle elezioni politiche del 2008 passa al Senato, venendo eletto senatore nella circoscrizione Piemonte.\nAlle elezioni comunali di Verbania del 2009 viene eletto Consigliere comunale con 92 preferenze, andando a ricoprire l'incarico di Capogruppo della Lega Nord in Consiglio comunale.\nDurante questo secondo mandato parlamentare Montani ha presentato cinque proposte di legge come primo firmatario.\nNel gennaio del 2009 Montani viene nominato da Bossi e da Roberto Calderoli (coordinatore delle Segreterie nazionali della Lega Nord) coordinatore delle regioni meridionali: la sua attivit\u00e0 in questo campo si \u00e8 rivolta soprattutto verso la Calabria (la moglie Francesca Pangallo \u00e8 di origine calabrese). Tra l'altro, nel maggio del 2009 ha presentato una proposta di legge su Catanzaro capoluogo, riprendendo il contrasto tra il capoluogo di regione e Reggio Calabria, sede del Consiglio regionale: la proposta \u00e8 stata assegnata alla Commissione Affari costituzionali, che non ne cominci\u00f2 mai l'esame.\nSar\u00e0 rieletto senatore alle elezioni politiche del 2018.\nVice presidente del gruppo Lega Salvini Premier -Partito sardo d'Azione, capogruppo Lega in VI commissione Finanze e Tesoro, componente della commissione bicamerale Antimafia.\nNel gennaio 2020 firma, insieme ad altri cinque leghisti, per il referendum sul taglio dei parlamentari, messo in forse dal ritiro di un gruppo di esponenti di Forza Italia. Le firme depositate in Cassazione raggiungono quota 71, sette in pi\u00f9 del necessario.\nInteressi nel calcio locale.\nDa sempre capotifoso del Verbania Calcio (e appartenente ai \"Drughi\" della Juventus), Montani nell'estate del 2007 (mentre \u00e8 presidente dell'Hellas Verbania di Mergozzo) accetta la proposta del presidente del Verbania Calcio Vincenzo Cinque di entrare nella societ\u00e0 come vicepresidente. Nell'estate del 2009 Cinque vende le proprie quote societarie a Montani che assume la carica di presidente per poi cederla alla moglie Francesca Pangallo. Dal 9 novembre 2008 al 28 febbraio 2010 il Verbania Calcio rimane imbattuto per 46 partite consecutive, guidato in panchina da Giancarlo Boldini. L'esperienza come presidente del Verbania calcio termina con il fallimento di quest'ultimo."}
{"id": "2440283", "revid": "1910023", "url": "https://it.wikipedia.org/wiki?curid=2440283", "title": "Cesarino Monti", "text": "Biografia.\n\u00c8 stato Sindaco di Lazzate (MB) dal 1997 al 2001 (primo mandato), dal 2001 al 2006 (secondo mandato) e rieletto nel 2011. \u00c8 stato Assessore al Territorio del Comune di Lazzate dal 2006 al 2011 sotto la giunta del leghista Riccardo Monti.\nSenatore nella XIV e nella XVI legislatura dal 2008 \u00e8 Vicepresidente della Commissione Ambiente del Senato della Repubblica e membro della Commissione Industria in sostituzione del Ministro per la Semplificazione Roberto Calderoli.\nIl 12 maggio 2012 ha annunciato ufficialmente la sua candididatura alla Segreteria della Lega Lombarda, carica per la quale \u00e8 stato poi eletto Matteo Salvini con il 76% dei voti validi.\n\u00c8 scomparso il 22 luglio 2012 all'et\u00e0 di 65 anni a causa di una grave forma di polmonite causata da immunodepressione seguita ai cicli di chemioterapia a cui si era sottoposto per combattere una forma tumorale."}
{"id": "2440284", "revid": "287204", "url": "https://it.wikipedia.org/wiki?curid=2440284", "title": "Edgar Cani", "text": ""}
{"id": "2440285", "revid": "288300", "url": "https://it.wikipedia.org/wiki?curid=2440285", "title": "Edgar Junior \u00c7ani", "text": ""}
{"id": "2440287", "revid": "87301255", "url": "https://it.wikipedia.org/wiki?curid=2440287", "title": "Olong", "text": ""}
{"id": "2440293", "revid": "767487", "url": "https://it.wikipedia.org/wiki?curid=2440293", "title": "Felipe Reinaldo da Silva", "text": ""}
{"id": "2440301", "revid": "21921", "url": "https://it.wikipedia.org/wiki?curid=2440301", "title": "Sing to Me the Dream", "text": "Sing to Me the Dream \u00e8 un album dal vivo del gruppo musicale cileno Inti-Illimani e della cantante statunitense Holly Near, pubblicato nel 1984.\nDescrizione.\nIl disco \u00e8 stato registrato dal vivo nel 1984 negli Stati Uniti al Great American Music Hall di San Francisco e al Berkeley Community Theatre di Berkeley, durante il tour nord-americano che il gruppo e la cantante realizzarono assieme, su suggerimento della Near, dopo essersi conosciuti durante un precedente tour degli Inti-Illimani negli Stati Uniti. \nDa questa collaborazione nasceranno due nuove canzoni, \"Gypsy\" e \"Sing to me the dream\", realizzate dalla Near con alcuni componenti del gruppo. Al termine del tour Jorge Ball lascer\u00e0 gli Inti-Illimani.\nLa prima edizione, pubblicata in LP e musicassetta dalla Redwood Records, contiene 11 canzoni. \nNel 2007 il disco \u00e8 stato ristampato in CD dalla Calico Tracks Music con il titolo leggermente modificato in \"Sing to Me the Dream - Un canto solidario\" e con l'aggiunta di altri 3 brani provenienti dalle medesime registrazioni, unitamente a 3 ulteriori canzoni nelle quali per\u00f2 gli Inti-Illimani non sono presenti. \nIn due di queste ultime tre tracce del disco, \"They dance alone\" e \"Todavia cantamos\", \u00e8 presente invece la cantante argentina Mercedes Sosa. \nQuesto disco non \u00e8 mai stato pubblicato o distribuito in Italia."}
{"id": "2440303", "revid": "1442080", "url": "https://it.wikipedia.org/wiki?curid=2440303", "title": "Pacific Life Open 2008 - Singolare maschile", "text": "Il singolare del Pacific Life Open 2008 \u00e8 stato un torneo di tennis facente parte dell'ATP Tour.\nRafael Nadal era il detentore del titolo, ma ha perso in semifinale contro Novak \u0110okovi\u0107.\nNovak \u0110okovi\u0107 ha vinto 6\u20132, 5\u20137, 6\u20133, contro Mardy Fish.\nTeste di serie.\nTutte le teste di serie hanno ricevuto un bye per il 2\u00ba turno."}
{"id": "2440306", "revid": "1305772", "url": "https://it.wikipedia.org/wiki?curid=2440306", "title": "All or Nothing", "text": ""}
{"id": "2440311", "revid": "28592", "url": "https://it.wikipedia.org/wiki?curid=2440311", "title": "Museo d'arte Moderna e Contemporanea", "text": ""}
{"id": "2440313", "revid": "116411028", "url": "https://it.wikipedia.org/wiki?curid=2440313", "title": "Mario Pittoni", "text": "Biografia.\nDopo il conseguimento dell'obbligo scolastico si avvale della formazione nel lavoro, prima nel settore giornalistico, poi in quello politico con la Lega Nord, divenendo noto come tecnico di questioni scolastiche per gli interventi normativi realizzati sulla scorta di un confronto diretto con studenti e docenti.\nSostiene, in considerazione del suo percorso professionale, l'applicazione delle politiche europee per l'apprendimento permanente volte a valorizzare in prospettiva lavorativa la formazione extra-scolastica.\nAlle elezioni politiche del 2008 viene eletto al Senato della Repubblica nella circoscrizione elettorale del Friuli-Venezia Giulia, contraddistinguendosi per la presenza in assemblea e nelle commissioni.\nIn Parlamento diviene membro del Gruppo di collaborazione Senato-UNESCO, oltre che capogruppo in diverse commissioni permanenti, occupandosi di istruzione, universit\u00e0 e ricerca, politiche dell\u2019Unione Europea e di Vigilanza Rai. Inoltre, dal 2008 al 2012 partecipa ai lavori della commissione straordinaria sulla trasparenza dei mercati, sulla tracciabilit\u00e0 all'origine dei beni e dei servizi di largo consumo e sui prezzi, occupandosi, in particolare, delle ricadute sulle famiglie a basso reddito.\nNel 2013 \u00e8 candidato alla Camera dei Deputati, senza tuttavia essere eletto. Continua a rivestire un ruolo politico nella Lega assumendo gli incarichi, tutt'ora ricoperti, di responsabile federale per l'Istruzione del Carroccio e presidente della Lega Nord Friuli-Venezia Giulia.. \u00c8 inoltre consigliere comunale a Udine.\nTorna a Palazzo Madama con le elezioni politiche del 2018, quando viene rieletto senatore.\nIl 21 giugno 2018 viene eletto presidente della 7\u00aa Commissione permanente al Senato (Istruzione pubblica, beni culturali, ricerca scientifica, spettacolo e sport).\nPittoni \u00e8 promotore del programma di riforma del reclutamento dei docenti e del personale amministrativo, tecnico e ausiliario della scuola statale su base regionale, salvaguardando la libert\u00e0 di scelta personale, con l'abolizione della cosiddetta \"chiamata diretta\" dei docenti dal dirigente scolastico.\nNell\u2019ambito della riforma universitaria, sostiene l'introduzione di un sistema di finanziamento che, ispirato ai meccanismi del federalismo fiscale, progressivamente abbandonasse la spesa \u201cstorica\u201d a favore di criteri basati sulla premialit\u00e0 per la qualit\u00e0 dei risultati ottenuti nelle attivit\u00e0 didattiche e di ricerca e sul costo standard per studente. Il senatore ha inoltre depositato emendamenti, poi recepiti dalla Legge n. 240/2010, volti ad introdurre un piano permanente di orientamento degli studenti per la scelta di percorsi universitari che garantiscano uno sbocco lavorativo, l\u2019ampliamento della rappresentanza elettiva degli studenti e dei docenti nell\u2019ambito degli organi di governo accademico e l\u2019estensione a tutte le universit\u00e0 dell\u2019obbligo di realizzare un codice etico della comunit\u00e0 universitaria (al fine di determinare i valori fondamentali di rispetto dei diritti e dei doveri individuali nonch\u00e9 delle regole di condotta in ambito collettivo, per evitare ogni forma di discriminazione sociale e i casi di conflitto d\u2019interessi).\n\u00c8 direttore responsabile di Lega Flash, il foglio di informazione politica del Carroccio, da lui stesso fondato nel 1994."}
{"id": "2440318", "revid": "1305772", "url": "https://it.wikipedia.org/wiki?curid=2440318", "title": "Angels with Dirty Faces", "text": ""}
{"id": "2440326", "revid": "767487", "url": "https://it.wikipedia.org/wiki?curid=2440326", "title": "Trans-Europ-Express (film)", "text": "Trans-Europ-Express \u00e8 un film del 1966 diretto da Alain Robbe-Grillet e interpretato da Jean-Louis Trintignant.\nTrama.\nIl regista cinematografico Jean sale con due assistenti, tra cui la segretaria di edizione Lucette, sul Trans Europ Express diretto ad Anversa, in Belgio. I tre cominciano a ideare, registrandola su magnetofono, la trama di un film che dovr\u00e0 intitolarsi \"Trans-Europ-Express\", proprio mentre sale sul treno l'attore Jean-Louis Trintignant, che si siede momentaneamente accanto a loro e che immaginano subito nella parte del protagonista Elias.\nElias acquista a Parigi una valigia con doppio fondo, chiedendo espressamente un modello da trafficante di droga, quindi prende il treno per Anversa dopo aver sviato un tentativo di sottrargli il bagaglio. Tra le varie ipotesi che il regista e i suoi mettono in piedi c'\u00e8 la possibilit\u00e0 che traffichi in diamanti anzich\u00e9 stupefacenti e la presenza di una donna misteriosa a bordo del treno che riesce a frugare nella valigia di Elias.\nUno sconosciuto che lo avvicina con parola d'ordine in un angolo di Anversa gli consegna una foto; subito dopo Elias viene abbordato da una donna, Eva, che sostiene di non essere una prostituta bens\u00ec una donna rispettabile, ma sale con lui nella camera d'albergo e hanno un rapporto sessuale. Elias si reca nel luogo di Anversa mostrato dalla foto e viene rimandato a un magazzino di l\u00e0 dal canale. Scarabocchiata su un muro c'\u00e8 un'ulteriore istruzione che lo rimanda a una successiva, dove riceve ordine di lasciare la valigia vuota nel deposito bagagli della stazione ferroviaria. Qui viene fermato da due doganieri che gli aprono i bagagli, ma forse sono falsi perch\u00e9 quando sopraggiunge un uomo in divisa si dileguano.\nAlla stazione, Elias incontra di nuovo Eva, che lo segue in albergo e accetta di essere legata al letto per fare sesso. Quasi subito lui sospetta che la donna faccia il doppio gioco per l'organizzazione; anzi comincia a sospettare di essere pedinato ovunque, finch\u00e9 cade in una trappola in una zona di magazzini abbandonati nel porto. Il capo dei trafficanti gli rivela che l'hanno messo alla prova e che \u00e8 riuscito a superarla, si fidano di lui e gli consegneranno un carico di droga da portare a Parigi.\nElias ha ancora per\u00f2 l'impressione di essere seguito, e si lascia sfuggire con uno sconosciuto l'esistenza della valigia alla stazione e la parola d'ordine, salvo sospettare poi che si trattasse di un poliziotto. Ritirata la valigia, riesce a raggiungere Parigi incolume; qui ottiene la rivelazione che non ha trasportato un vero carico di droga, si \u00e8 trattato di un viaggio di prova per testare la sua fedelt\u00e0. Ritorna a Anversa dove viene di nuovo abbordato da Eva; la vede parlare insieme al poliziotto, non sa se faccia il doppio o il triplo gioco. La lega di nuovo al letto ma invece di fare sesso la strangola.\nL'ispettore Lorentz trova il cadavere di Eva e fa pubblicare un articolo trappola sul giornale, attirando in questo modo Elias in un \"night club\" dove si esibisce una pornostar di nome Eva, legata e incatenata. Anche l'organizzazione per\u00f2 ha scoperto che lui \u00e8 controllato dalla polizia e lo uccide nel locale, sotto gli occhi di Lorentz.\nIl regista Jean e i suoi collaboratori, scesi dal Trans-Europ-Express arrivato ad Anversa, leggono sul giornale la notizia della morte di Eva e di Elias; ma subito dopo vediamo i personaggi, abbracciati e sorridenti, nella stessa stazione.\nIl film.\n\"Trans-Europ-Express\" non \u00e8 un film lineare, ma \u00e8 costituito come un \"work in progress\", perch\u00e9 mostra il regista e i suoi assistenti al lavoro sulla costruzione della trama del film, e la visualizzazione della stessa trama, compresi ripensamenti e modifiche; i tre viaggiatori analizzano l'intreccio, mettendo cos\u00ec a nudo i meccanismi narrativi fino a sovvertire la costruzione del racconto. In questo modo il regista tenta di trasportare dalla letteratura al cinema quella che lui stesso defin\u00ec \u00abregola dell'oscurit\u00e0\u00bb, in base alla quale il senso della narrazione si pu\u00f2 cercare solo a posteriori e non a partire da un contenuto predeterminato dall'autore.\nL'uso di una certa dose di ironia rende l'esercizio intellettuale del regista leggero e godibile e lo trasforma in una sorta di gioco dalle caratteristiche quasi infantili, in cui si cambiano continuamente i caratteri dei personaggi e la struttura della trama."}
{"id": "2440328", "revid": "451435", "url": "https://it.wikipedia.org/wiki?curid=2440328", "title": "Gringo", "text": "Gringo \u00e8 un termine ispano-portoghese di uso corrente in America Latina per designare in generale gli stranieri di diversa cultura, e pi\u00f9 in particolare gli anglofoni soprattutto provenienti dagli Stati Uniti.\nC'\u00e8 disaccordo sul fatto che \"gringo\" sia o meno un termine dispregiativo. \"The American Heritage Dictionary of the English Language\" e altri dizionari inglesi classificano il termine come \"gergo offensivo\", \"di solito dispregiativo\" oppure \"spesso dispregiativo\". Il termine \"gringo\" si presta alcune volte a connotazioni dispregiative, paternalistiche o accattivanti, a seconda del contesto e dello scopo di chi la usa.\nComunque il termine di solito non \u00e8 usato come dispregiativo, come nel caso dell'uso da parte di anglofoni. L'enunciazione della parola a volte pu\u00f2 rivelare se \u00e8 usata in modo dispregiativo o no a seconda del tono. Inoltre ci sono variazioni nella connotazione della parola da Paese a Paese all'interno dell'America Latina, e tra gli Stati dell'America Latina e quelli anglofoni.\nEtimologia.\nSecondo l'etimologista catalano Joan Coromines, \"gringo\" deriva da \"griego\" (termine spagnolo per \"greco\"), inteso come \"lingua incomprensibile\".Dal riferirsi semplicemente alla lingua, \"griego-gringo\" sarebbe passato alle persone che la parlavano, nonch\u00e9 alle loro caratteristiche fisiche, parallelamente alla parola greca \u03b2\u03ac\u03c1\u03b2\u03b1\u03c1\u03bf\u03c2 (\"b\u00e1rbaros\"), \"barbaro, colui che parla lingua non-greca\".\nEtimologie popolari.\nCi sono molte etimologie popolari per questa parola, molte delle quali collegate all'esercito statunitense. Talune interpretazioni traggono l'origine della parola in \"green-go\" intendendo per green le divise americane e per \"go\" l'esortazione ad andarsene. Un'altra etimologia popolare riguarda il fatto che quando i soldati statunitensi andarono dai nativi la loro pelle diventasse di un color verdastro ed \u00e8 per ci\u00f2 che attribuirono il \"green\" del colore della pelle e il \"go\" di andare via.\nGuerra messicano-statunitense.\nUn'etimologia ricorrente di \"gringo\" afferma che essa si \u00e8 originata durante la Guerra messicano-statunitense del 1846-48. \"Gringo\" deriverebbe da \"green coat\" (cappotto, copertura verde) ed era usata in riferimento ai soldati statunitensi e il colore verde (green) delle uniformi. Ancora un'altra storia, dal Messico, sostiene che i messicani che conoscevano la lingua inglese erano soliti scrivere \"greens go home\" (verdi andate a casa) sui muri delle strade riferendosi al colore delle uniformi degli invasori; in seguito, divenne un'azione comune per il resto della popolazione urlare \"green go\" quando passavano i soldati degli U.S.A.\nQueste spiegazioni sono improbabili, poich\u00e9 l'Esercito degli U.S.A. non usava uniformi verdi all'epoca, ma piuttosto quelle azzurre.\nUn'altra affermazione sostiene che una delle due canzoni \u2013 \"Green Grow the Lilacs\" o \"Green grow the rushes, O\" \u2013 era molto popolare all'epoca e che i Messicani avevano sentito le truppe invasori statunitensi cantare \"Green grow...\" e contrassero questo in \"gringo\".\nComunque, \u00e8 ampiamente evidente che l'uso della parola precede la guerra messicano-statunitense.\nUniformi verdi durante gli altri conflitti armati.\nUn'altra versione della storia, sentita nel Brasile, si riferisce alla base dell'Esercito degli Stati Uniti vicino a Natal in Brasile durante la Seconda guerra mondiale. I soldati statunitensi, indossavano uniformi verdi, si suppone che fosse comandato loro \"green, go!\" dai loro sergenti durante l'addestramento.\nL'etimologia \"green go\" pu\u00f2 essere udita anche a Panam\u00e1, dove si dice che durante il tempo in cui l'Esercito degli U.S.A. occupava la Zona di Canale, le persone avrebbero gridato a lungo \"Yankee go home!\" (Yankee andate a casa!) quando partecipavano a proteste in casa.\nLe storie della \"Green coat\" pu\u00f2 essere sentita anche in molti altri stati latinoamericani, con numerose varianti. Alcune storie sono recenti come la Guerra del Vietnam. Altre storie attribuiscono il termine ad altri conflitti, tutti accaduti troppo tardi nella storia per rappresentare i primi impieghi della parola.\nAltre derivazioni dalla parola \"green\".\nNella Repubblica Dominicana si dice che il termine fosse un errore di pronuncia della parola \"green gold\" (oro verde), riferendosi al colore verde della moneta degli U.S.A., oltre alla corruzione dell'esclamazione: \"green go!\", detto per dar voce all'opposizione locale all'interno del contesto volubile di entrambi gli interventi militari degli Stati Uniti nell'isola. Un'altra interpretazione d\u00e0 un giudizio generalizzato delle caratteristiche degli statunitensi: \"they see 'green' (money) and they 'go' (after it)\". (essi vedono 'verde' (moneta) e ci 'vanno dietro'.\nAncora un'altra versione, sentita anche in Brasile, afferma che quando i britannici stavano costruendo le ferrovie in Brasile nell'inizio del XX secolo, avrebbero insegnato agli abitanti locali come funzionano i semafori: red, stop; green, go (rosso, fermo; verde, vai). I britannici da allora in poi erano conosciuti come \"gringo\".\nAltri usi.\nNella cucina messicana, una \"gringa\" \u00e8 una tortilla taco di farina con maiale speziato (\"carne al pastor\"), formaggio (per lo pi\u00f9 Manchego, Chihuahua o oaxaca). La combinazione viene riscaldata sul \"comal\" prima che sia bollente e poi viene servito con della salsa. La farina per tortilla \u00e8 bianca, con puntini marroni, simili alla pelle bianca con lentiggini.\nNegli anni cinquanta in Messico, il conto di 50 pesos messicani era chiamato \"ojo de gringa\" (\"occhio di gringa\") poich\u00e9 era azzurro.\nGringolandia.\nSi registra l'uso del termine \"Gringolandia\" per indicare, spesso in modo denigratorio, gli Stati Uniti d'America. Il termine nasce dalla combinazione di \"gringo\" e il suffisso -\"landia\", utilizzato nelle lingue neolatine per formare il nome di un territorio da quello dei suoi abitanti.\nUn possibile motivo per ricorrere alla parola \u00e8 che gli Stati Uniti d'America mancano di un nome alternativo all'ambiguo \"America\". \"Gringolandia\" servirebbe allo scopo, sebbene con uno sfondo ironico."}
{"id": "2440330", "revid": "39884", "url": "https://it.wikipedia.org/wiki?curid=2440330", "title": "Membrana fosfo lipoproteica", "text": ""}
{"id": "2440331", "revid": "120838971", "url": "https://it.wikipedia.org/wiki?curid=2440331", "title": "Fabio Rizzi", "text": "Carriera professionale.\nMedico anestesista rianimatore. Diplomato al Liceo Classico di Varese nel 1985, si \u00e8 laureato con 110 e lode in medicina all'Universita di Pavia nel 1991.\nCarriera politica.\nIl 16 novembre 1997 \u00e8 eletto per la prima volta consigliere comunale di Besozzo (incarico mantenuto finora, per cui sar\u00e0 eletto 4 volte consecutivamente nel 1997, 2002, 2007 e 2012) nella lista monocolore della Lega Nord. Diventa subito Assessore comunale alla Sanit\u00e0, Servizi Sociali, Affari Generali e Personale nella Giunta leghista del Sindaco Fausto Emilio Brunella fino al termine della consiliatura.\nIl 27 maggio 2002, con la rielezione del Sindaco leghista Brunella, Rizzi diventa Vicesindaco di Besozzo e rimane Assessore alla Salute e Politiche Sociali per tutto il mandato.\n\u00c8 stato uno fra i fondatori della prima sede della Lega in Sardegna.\nNel 2003 diventa Responsabile Sanit\u00e0 della Provincia di Varese per la Lega mentre nel 2006 diventa Segretario Provinciale della Lega Nord Varese.\nIl 27 maggio 2007 \u00e8 stato eletto Sindaco di Besozzo col 40% (1.879 voti) per la Lega Nord.\nIl 16 ottobre 2007 viene proclamato Consigliere regionale della Regione Lombardia. Candidatosi alle Elezioni regionali in Lombardia del 2005 per la Lega Lombarda nella Provincia di Varese a sostegno del candidato Presidente della Casa delle Libert\u00e0, Roberto Formigoni risultando con 2.229 voti il primo nei non eletti. Subentra in Consiglio regionale dopo le dimissioni del collega ci partito, Gigi Farioli appena eletto Sindaco di Busto Arsizio. Nella VIII legislatura sar\u00e0 prima componente della III Commissione regionale Sanit\u00e0 e Assistenza (30 ottobre-4 dicembre 2007) e poi componente della VII Commissione regionale Cultura, Formazione Professionale, Sport e Informazione (4 dicembre 2007- 8 febbraio 2008) . Presenta le dimissioni il 28 gennaio 2008 (effettive dall'8 febbraio) a causa dell'incompatibilit\u00e0 con la carica di Sindaco di Besozzo rimanendo consigliere regionale per meno di 4 mesi (16 ottobre 2007-8 febbraio 2008).\nNel 2008 \u00e8 stato eletto Senatore della Repubblica per la Lega Nord. \u00c8 capogruppo della Lega Nord nella Commissione permanente Sanit\u00e0 e Salute del Senato e segretario della Commissione bicamerale sul Servizio Sanitario Nazionale. \u00c8 stato anche capogruppo della Commissione d'inchiesta sull'uranio impoverito e membro della Commissione bicamerale sull'infanzia. Con la carica di senatore, manterr\u00e0 contemporaneamente anche l'incarico di sindaco per tutto il mandato cittadino essendo un piccolo comune.\nSi \u00e8 poi candidato sempre tra le file della Lega Lombarda alle elezioni regionali in Lombardia del 2013 a sostegno del candidato del centrodestra unito, Roberto Maroni e con 2.082 risulta il primo degli eletti per la Circoscrizione di Varese nelle liste della Lega. Diventa inoltre Responsabile federale alla Sanit\u00e0 e Welfare della Lega Nord.\nAttualmente \u00e8 Presidente della Commissione Sanit\u00e0 del Consiglio regionale della Lombardia.\n\u00c8 stato Relatore delle Riforma Sanitaria della Lombardia del 2015.\nInchieste.\nIl 16 febbraio 2016 \u00e8 stato arrestato per appalti truccati nella Sanit\u00e0 Lombarda. Rilasciato ai domiciliari e poi libero dagli inizi di giugno 2016, il 20 luglio ha patteggiato la sua pena.\nNell'inchiesta della Procura di Monza, che ha portato all'esecuzione di 21 ordinanze di custodia cautelare, \u00e8 coinvolta anche la compagna di Rizzi."}
{"id": "2440334", "revid": "46291", "url": "https://it.wikipedia.org/wiki?curid=2440334", "title": "Austrocylindropuntieae", "text": "Le Austrocylindropuntieae sono una trib\u00f9 comprendente piante della famiglia delle Cactaceae, sottofamiglia Opuntioideae.\nSistematica.\nLa sistematica interna di questa trib\u00f9 \u00e8 la seguente:"}
{"id": "2440337", "revid": "1573940", "url": "https://it.wikipedia.org/wiki?curid=2440337", "title": "Giovanni Torri", "text": ""}
{"id": "2440341", "revid": "228587", "url": "https://it.wikipedia.org/wiki?curid=2440341", "title": "Lou Von Salom\u00e9", "text": ""}
{"id": "2440343", "revid": "1494169", "url": "https://it.wikipedia.org/wiki?curid=2440343", "title": "Un eroe del nostro tempo", "text": ""}
{"id": "2440350", "revid": "46291", "url": "https://it.wikipedia.org/wiki?curid=2440350", "title": "Cylindropuntieae", "text": "Le Cylindropuntieae sono una trib\u00f9 comprendente piante della famiglia delle Cactaceae, sottofamiglia Opuntioideae.\nSistematica.\nLa sistematica interna di questa trib\u00f9 \u00e8 la seguente:"}
{"id": "2440351", "revid": "729019", "url": "https://it.wikipedia.org/wiki?curid=2440351", "title": "Lofton R. Henderson", "text": "Comandante del Marine Fighter Attack Squadron 241 (VMFA-241) (\"241\u00ba gruppo caccia e supporto tattico dell'aviazione del corpo dei Marines\"), perse la vita nel corso della battaglia delle Midway, abbattuto mentre, alla testa del suo gruppo di volo, composto da 16 SBD-2, attaccava la formazione navale giapponese.\nBiografia.\nNato in Ohio, frequent\u00f2 la Accademia navale di Annapolis terminando gli studi nel 1926. Prima della seconda guerra mondiale, prest\u00f2 servizio in Cina e in varie basi statunitensi nei Caraibi, oltre che sulle portaerei \"Langley\" (CV-1), \"Ranger\" (CV-4), e \"Saratoga\" (CV-3).\nAl maggiore Henderson fu conferita la Navy Cross alla memoria per il suo eroismo nella storica battaglia di Midway , uno degli scontri decisivi del conflitto, nel quale un ristretto numero di piloti di aereo cambi\u00f2 di fatto il corso della guerra. Mentre era al comando di un attacco con i bombardieri in picchiata del 16\u00ba Marine Corps, si lanci\u00f2 a sua volta in picchiata per attaccare la portaerei \"Hiry\u016b\" venendo colpito all'ala sinistra che prese fuoco. Henderson continu\u00f2 l'attacco e mor\u00ec precipitando con il suo aereo.\nHenderson Field.\nNell'agosto del 1942, l'aeroporto giapponese di Guadalcanal fu rinominato appena catturato Henderson Field in suo onore. Il campo di aviazione era ancora in costruzione quando gli americani lo catturarono all'inizio di quelli che si sarebbero rivelati i sei mesi della campagna di logoramento per espellere i giapponesi da entrambe le isole di Guadalcanal e Tulagi. Il Campo Henderson fu completato dai Marine dopo che erano rimasti bloccati sull'isola a causa del ritiro della copertura aerea da parte dell'ammiraglio Frank Fletcher e dei mezzi di trasporto aereo comandati dall'ammiraglio Richmond Turner, entrambi sotto attacco navale. I Marine a Guadalcanal completarono l'Henderson Field utilizzando un bulldozer giapponese catturato.\nAltri riconoscimenti.\nNel 1945 un cacciatorpediniere della classe Gearing, lo fu battezzato con il suo nome.\nIl ponte sulla 21\u00aa strada nella sua citt\u00e0 natale di Lorain nell'Ohio, fu rinominato in suo onore Lofton Henderson Memorial Bridge."}
{"id": "2440357", "revid": "11959", "url": "https://it.wikipedia.org/wiki?curid=2440357", "title": "Abu Kamil", "text": ""}
{"id": "2440358", "revid": "228587", "url": "https://it.wikipedia.org/wiki?curid=2440358", "title": "Lou Andreas-Salom\u00e8", "text": ""}
{"id": "2440359", "revid": "183483", "url": "https://it.wikipedia.org/wiki?curid=2440359", "title": "2005FY9", "text": ""}
{"id": "2440360", "revid": "765341", "url": "https://it.wikipedia.org/wiki?curid=2440360", "title": "Eleven", "text": "Eleven (undici in lingua inglese) pu\u00f2 riferirsi a:"}
{"id": "2440361", "revid": "1305772", "url": "https://it.wikipedia.org/wiki?curid=2440361", "title": "San Verano", "text": "Con il nome di San Verano sono noti:"}
{"id": "2440363", "revid": "287204", "url": "https://it.wikipedia.org/wiki?curid=2440363", "title": "Eleven (album)", "text": ""}
{"id": "2440365", "revid": "228587", "url": "https://it.wikipedia.org/wiki?curid=2440365", "title": "Lou Andreas-Salom\u00e9", "text": ""}
{"id": "2440376", "revid": "834", "url": "https://it.wikipedia.org/wiki?curid=2440376", "title": "The Sugarhill Gang (album)", "text": ""}
{"id": "2440383", "revid": "46291", "url": "https://it.wikipedia.org/wiki?curid=2440383", "title": "Tephrocacteae", "text": "Le Tephrocacteae sono una trib\u00f9 di piante della famiglia delle Cactaceae (sottofamiglia Opuntioideae).\nSistematica.\nQuesta trib\u00f9 comprende 2 generi:"}
{"id": "2440384", "revid": "1428919", "url": "https://it.wikipedia.org/wiki?curid=2440384", "title": "Franco Sorrenti", "text": "Biografia.\nNacque a Melito di Porto Salvo a pochi chilometri dalla sua citt\u00e0, Reggio Calabria.\n gli studi universitari di Giurisprudenza per dedicarsi all'attivit\u00e0 di musicista.\nNegli anni cinquanta entr\u00f2 a far parte come chitarrista di un gruppo reggino, \"I Giaguari\", esibendosi in matrimoni e feste di piazza prima a livello locale poi iniziando a spostarsi in altre localit\u00e0 (Versilia, isola d'Elba, Veneto e Lombardia). Durante una di queste trasferte venne in contatto con il musicista piemontese Dino Crocco alla ricerca di un chitarrista per il gruppo che stava fondando, accettando la sua proposta.\nInsieme con Dino Crocco, Alfredo \"Fred\" Ferrari, Mirko Mazza e Mario Bocca diede cos\u00ec vita al gruppo \"Dino e i quattro assi\", che in seguito fu rinominato in \"Fredo e i quattro assi\" per poi assumere il nome definitivo di \"Scooters\".\nNel 1966 il gruppo partecip\u00f2 al Cantagiro proponendo il brano \"La motoretta\". Il gruppo riscosse un discreto successo e arriv\u00f2 a vendere anche in Argentina con un brano composto proprio da Sorrenti successivamente tradotto in lingua spagnola, \"Nace una vida\".\nPartecip\u00f2 assieme al suo gruppo Gli Scooters al film Il Professore Matusa e i suoi hippies (insieme a Caterina Caselli, Little Tony e Riki Maiocchi) eseguendo \"Le pigne in testa\".\nAlla fine degli anni settanta, con il cambiamento dei gusti musicali, le attivit\u00e0 del gruppo andarono via via diminuendo fino al loro definitivo scioglimento dopo altre incisioni a carattere melodico ed una lunga tourn\u00e9e in Argentina diventati famosi a Mar del Plata allo storico locale \"L'enterprise\" con due composizioni in particolare \"Nace una vida\" e \"El Poeta\".\nLa maggior parte delle canzoni degli Scooters portano la sua firma in quanto era autore e arrangiatore dei pezzi.\nFece parte del gruppo chiamato Planetarium che nel 1971 registrarono Infinity un album strumentale di progressive rock. \nI membri dei Planetarium erano: Alfredo Ferrari - tastiere, Franco Sorrenti - chitarra solista, Giampaolo Pesce - batteria, Mirko Mazza - chitarra e Piero Repetto - basso.\nLe canzoni presenti nell'album erano le seguenti:\nVita privata.\nFranco Sorrenti si trasfer\u00ec con la famiglia (moglie e due figli) nella loro Reggio Calabria dove intraprese una serie di attivit\u00e0 lavorative (scrivendo anche storie su Topolino per la Walt Disney) estranee al mondo musicale, a cui si riavvicin\u00f2 professionalmente come musicista di piano bar a met\u00e0 anni 80 a Reggio, poi per un lungo periodo a Roma dove anche per la distanza divorzi\u00f2 con la sua prima moglie e successivamente in Giappone. Fu in questo contesto che conobbe la sua futura seconda moglie, una giapponese di nome Mayumi Kamiyama, con la quale si trasfer\u00ec in Giappone e si spos\u00f2. Qui prosegu\u00ec nelle attivit\u00e0 di chitarrista, esibendosi nei locali, e di compositore in lingua spagnola. Mor\u00ec in Giappone per arresto cardiaco nel febbraio 2002.\nLa sua prima moglie mor\u00ec per arresto cardiaco nell'ottobre 2009. Ha due figli: Elena e Luca e un unico nipote Gioele."}
{"id": "2440385", "revid": "1337338", "url": "https://it.wikipedia.org/wiki?curid=2440385", "title": "Windows ME", "text": ""}
{"id": "2440387", "revid": "122871", "url": "https://it.wikipedia.org/wiki?curid=2440387", "title": "Macchina di Hebern", "text": ""}
{"id": "2440391", "revid": "287204", "url": "https://it.wikipedia.org/wiki?curid=2440391", "title": "Diary (brano musicale)", "text": ""}
{"id": "2440393", "revid": "11959", "url": "https://it.wikipedia.org/wiki?curid=2440393", "title": "Qal'a dei Beni Hammad", "text": ""}
{"id": "2440394", "revid": "287204", "url": "https://it.wikipedia.org/wiki?curid=2440394", "title": "Diary (album)", "text": ""}
{"id": "2440396", "revid": "767487", "url": "https://it.wikipedia.org/wiki?curid=2440396", "title": "Black Jack - La sindrome di Moira", "text": " \u00e8 un film d'animazione del 1996 diretto da Osamu Dezaki, basato sul manga \"Black Jack\" di Osamu Tezuka.\nTrama.\nDurante le olimpiadi, molti atleti compiono prestazioni straordinarie. In conseguenza a ci\u00f2, alcuni di loro contraggono una strana e misteriosa malattia, definita \"sindrome di Moira\" in riferimento alle omonime divinit\u00e0 greche portatrici di un destino ineluttabile.\nBlack Jack, chirurgo privo di licenza, viene ricattato e costretto a collaborare per curare le vittime della sindrome, e risolverne il mistero.\nHome video.\nIn Italia il film \u00e8 stato distribuito da Yamato Video in edizione DVD.\nIl film \u00e8 uscito in DVD anche in Spagna il 17 marzo 2005."}
{"id": "2440399", "revid": "834", "url": "https://it.wikipedia.org/wiki?curid=2440399", "title": "Diary (film cantonese)", "text": ""}
{"id": "2440403", "revid": "152584", "url": "https://it.wikipedia.org/wiki?curid=2440403", "title": "Isabel del Brasile", "text": ""}
{"id": "2440404", "revid": "54253", "url": "https://it.wikipedia.org/wiki?curid=2440404", "title": "Scuola di Atene (Raffaello)", "text": ""}
{"id": "2440407", "revid": "767487", "url": "https://it.wikipedia.org/wiki?curid=2440407", "title": "L'ultimo dominatore dell'aria", "text": "L'ultimo dominatore dell'aria (\"The Last Airbender\") \u00e8 un film fantasy del 2010 diretto M. Night Shyamalan, basato sulla prima stagione della serie animata statunitense \"Avatar - La leggenda di Aang\", prodotta dalla Nickelodeon.\nDistribuito nelle sale cinematografiche statunitensi il 1\u00ba luglio 2010 e in Italia il 24 settembre 2010, il film \u00e8 stato stroncato duramente dalla critica, venendo definito uno dei peggiori film mai realizzati. La pellicola ottenne il maggior numero di candidature ai Razzie Awards 2010, vincendone cinque, tra cui quello per il \"Peggior film\". Il film inizialmente doveva essere il primo capitolo di una trilogia, successivamente mai realizzata.\nTrama.\nCi troviamo in un mondo dove i quattro elementi, ovvero l'aria, l'acqua, la terra e il fuoco, possono essere controllati da individui noti come \"dominatori\". Ogni elemento corrisponde a una diversa partizione geografica nelle quali si trovano le varie popolazioni che presentano anche dominatori dei rispettivi elementi.\nLa Nazione del Fuoco, avida di sottomettere il potere degli spiriti al loro dominio, dichiara guerra alle altre regioni e il conflitto si protrae per anni. L'unica speranza \u00e8 l'intervento dell'Avatar, un individuo nato tra la gente dei Nomadi dell'Aria che \u00e8 in grado di controllare tutti e quattro gli elementi, ma la sua scomparsa fa dilungare il conflitto per oltre cento anni.\nDurante una battuta di pesca, la dominatrice dell'acqua Katara e suo fratello Sokka ritrovano all'interno di un iceberg l'Avatar, che si rivela essere un ragazzino di nome Aang, unico sopravvissuto tra i Nomadi dell'Aria, sterminati tempo addietro dai dominatori del fuoco. L'Avatar viene per\u00f2 rapito da Zuko, figlio di Ozai, signore del fuoco, esiliato dalla sua nazione per le sue scarse capacit\u00e0 da dominatore, e suo zio Iroh, i quali scoprono ben presto la sua natura.\nTuttavia, Aang riesce a fuggire e a ricongiungersi con Katara e Sokka, accorsi in suo aiuto in groppa al bisonte volante di Aang di nome Appa. I tre si dirigono poi attraverso le altre regioni per tentare di porre fine alle angherie della Nazione del Fuoco.\nDurante il viaggio, Aang rivela agli altri due di non essere ancora in grado di controllare gli altri elementi ad eccezione dell'aria. Sokka consiglia quindi di recarsi a nord per condurlo da dei maestri esperti nell'arte dell'acqua.\nIl viaggio per\u00f2 non \u00e8 affatto semplice: Aang infatti viene nuovamente catturato, stavolta da Zhao, comandante dell'esercito della Nazione del Fuoco. Zuko per\u00f2 prende le sembianze di un guerriero mascherato denominato \"Spirito Blu\" e libera Aang in quanto vuole essere lui stesso a consegnarlo a suo padre Ozai per ottenere nuovamente l'onore perduto.\nAlla fine, Aang riesce a fuggire ancora e Zuko si rifugia dallo zio Iroh, in una colonia posta nella partizione del Regno della Terra.\nGiunti alla Trib\u00f9 dell'Acqua del Nord, i tre conoscono la principessa Yue, in possesso dei poteri spirituali della luna con la quale Sokka instaura un forte legame. Qui, sia Aang che Katara vengono addestrati al dominio dell'acqua, ma ben presto vengono raggiunti sia dalle armate di Zuko, che da quelle di Zhao.\nInfuria cos\u00ec una dura battaglia nel corso della quale Aang si scontra con Zuko per poi essere salvato da Katara, mentre Zhao, sotto gli occhi di un incredulo Iroh, trafigge con un coltello uno dei due pesci delle acque sacre, corrispondente alla forma terrena dello spirito della luna. Per evitare che l'intero mondo perda il suo equilibrio, la principessa Yue rinuncia ai suoi poteri lunari per donarli nuovamente all'antico spirito, perdendo per\u00f2 la vita e l'amore nei confronti di Sokka.\nAlla fine Zhao viene ucciso da dei dominatori dell'acqua, mentre Aang riesce a scacciare definitivamente le armate nemiche sfruttando un dominio dell'acqua molto potente dovuto allo \"Stato dell'Avatar\". In seguito alla battaglia, accetta finalmente il suo ruolo di Avatar e decide di continuare a proteggere i suoi amici.\nNella scena finale, vediamo il signore Ozai compiangersi dei fallimenti della sua stirpe che chiede poi a sua figlia Azula di prendere il posto di Zuko, che accetta.\nProduzione.\nL'8 gennaio 2007 la Paramount Pictures ha annunciato di aver scritturato M. Night Shyamalan per scrivere, dirigere e produrre una trilogia di film d'azione basata sulla serie animata \"Avatar - La leggenda di Aang\", e che il primo film ripercorrer\u00e0 i principali avvenimenti del \"Libro primo\" della serie stessa.\nRiprese.\nLa pre-produzione \u00e8 iniziata verso la fine del 2008, mentre le riprese sono iniziate a met\u00e0 marzo 2009 a Ilulissat, in Groenlandia. La troupe si \u00e8 poi spostata a Reading, in Pennsylvania, dove sono state girate alcune riprese presso la pagoda in stile giapponese (un ex hotel) che domina la citt\u00e0. Altre riprese sono state effettuate in enormi set nei dintorni di Filadelfia, e in altri luoghi della Pennsylvania. Il 2 luglio 2009 le riprese sono ufficialmente terminate e il film \u00e8 entrato in fase di post-produzione. Nei mesi successivi, oltre al montaggio, viene effettuata anche l'aggiunta degli effetti speciali ottenuti tramite la computer grafica, lavoro che potrebbe richiedere 8/9 mesi.\n3D.\nIl 22 aprile 2010 la Paramount Pictures ha ufficialmente annunciato che \"L'ultimo dominatore dell'aria\" verr\u00e0 riconvertito al 3D, e che sar\u00e0 pertanto distribuito in questo formato, oltre che nel classico 2D. La decisione \u00e8 arrivata dopo diversi test di conversione provati nei mesi della post-produzione del film, il lavoro della Stereo D (la stessa che ha curato il 3D del campione di incassi nonch\u00e9 \"omonimo\" \"Avatar\") ha convinto i dirigenti della Paramount, che hanno per\u00f2 contattato Shyamalan prima di effettuare il passo definitivo. Il regista, che si \u00e8 detto soddisfatto dei risultati ottenuti dalla conversione, ha deciso che seguir\u00e0 personalmente il processo, per evitare che si ottengano risultati deludenti, come avvenuto per altri film recentemente soggetti a tale tipo di trattamento. Il costo dell'operazione varier\u00e0 fra i 5 e i 10 milioni di dollari.\nColonna sonora.\nLa colonna sonora del film sar\u00e0 curata da James Newton Howard che ha composto tutte le colonne sonore dei film di Shyamalan dal \"Sesto Senso\" in avanti. La colonna sonora del film, distribuita dalla Lakeshore Records, \u00e8 uscita il 29 giugno 2010, due giorni prima dell'uscita del film.\nPromozione.\nUn primo teaser trailer, della durata di 1:41, \u00e8 stato trasmesso in America il 23 giugno 2009, mentre la versione italiana del trailer \u00e8 uscita in anteprima due giorni dopo (25 giugno 2009). In entrambi i casi, comunque, il trailer \u00e8 stato distribuito assieme al film della Paramount Pictures \"Transformers - La vendetta del caduto\".\nIl 23 agosto 2009 Frank Marshall, uno dei produttori, ha dichiarato sulla sua pagina di Twitter che la post-produzione stava procedendo senza problemi e che un secondo trailer del film sarebbe probabilmente uscito per Natale. In seguito, a inizio dicembre, lo stesso Frank Marshall ha comunicato, sempre su Twitter, che non erano state finite abbastanza scene ad effetti speciali da parte della ILM e che pertanto il trailer sarebbe stato rimandato a febbraio. Verso fine gennaio Marshall ha scritto nuovamente, annunciando che il trailer sarebbe uscito attaccato al film \"\" (negli Stati Uniti dal 12 febbraio) e che avrebbe avuto una durata di circa due minuti. Nel frattempo, negli stessi giorni, \u00e8 uscita una versione ridotta del trailer, uno \"spot\" della durata di circa 30 secondi, che \u00e8 stato distribuito in America durante il corso di tutto il Super Bowl, un evento molto seguito negli States. Il trailer vero e proprio \u00e8 comparso sul web, in anteprima, qualche giorno prima della distribuzione ufficiale, mentre qualche giorno dopo, verso la met\u00e0 di febbraio, \u00e8 comparsa anche la versione doppiata in italiano (la cui distribuzione ufficiale \u00e8 per\u00f2 avvenuta solo agli ultimi di aprile).\nNei mesi successivi sono usciti numerosi altri trailer e spot sul film. Un secondo spot (dopo quello per il \"Super Bowl\") \u00e8 stato trasmesso durante le Olimpiadi Invernali, mentre ai primi di marzo, senza preavviso, \u00e8 uscito un terzo trailer, molto simile al secondo, con l'aggiunta per\u00f2 di alcune scene inedite. Hanno inoltre fatto la loro comparsa anche i primi trailer internazionali (seppure di durata pi\u00f9 breve), come quello giapponese, distribuito a fine marzo, o quello francese, ai primi di maggio, entrambi con alcune scene inedite. Nel frattempo si \u00e8 andata consolidando la possibilit\u00e0 dell'uscita di un nuovo (e probabilmente definitivo) trailer completo, cosa che difatti \u00e8 avvenuta con quasi un mese di anticipo rispetto a quando previsto. Il nuovo trailer \u00e8 infatti comparso sul web, in anteprima assoluta, a met\u00e0 aprile, mentre era stato annunciato che sarebbe uscito assieme ad \"Iron Man 2\" (negli Stati Uniti dal 7 maggio) cosa che avvenuta ugualmente. Il 13 maggio \u00e8 comparsa anche la versione italiana del trailer definitivo (il 3\u00b0 in Italia) del film, dando cos\u00ec il via alla sua lunga campagna di lancio italiana.\nDistribuzione.\nLa distribuzione del film nelle sale americane era stata inizialmente fissata per il 2 luglio 2010, ma a solo due settimane dall'uscita del film nelle sale, uno dei produttori del film (Frank Marshall) ha annunciato via Twitter che la data per l'uscita del film era stata anticipata di un giorno, e che pertanto il film sarebbe uscito il 1\u00ba luglio, anzich\u00e9 il 2. L'uscita nella sale italiane venne fissata al 24 settembre 2010.\nAccoglienza.\nCritica.\nIl film fu duramente stroncato in patria ma soprattutto all'estero sia dalla critica che dal pubblico, venendo definito uno dei peggiori film mai realizzati. Sul sito Rotten Tomatoes detiene il 6% delle recensioni professionali positive, basato su 188 recensioni e con un voto medio di 2.8/10. Su Metacritic il film ha un punteggio di 20 su 100, basato sul parere di 33 critici.\nHa vinto ai Razzie Awards i premi come peggior film, peggior regista per M. Night Shyamalan, peggiore sceneggiatura di M. Night Shyamalan, peggior attore non protagonista per Jackson Rathbone e peggior uso del 3D. Inoltre ha ricevuto le nomination per Dev Patel come peggior attore non protagonista, Nicola Peltz come peggior attrice non protagonista, peggior coppia o cast per l'intero cast e peggior prequel, remake, rip-off o sequel."}
{"id": "2440412", "revid": "767487", "url": "https://it.wikipedia.org/wiki?curid=2440412", "title": "Oleksandr Lochman\u010duk", "text": ""}
{"id": "2440418", "revid": "339392", "url": "https://it.wikipedia.org/wiki?curid=2440418", "title": "Alexander Lokhmanchuk", "text": ""}
{"id": "2440419", "revid": "767487", "url": "https://it.wikipedia.org/wiki?curid=2440419", "title": "Kurt Elling", "text": "Biografia.\nDopo aver ottenuto un diploma al Gustavus Adolphus College di Saint Peter, Minnesota nel 1989, si iscrive all'Universit\u00e0 di Chicago dove interrompe gli studi tre anni dopo, a pochi esami dalla laurea.\nEsordisce come \"jazz vocalist\" con l'album \"Close Your Eyes\" (1995, etichetta Blue Note) e si fa notare per la sua voce baritonale, per le quattro ottave di estensione, per una sillabazione fluida e per un assoluto controllo della tecnica scat. Tra il 1997 e il 2003 pubblica, sempre per la Blue Note, altri sei album, due dei quali dal vivo.\nIl suo successo esordisce per tutta l'America\nNello stesso periodo collabora con numerose personalit\u00e0 del mondo jazzistico, tra cui David Amram, Bob Belden, Joanne Brackeen, Oscar Brown, Jr., Billy Corgan, Orbert Davis, George Freeman, Buddy Guy, Jon Hendricks, Laurence Hobgood, Charlie Hunter, Randy Bachman, Bob Mintzer, Rex Richardson e gli Yellowjackets.\nNel 1997 prende parte alla registrazione dell'album \"Swing\" dei Manhattan Transfer.\nNel 2007 lascia la Blue Note e pubblica \"Nightmoves\", primo album con la Concord Records in cui, al fianco di vecchi amici come Bob Mintzer, Christian McBride e John Pizzarelli, compaiono anche nuovi collaboratori (Rob Mounsey alle tastiere, Guilherme Monteiro alla chitarra e Gr\u00e9goire Maret all'armonica). L'album \u00e8 stato candidato al Grammy come miglior album di jazz vocale nel 2008.\nVincitore per tre anni di seguito dei sondaggi delle riviste \"Down Beat\" e \"JazzTimes\" come miglior voce maschile, si \u00e8 ormai imposto come personalit\u00e0 preminente nel panorama contemporaneo del jazz vocale. Elling \u00e8 anche vice presidente della \"National Academy of Recording Arts and Sciences\", l'organizzazione che assegna annualmente i Grammy Awards e che conta circa 17\u00a0000 iscritti.\nAttualmente, Elling canta con una band composta da Laurence Hobgood (pianoforte), Robert Amster (basso) e Kobie Watkins (batteria). Quando non \u00e8 in \"tour\", lo si pu\u00f2 ascoltare tutti i mercoled\u00ec sera al \"Green Mill Cocktail Lounge\" di Chicago. L'ultimo lavoro pubblicato da Elling si intitola \"1619 Broadway\"."}
{"id": "2440420", "revid": "834", "url": "https://it.wikipedia.org/wiki?curid=2440420", "title": "The Diary", "text": ""}
{"id": "2440422", "revid": "54253", "url": "https://it.wikipedia.org/wiki?curid=2440422", "title": "Metodi naturali", "text": ""}
{"id": "2440425", "revid": "729019", "url": "https://it.wikipedia.org/wiki?curid=2440425", "title": "Muscolo piccolo rotondo", "text": "Il muscolo piccolo rotondo (\"teres minor\") \u00e8 un muscolo che si trova nella parte posteriore della spalla, nei mammiferi, e fa parte di quel gruppo di muscoli detto \"cuffia dei rotatori\".\nAnatomia.\nIl piccolo rotondo ha origine dalla faccia posteriore e dal margine laterale della scapola, all'altezza circa del terzo medio. Si porta in alto e verso l'esterno andando ad inserirsi sulla faccetta inferiore della grande tuberosit\u00e0 dell'omero. \u00c8 posto tra il muscolo \"sottospinato\", in alto, ed il \"grande rotondo\", in basso, con cui contribuisce a delimitare, assieme all'omero, uno spazio che prende il nome di triangolo dei muscoli rotondi. \u00c8 il pi\u00f9 piccolo dei muscoli della regione posteriore della spalla. Il suo tendine decorre in direzione supero laterale per inserirsi nella faccetta inferiore del tubercolo maggiore ed al collo chirurgico dell'omero.\nFunzione.\nLa sua contrazione (insieme a quella del sottospinato) determina la rotazione esterna dell'omero. Ha anche una funzione di estensore orizzontale del braccio. Coopera inoltre a mantenere la coesione dei capi articolari della spalla.\nInnervazione.\nIl muscolo \u00e8 innervato dal Nervo ascellare, lo stesso che innerva anche il deltoide, e che si origina dal plesso brachiale."}
{"id": "2440433", "revid": "767487", "url": "https://it.wikipedia.org/wiki?curid=2440433", "title": "Il mostro di M\u00e4gendorf", "text": "Il mostro di M\u00e4gendorf \u00e8 un film del 1958 diretto da Ladislao Vajda, su sceneggiatura di Friedrich D\u00fcrrenmatt, che ne ricav\u00f2 poi il romanzo \"La promessa\".\nTrama.\nAll'uscita di una conferenza tenuta in una piccola citt\u00e0 della Svizzera, uno scrittore di gialli accetta un passaggio da un ex comandante della polizia di Zurigo. La conversazione tra i due verte sul fatto che i romanzi gialli presentano una visione distorta della realt\u00e0. Per illustrare il suo punto di vista, il poliziotto racconta un vecchio caso di omicidio e narra di come le indagini fossero state affidate al miglior commissario disponibile, il freddo e impassibile Matth\u00e4i, dalle geniali intuizioni, non comprese dai suoi ottusi e altezzosi colleghi. Un susseguirsi di freddi e all'inizio strani ragionamenti che lo porteranno tanto vicino alla verit\u00e0, che per un crudele scherzo del destino non raggiunger\u00e0 mai.\nIn realt\u00e0 il romanzo presenta due finali, dei quali quello a lieto fine (il Commissario Matthai cattura l'omicida e salva la bambina) \u00e8 quello usato nel film del 1958. In un'altra versione cinematografica, cecoslovacca degli anni novanta, il commissario non arriva in tempo all'ultimo appuntamento ma \u00e8 la mamma della bambina in pericolo che la salva e uccide l'assassino."}
{"id": "2440434", "revid": "739313", "url": "https://it.wikipedia.org/wiki?curid=2440434", "title": "Richard de Bures", "text": "Non si hanno molte informazioni su lui, se non che era il cappellano della fortezza di \"Cathel Blanc\" e Gran Commendatore dell'Ordine templare ma probabilmente non venne realmente eletto Gran Maestro. Dal 1245 infatti non si ebbero pi\u00f9 notizie del Gran Maestro Armand de P\u00e9rigord e per questo motivo Richard de Bureus forse ebbe solo l'incarico di reggere l'Ordine in attesa di un'elezione ufficiale o del ritorno del Gran Maestro, ma il 2 maggio 1247 mor\u00ec, cos\u00ec come si presume sia morto anche il precedente Gran Maestro e l'Ordine elesse Guillaume de Sonnac nuovo Gran Maestro."}
{"id": "2440435", "revid": "181699", "url": "https://it.wikipedia.org/wiki?curid=2440435", "title": "Formula 2 giapponese 1978", "text": "La stagione 1978 della Formula 2000 giapponese fu corsa su 7 gare. Fu vinta dal pilota nipponico Kazuyoshi Hoshino su Nova-BMW.\nRisultati e classifiche.\nClassifica piloti.\nI punti sono assegnati secondo lo schema seguente:\nContano i 5 migliori risultati. I piloti ospiti non partecipano alla classifica finale. La loro posizione \u00e8 trasparente ai fini dell'assegnazione dei punti.\nSuzuka Championship.\nNella classifica contano solo i risultati colti sul Circuito di Suzuka. Partecipano alla classifica anche i piloti ospiti. Non vi sono scarti."}
{"id": "2440440", "revid": "1442080", "url": "https://it.wikipedia.org/wiki?curid=2440440", "title": "Pacific Life Open 2008 - Singolare femminile", "text": "Il singolare del Pacific Life Open 2008 \u00e8 stato un torneo di tennis facente parte del WTA Tour 2008.\nDaniela Hantuchov\u00e1 era la detentrice del titolo, ma ha perso ai quarti contro Marija \u0160arapova.\nAna Ivanovi\u0107 ha vinto in finale 6\u20134, 6\u20133, contro Svetlana Kuznecova.\nTeste di serie.\nTutte le teste di serie hanno ricevuto un bye per il 2\u00ba turno."}
{"id": "2440443", "revid": "11959", "url": "https://it.wikipedia.org/wiki?curid=2440443", "title": "Abul Wafa Muhammad Al Buzjani", "text": ""}
{"id": "2440454", "revid": "287204", "url": "https://it.wikipedia.org/wiki?curid=2440454", "title": "Il mostro di Magendorf", "text": ""}
{"id": "2440457", "revid": "298055", "url": "https://it.wikipedia.org/wiki?curid=2440457", "title": "Shilo Norman", "text": ""}
{"id": "2440460", "revid": "110157", "url": "https://it.wikipedia.org/wiki?curid=2440460", "title": "Fabio Perini (azienda)", "text": "La Fabio Perini S.p.A. \u00e8 un'azienda italiana, con sedi in tre continenti, specializzata nella progettazione e produzione di macchinari per la trasformazione e il confezionamento della carta tissue. \u00c8 parte del gruppo tedesco K\u00f6rber e della sua divisione K\u00f6rber Process Solutions.\nIntroduzione.\nLa Fabio Perini S.p.A. \u00e8 un'azienda metalmeccanica fondata a Lucca nel 1966 dall'inventore e imprenditore Fabio Perini. L'azienda \u00e8 specializzata nella progettazione e produzione di macchinari per la trasformazione della carta tissue, rotoli industriali e per il relativo confezionamento.\nLa sede principale si trova a Lucca; altre undici sedi, otto di vendita e cinque di produzione, sono dislocate in tre continenti (America, Europa e Asia).\nDal 1994 fa parte della divisione K\u00f6rber Process Solutions del gruppo multinazionale tedesco K\u00f6rber con sede ad Amburgo, in Germania.\nStoria.\nFabio Perini e l'espansione dell'azienda.\nL'attivit\u00e0 imprenditoriale di Fabio Perini inizia nel 1960, quando inventa un macchinario per il taglio automatico della carta \"tissue\" (primo della serie di numerosi brevetti).\nNel 1966 Fabio Perini fonda l'azienda individuale omonima, la Fabio Perini, con lo scopo di progettare nuove tecnologie e produrre macchinari per la trasformazione della carta per usi domestici (ad esempio: macchinari per la produzione di carta asciugatutto).\nNegli anni sessanta, con il modificarsi degli stili di vita, il settore della carta per usi domestici si sviluppa sensibilmente.\nQuesta crescita favorisce l'azienda lucchese che cresce fino a trasformarsi, nel 1973, in una Societ\u00e0 per azioni.\nFabio Perini S.p.A..\nTrasformata in una societ\u00e0 per azioni, la Fabio Perini S.p.A. vive una fase di espansione internazionale. Negli anni settanta vengono aperte nuove sedi in Europa e America: due sedi di vendita in Europa (a Parigi nel 1974 e a D\u00fcsseldorf nel 1976), una sede di vendita negli Stati Uniti (a Green Bay nel 1978) e una sede di produzione in America Latina (a Joinville, Brasile, nel 1975).\nNegli anni ottanta e novanta ulteriori nuove sedi di vendita vengono aperte in Asia (a Yokohama nel 1984, a Hong Kong nel 1985 e a Fuji nel 1991), Europa (a Londra nel 1984) e Stati Uniti (a Miami nel 1990).\nIn poco pi\u00f9 di 20 anni, grazie a numerosi brevetti originali, la Fabio Perini si \u00e8 trasformata da azienda individuale in una multinazionale capace di servire il 75% del mercato mondiale.\nNel 1991, per la sua capacit\u00e0 imprenditoriale, il fondatore Fabio Perini viene nominato Cavaliere Del Lavoro.\nIngresso nel gruppo K\u00f6rber.\nNel 1994 il fondatore Fabio Perini cede la sua azienda alla multinazionale tedesca K\u00f6rber, gruppo multinazionale specializzato nella produzione di macchine industriali.\nLa sede principale della Fabio Perini S.p.A. rimane a Lucca.\nL'espansione dell'azienda continua e tre nuove sedi vengono aperte in Asia: due di vendita (a Singapore nel 1994 e a Seul nel 1995) e una di produzione (a Shanghai nel 2002).\nNel 2003 viene aperta a Lucca la Perini Engraving S.r.l., divisione del gruppo che si occupa della produzione di macchinari per la goffratura (in inglese \"engraving\" o \"embossing\"), ovvero il processo che permette di imprimere disegni in rilievo sulla carta (ad esempio sui tovaglioli o sugli asciugatutto).\nNel 2006 la Fabio Perini S.p.A. ha avuto un fatturato 169 milioni di euro.\nIl 1\u00ba dicembre 2008 \u00e8 stato nominato il nuovo Amministratore delegato, Alessandro Bulfon.\nDal 1\u00ba settembre 2012 Stefano Di Santo assume l'incarico di Amministratore delegato, della Fabio Perini S.p.A. diventando, in qualit\u00e0 di CEO, anche il responsabile della Fabio Perini Business Unit a livello mondiale.\nIl 13 gennaio 2020 il gruppo dirigente comunica la decisione di spostare, presso lo stabilimento di Lucca, la produzione dei macchinari prodotti nello stabilimento di Bologna. Viene ufficializzata inoltre una procedura di licenziamenti collettivi che interesser\u00e0 66 lavoratrici e lavoratori occupati presso il sito produttivo di Bologna.\nProdotti.\nAlcuni dei macchinari prodotti della Fabio Perini S.p.A. sono:\nPerini Journal.\nDal 1979 al 1989 la Fabio Perini S.p.A. pubblica l'house organ Perini News Sheet. Nel 1989 questa pubblicazione, dedicata non solo a informare i dipendenti ma anche gli operatori di settore sull'andamento del mercato del tissue, cambia nome e viene chiamato \"Perini Journal - The World of Tissue. Sotto questa forma diventa una\" rivista semestrale con staff editoriale permanente e collaborazioni con esperti di settore e giornalisti, ed estende i suoi ambiti anche al di fuori del settore cartario, verso la cultura della carta in senso lato e verso la cultura in generale. Come Perini Journal viene pubblicata in edizione occidentale in italiano e inglese, "}
{"id": "2440466", "revid": "1573940", "url": "https://it.wikipedia.org/wiki?curid=2440466", "title": "Atrax", "text": "Atrax \u00e8 un genere di ragni appartenente alla famiglia Atracidae.\nDistribuzione.\nLe 3 specie note di questo genere sono diffuse nella parte sud-orientale dell'Australia.\nTassonomia.\nQuesto genere \u00e8 stato trasferito negli Hexathelidae dalla famiglia Dipluridae a seguito di un lavoro di Raven del 1980.\nConsiderato sinonimo anteriore di \"Poikilomorpha\" a seguito di uno studio di Gray del 1978, ma non di \"Styphlopis\" , \"Pseudatrax\" , n\u00e9 di \"Anepsiada\" da un lavoro di Gray del 1988, \"contra\" un suo precedente lavoro del 1978 e uno studio di Raven del 1980.\nDi recente, a seguito del lavoro dell'aracnologo Hedin et al., del 2018, \u00e8 stato trasferito dalla famiglia Hexathelidae alla famiglia Atracidae\nAttualmente, a dicembre 2020, si compone di tre specie:\nSpecie trasferite.\nDa un discreto numero di specie prima attribuite a questo genere, \u00e8 stato costituito il genere Hadronyche :"}
{"id": "2440468", "revid": "320578", "url": "https://it.wikipedia.org/wiki?curid=2440468", "title": "Operazione Watchtower", "text": ""}
{"id": "2440471", "revid": "288300", "url": "https://it.wikipedia.org/wiki?curid=2440471", "title": "Edgar Junior Cani", "text": ""}
{"id": "2440475", "revid": "595001", "url": "https://it.wikipedia.org/wiki?curid=2440475", "title": "Matteo Gladig", "text": "Biografia.\nSi mise in luce vincendo nel 1905 il torneo della \"Societ\u00e0 Scacchistica Triestina\".\nNel 1909 a Trieste pareggi\u00f2 un match su 4 partite contro Old\u0159ich Duras, vincendone una e pareggiandone due.\nNel 1910 partecip\u00f2 al 17\u00ba Congresso della Federazione Tedesca, ma si ritir\u00f2 all'inizio della manifestazione.\nNel 1911 partecip\u00f2 al 5\u00ba torneo nazionale di Roma, vincendolo con 11 \u00bd punti davanti a Stefano Rosselli del Turco 10 \u00bd, Arturo Reggio 9 \u00bd e altri sette giocatori, tra cui Davide Marotti.\nAllo scoppio della prima guerra mondiale fu arruolato nell'esercito austriaco (Trieste apparteneva allora all'Impero austro-ungarico), ma i suoi sentimenti di italianit\u00e0 lo indussero a tentare di passare nelle file italiane. Scoperto, fu incarcerato a Lubiana, dove mor\u00ec in circostanze non chiare. Secondo altre versioni riusc\u00ec invece ad arruolarsi nell'esercito italiano e mor\u00ec combattendo al fronte.\nUna sua partita.\nOld\u0159ich Duras - Matteo Gladig, Match Trieste 1909."}
{"id": "2440480", "revid": "729019", "url": "https://it.wikipedia.org/wiki?curid=2440480", "title": "British Aerospace BAe 125", "text": "Il British Aerospace 125 \u00e8 un aereo bireattore plurimpiego, monoplano ad ala bassa, prodotto dalla britannica British Aerospace, conosciuto anche come Dominie ha compiuto il primo volo il 13 agosto 1962.\nStoria del progetto.\nIl progetto originario del BAe 125 venne ideato dalla de Havilland Aircraft Company che con il modello DH.125 Jet Dragon, nel corso del 1961, decide di produrre un piccolo jet per utilizzo business. Il primo dei due prototipi Viene portato in volo per la prima volta il 13 agosto 1962 equipaggiato con due turboreattori Viper 20.\nPassata successivamente la produzione alla Hawker Siddeley Aircraft, il modello viene ridenominato HS.125, fino all'emissione del Aircraft and Shipbuilding Industries Act del 1977 in cui il governo britannico intese la nazionalizzazione della produzione aeronautica. Da quel momento viene prodotto dalla British Aerospace.\nNel 1993 la linea di produzione dei BAe 125 viene scorporata dalla British Aerospace e acquisita dalla statunitense Raytheon Aircraft Company e l'aereo prende il nome di Hawker 800.\nSviluppo.\nLe prime versioni di questo riuscito aviogetto executive sono dotate dei turboreattori Viper 20 e cabina per sei passeggeri.\nLe prime modifiche furono apportate quando l'allora Hawker Siddeley introdusse l'HS.125 serie 600, variante con fusoliera allungata rispetto all'originale e da 8 a 14 posti per passeggeri, motori Viper 601-22 pi\u00f9 potenti, una deriva pi\u00f9 alta e un serbatoio contenuto nella deriva dorsale.\nNel 1976 venne prodotta la prima versione dotata di turboventola, l'HS 125 serie 700, con motori Garrett TFE731.\nLa successiva serie 800 ha un'apertura alare aumentata, parabrezza ricurvo, serbatoio dorsale di maggiore capacit\u00e0 e cabina di pilotaggio dotata di strumentazioni elettroniche e schermi video.\nImpiego operativo.\nIl BAe 125 trova impiego, in numerose versioni modificate, civili e militari, come aereo executive e navetta, da addestramento e per servizio medico.\nUtilizzatori.\nCivili.\nOperatori privati, servizi di aerotaxi, collaborazioni con vari operatori di voli charter mondiali."}
{"id": "2440482", "revid": "1372005", "url": "https://it.wikipedia.org/wiki?curid=2440482", "title": "Renaud de Vichiers", "text": "Biografia.\nNato nella provincia di Champagne fu precettore di Francia e Gran Maresciallo dell'Ordine templare, eletto Gran Maestro dell'Ordine, dopo la morte di Guillaume de Sonnac avvenuta l'11 febbraio 1250 nella Battaglia di al-Mansura. In questa battaglia combatte anche Renaud de Vichiers al comando dei Templari in prima linea, e si distinte particolarmente per l'astuzia e il coraggio che dimostr\u00f2 quando, nonostante la contrariet\u00e0 di re Luigi IX di Francia, si lanci\u00f2 alla carica con successo, in risposta all'accerchiamento dei musulmani. Quest'azione per\u00f2 venne rapidamente contrattaccata e l'avanguardia dell'esercito subi gravi perdite tra cui il fratello del re, Roberto I d'Artois.\nMolto amico di san Luigi IX, contribu\u00ec con i suoi consigli a convincere il re a rimanere in Terra Santa e riorganizzare l'esercito crociato.\nMor\u00ec il 20 gennaio 1256."}
{"id": "2440483", "revid": "165042", "url": "https://it.wikipedia.org/wiki?curid=2440483", "title": "Piazza Sant\u2019Antonio (Trieste)", "text": ""}
{"id": "2440492", "revid": "122630780", "url": "https://it.wikipedia.org/wiki?curid=2440492", "title": "Gradiscutta (Nova Gorica)", "text": "Gradiscutta (gi\u00e0 \"Gradiscutta in Val Vipacco\", in sloveno Gradi\u0161\u010de nad Prva\u010dino) \u00e8 un paese di 506 abitanti della Slovenia, frazione del comune di Nova Gorica.\nLa localit\u00e0 si trova su di una collina sopra la riva sinistra della parte occidentale del fiume Vipacco, a 121,7 metri s.l.m. e a 9,0 chilometri dal confine italiano.Nell'insediamento (\"naselje\") sono inoltre presenti gli agglomerati di Molino (\"Mlin\") e Turni (\"Turn\").\nDurante il dominio asburgico Gradiscutta fu comune autonomo e comprendeva anche l'insediamento di Osseglie [o Osseulego] (\"O\u0161evljek\") attualmente parte del comune di Ranziano-Voghersca.\nA Gradiscutta visse e mor\u00ec il pittore Giuseppe Tominz.\nGeografia fisica.\nRappresentato in parte nella carta IGM al 25.000: 40A-IV-SE\nCorsi d'acqua.\nFiume Vipacco (\"Vipava\")."}
{"id": "2440500", "revid": "83531", "url": "https://it.wikipedia.org/wiki?curid=2440500", "title": "Jean-Christophe Frisch", "text": "Fondatore e direttore del gruppo \"XVIII-21 Musique des Lumi\u00e8res\", poi ridenominato \"XVIII-21 - Le Baroque Nomade\".\nBiografia.\nFiglio del clavicembalista Jacques Frisch, ha iniziato la carriera partecipando a numerosi concerti. Dopo il successo della registrazione delle sonate per flauto di Antonio Vivaldi, decide di creare \"XVIII-21 Musique des Lumi\u00e8res\", con il quale pu\u00f2 realizzare il suo progetto di musica barocca. \nDal 2006, il nome del gruppo diviene \"XVIII-21 Le Baroque Nomade\".\nFrisch diviene uno dei rappresentanti di una nuova generazione di concertisti di musica barocca."}
{"id": "2440503", "revid": "671029", "url": "https://it.wikipedia.org/wiki?curid=2440503", "title": "Sportclub Eisenstadt", "text": "Lo Sportclub Eisenstadt, chiamato comunemente \"SC Eisenstadt\", fu una societ\u00e0 calcistica con sede ad Eisenstadt, capoluogo del land austriaco del Burgenland, esistita dal 1907 al 2008.\nLa societ\u00e0 \u00e8 fallita nel corso della stagione 2007-2008, mentre militava in Regionalliga Ost.\nStoria.\nFu fondata come Kismartoner FC, in quanto all'epoca Eisenstadt, come tutto il Burgenland, dipendeva dal Regno d'Ungheria, ed era nota come Kismarton. Nel 1953 si fonde con lo Sportclub Eisenstadt nell'ASV\u00d6 Eisenstadt, per poi prendere l'attuale denominazione nel 1957.\nHa disputato ben 13 stagioni nella massima serie del campionato austriaco di calcio, la prima nel 1967 dopo la promozione dalla Regionalliga. Il massimo successo della squadra rimane per\u00f2 la conquista della Coppa Mitropa nell'edizione del 1984, ultimo successo di una squadra austriaca nella competizione, precedendo di un punto gli jugoslavi del Pri\u0161tina.\nDopo un primo fallimento nel 1988, sono iniziati gli anni bui per la societ\u00e0 biancorossa, che al 2007 aveva accumulato complessivamente 6.000 euro di debiti nei confronti della Burgenl\u00e4ndischer Fussballverband. Nemmeno il previsto intervento del facoltoso Richard Trenkwalder, attuale proprietario dell'Admira Wacker M\u00f6dling, e lo \"Spielgemeinschaft\" con i vicini del Ritzing hanno potuto salvare la societ\u00e0. Nel maggio 2008, ultimo in classifica delle 16 squadre della Regionalliga Ost, lo Sportclub Eisenstadt \u00e8 stato dichiarato fallito e cancellato dal panorama calcistico nazionale.\nStadio.\nFino alla stagione 2006-2007 il club ha disputato le partite casalinghe nel Lindenstadion, un impianto da 14.700 spettatori. Nell'estate 2007, tuttavia, l'Eisenstadt si trasfer\u00ec al Sonnensee-Stadion di Ritzing, una struttura molto pi\u00f9 piccola, con circa 4.500 posti.\nIl Lindenstadion \u00e8 stato rilevato dopo il fallimento della societ\u00e0. Il club gioc\u00f2 le ultime partite ufficiali della sua storia nell'impianto di Antau."}
{"id": "2440505", "revid": "1149807", "url": "https://it.wikipedia.org/wiki?curid=2440505", "title": "Sengoku 3", "text": "Sengoku 3 \u00e8 un videogioco picchiaduro a scorrimento sviluppato e pubblicato dalla SNK nel 2001. Riscosse un discreto successo. \"Sengoku 3\" \u00e8 il terzo ed ultimo capitolo dell'omonima saga.\nTrama.\nNell'anno 2001, forze demoniache provenienti dal Giappone feudale adoperano numerosi portali inter-dimensionali per raggiungere il futuro e conquistare il mondo.\nPrima che la distruzione globale si realizzi, quattro valorosi eroi, provenienti anch'essi da quest'epoca remota, si uniscono per sfidare il male sparsosi.\nModalit\u00e0 di gioco.\nLa manovrabilit\u00e0 dei personaggi \u00e8 semplice quanto complessa: capaci di camminare, scattare e dunque correre, possono combinare gli attacchi fisici e le spadate per arrecare ingentissimi danni ai nemici - particolarmente efficace se si conosce l'hit-stun nemico.\nLa barra di energia, se raggiunge lo zero, determina la sconfitta del personaggio, quindi un'altra vita sar\u00e0 usata per continuare a giocare.\nPersonaggi.\nSei sono in totale i personaggi: quattro sono disponibili sin da principio, mentre gli altri due saranno resi disponibili dopo essere stati sconfitti in duello e solo durante la seconda met\u00e0 del gioco.\nKongoh.\nEnorme e nerboruto, \u00e8 il pi\u00f9 lento, utilizza un singolare fusto di metallo con cui ammacca i nemici o li afferra, scaraventandoli contro altri avversari. Detiene la conoscenza dei Kanji per attacchi mediante contusione.\nKagetsura.\nFratello di Byakky, equilibrato e tendente all'attacco, utilizza una classica Katana giapponese per fronteggiare gli oppositori. Detiene la quintessenza dei tuoni con i suoi Kanji magiic.\nFalcon.\nSpadaccino europeo, armato di sciabola, risulta essere rapido pi\u00f9 di Kagetsura ma blandamente pi\u00f9 debole. Detiene il potere delle fiamme.\nKurenai.\nArmata delle omonime daghe giapponesi da combattimento, \u00e8 scattante e fugace, ma in scompenso \u00e8 la pi\u00f9 fragile di tutti. Sono gli spiriti delle foreste ad aiutarla quando ha bisogno. \nByakky.\nFratello di Kagetsura, maneggiando la sua girandola acuminata \u00e8 in grado di infierire anche sui nemici distanti, una volta terminata la sua combo usando l'arma. Ha consacrato l'anima ad un demone, a lui ora fedele e sempre disposto ad aiutarlo.\nOkuni.\nProsperosa donna (pone un braccio sotto i seni per reggerli, tanto sono pesanti), sorella di Kurenai, utilizza un Tessen molto elastico per lacerare i nemici. \u00c8 capace di manovrare i fiori di ciliegio, trasfondendo in loro un potere ammorbante."}
{"id": "2440506", "revid": "2093939", "url": "https://it.wikipedia.org/wiki?curid=2440506", "title": "Centro Sportivo Esercito", "text": "Il Centro Sportivo Esercito \u00e8 il corpo sportivo degli sport olimpici dell'Esercito Italiano e si occupa di sport a livello agonistico, al fine di arruolare atleti di chiaro interesse nazionale; cura e segue, di concerto con gli organismi sportivi federali, la preparazione atletica e l'attivit\u00e0 agonistica dei militari. Dipende direttamente dallo Stato maggiore dell'Esercito italiano.\nStoria.\nIl corpo \u00e8 stato costituito il 1\u00ba gennaio del 1960 come Centro Sportivo Esercito in concomitanza della 14\u00aa edizione dei Giochi Olimpici di Roma e con alle sue dipendenze la 1\u00aa Compagnia speciale bersaglieri atleti. Nel 2008 il primo reparto dipendente assume la denominazione attuale di Centro sportivo olimpico dell'Esercito.\nOrganizzazione.\nLa componente sportiva dell'Esercito \u00e8 organizzata in forma di associazione sportiva dilettantistica e si suddivide in cinque sezioni:\nIl gruppo sportivo ebbe anche una sezione di rugby a 15 che milit\u00f2 in cinque campionati di prima divisione (Eccellenza e poi Serie A) nel decennio 1960-1970, anno della sua definitiva retrocessione in serie B. La squadra disputava i suoi incontri interni allo stadio Militare dell'Arenaccia di Napoli.\nSportivi importanti.\nIl Centro Sportivo Esercito non ha mancato di distinguersi in tutte le discipline sportive estive ed invernali, come nei Giochi olimpici e nei Campionati mondiali ed europei delle varie discipline.\nHanno militato e militano nel Centro Sportivo Esercito atleti come:"}
{"id": "2440507", "revid": "239447", "url": "https://it.wikipedia.org/wiki?curid=2440507", "title": "SC Eisenstadt", "text": ""}
{"id": "2440514", "revid": "1372005", "url": "https://it.wikipedia.org/wiki?curid=2440514", "title": "La ribellione di Bacon", "text": "La ribellione di Bacon (Bacon's Rebellion) fu una ribellione, avvenuta nel 1676 nella Colonia della Virginia, guidata da Nathaniel Bacon, un ricco allevatore. Essa fu la prima ribellione avvenuta nelle Tredici colonie in cui presero parte coloni scontenti; un fatto simile avvenne in Maryland qualche mese dopo, entrambi in un periodo in cui il prezzo del tabacco (principale merce da esportazione) subiva frequenti fluttuazioni al ribasso. La presa di posizione fu una protesta contro le razzie dei nativi americani alle frontiere, oltre che contro le politiche del governatore reale della Virginia, William Berkeley che era biasimato per due motivi: il tentativo di mantenere la pace con i nativi impedendo ai coloni poveri di espandersi sulle montagne sconfinando nel loro territorio, e il suo governo oligarchico che si appoggiava sui grandi proprietari terrieri (in genere anglicani) e sui favoriti del governatore e della corona. La questione di chi avesse diritto al suffragio per eleggere i consiglieri del \"parlamento\" coloniale (House of Burgesses) aveva una certa rilevanza, con il governatore che cercava di ridurre il suffragio a chi poteva vantare natali da gentiluomo e ampie propriet\u00e0 terriere, mentre molti cercavano invece di estendere il suffragio anche ai piccoli piantatori autonomi (sovente ex servi a contratto o immigrati recenti), che ne erano esclusi, in mezzo rimanevano gli interessi dei medio/piccoli piantatori (spesso membri della milizia), che rischiavano di essere esclusi dall'elettorato attivo per ordine del governatore. Inoltre cercava di mantenere una tassazione adeguata alle necessit\u00e0 imperiali, pi\u00f9 che a quelle della colonia.\nLa fedelt\u00e0 al monarca era poco apprezzata nelle colonie, poich\u00e9 la dinastia Stuart post-restaurazione era percepita come filo-cattolica e filo-assolutista, mentre la maggior parte della popolazione coloniale simpatizzava per il parlamento (e si sarebbe schierata rapidamente con gli Orange durante la di poco successiva seconda rivoluzione inglese). Questa fu una delle prime volte in cui i poveri di pelle bianca (molti dei quali erano o erano stati \"servi a contratto\", ovvero schiavi) e quelli di etnia nera (diversi dei quali erano ex schiavi emancipati) furono uniti nel sostenere una causa. Intorno al 1700 nasce per\u00f2 una nuova linea sociale divisoria, quella tra bianchi e neri, i bianchi cominciarono ad uniformarsi grazie alla cultura occidentale condivisa (gioco d'azzardo, corse dei cavalli) mentre i neri vennero percepiti come una minaccia (per via dell'elevato numero di schiavi) fu quindi la schiavit\u00f9 ad unire la comunit\u00e0 bianca, privilegiata e non, nel disprezzo e nella paura dei neri. Mentre i coltivatori non riuscirono nel loro intento di espellere i nativi americani dalla Virginia, la ribellione obblig\u00f2 Berkeley a recarsi in Inghilterra per rispondere dei disordini. Inoltre convinse il ceto pi\u00f9 ricco dei piantatori ad accordarsi con gli agricoltori poveri, con tattiche paternalistiche.\nAntefatto.\nPrima della \"ribellione in Virginia\", come venne chiamata, nel 1674, un gruppo di coltivatori insediati alla frontiera della Virginia, chiesero ai nativi americani di spostarsi in alcuni territori protetti, altrimenti sarebbero stati uccisi. L'anno successivo, nel settembre 1675, un gruppo di indiani Doeg rubarono alcuni maiali al piantatore Thomas Mathews, come ritorsione per il mancato pagamento di alcune partite di merce acquistate dagli indiani. Quando i coloni scoprirono il fatto, uccisero diversi indiani. In risposta questi ultimi uccisero il mandriano di Mathews, Robert Hen.\nDue capitani della milizia, (entrambi con una storia di aggressione non motivata verso gli indiani) si recarono presso gli indiani, uccidendo 14 Susquehannock senza alcun motivo. Ne scatur\u00ec una serie di incursioni in ritorsione al fatto accaduto. John Washington and\u00f2 ad una festa dalla Virginia al Maryland, e circond\u00f2 un campo di Susquehannock con la milizia del Maryland. Anche se gli indiani rimasero nel campo per sei settimane, quando sei dei loro capi uscirono per parlamentare, vennero uccisi a sangue freddo dai coloni assedianti.\nDopo alcune settimane, gli indiani ruppero la tregua e si recarono alle cascate del fiume James (nei pressi dell'attuale (Richmond). Lungo la strada, uccisero numerosi coloni in ritorsione per la morte dei loro capi. Quando ebbero ucciso un numero adeguato di persone, tentarono di concordare una tregua con gli inglesi che rifiutarono.\nCercando di evitare una intensificazione della guerra con gli indiani, il Governatore Berkeley eman\u00f2 una legge per il contenimento della minaccia dei nativi americani. Egli propose la costruzione di molti forti difensivi lungo la frontiera. I coloni sulla frontiera, pensando che il piano era costoso ed inadeguato, pensarono che era una scusa per aumentare le tasse.\nLa ribellione.\nQuando Berkeley rifiut\u00f2 di rivalersi nei confronti dei nativi americani, gli allevatori si riunirono a rapporto per discutere della faccenda. Nathaniel Bacon arriv\u00f2 con un gran quantitativo di brandy e dopo che venne distribuito, egli venne eletto capo del gruppo. Bacon era un membro minore della borghesia britannica, legato alla gentry, e immigrato da relativamente pochi anni in America (anche per rifarsi da una condotta non immacolata che lo vide coinvolto in alcuni scandali finanziari), era stato legato a Bekerley all'inizio, ma era venuto ad urto con il governatore ed aveva iniziato a condurre una vita, prospera ma non troppo agiata, come piccolo/medio coltivatore di tabacco. Era inoltre un importante membro della milizia della Virginia, di cui conservava il grado di Capitano, e che aveva contribuito a riorganizzare durante gli anni in cui era in buoni rapporti con il governatore. Contro gli ordini di Berkeley, si diresse a sud prima di raggiungere la trib\u00f9 Ochannechee. Dopo aver ottenuto la promessa di attaccare gli Susquehanocks, Bacon ed i suoi uomini attaccarono e uccisero la maggior parte degli uomini, donne e bambini del villaggio. Al loro ritorno a casa scoprirono che Berkeley aveva richiesto una nuova elezione alla Camera dei Burgess, allo scopo di facilitare i problemi degli indiani.\nLa neoeletta House of Burgesses decret\u00f2 un numero elevato di riforme sfavorevoli al governatore (anche se in quel periodo Bacon non partecip\u00f2 alle riunioni del Burgess, poich\u00e9 la sua piantagione era molto lontana) limitando i poteri del governatore e ripristinando i diritti di suffragio ai cittadini senza terre. \nDopo la promulgazione di queste leggi, Bacon arriv\u00f2 a Jamestown con 500 uomini per chiedere l'invio di truppe contro gli indiani. Il governatore rifiut\u00f2 di cedere alle pressioni, anche sotto la minaccia delle armi, puntando all'accordo diplomatico, ma Bacon riusc\u00ec ad estorcere, con la forza, la nomina di una commissione parlamentare allo scopo di ottenere la guerra contro gli indiani. Durante questi avvenimenti, vennero uccise otto persone in alcune scorribande indiane sulla frontiera. \nIl 30 luglio 1676, Bacon ed il suo esercito emisero la \"Declaration of the People of Virginia\", chiedendo che gli indiani dell'area venissero uccisi o espulsi e la fine della loro figura di \"parassiti\". La dichiarazione criticava l'amministrazione di Berkeley in dettaglio. Lo accusava di imporre tasse ingiuste, di nominare amici in posizioni chiave e di debolezza nel proteggere i coltivatori della frontiera dall'attacco degli indiani. La base sociale che appoggiava Bacon era formata soprattutto da piccoli agricoltori delle regioni di frontiera e da artigiani protestanti non conformisti delle zone costiere, non mancavano per\u00f2 figure eminenti (specialmente mercanti di pellicce e piantatori dell'entroterra dalla ricchezza recente) che Berkeley aveva indispettito o marginalizzato a favore di gruppi di potere pi\u00f9 malleabili, la maggior parte dei grandi latifondisti e i loro proteg\u00e9 tendevano invece ad appoggiare il governatore, mentre i piccoli coltivatori della baia e gli artigiani anglicani della costa si tenevano per lo pi\u00f9 in disparte.\nBacon ed i suoi uomini iniziarono a muovere contro gli indiani alla frontiera, lanciando un attacco contro gli innocenti Pamunkey. Essi, non solo non avevano mai partecipato agli attacchi contro i coloni, ma erano sempre stati alleati degli inglesi in tutto il tempo dei raid indiani contro i coloni. Essi stavano provvedendo a raccoglie guerrieri per aiutare gli inglesi, quando Bacon prese il potere.\nAlcuni mesi dopo il conflitto, le forze di Bacon, circa 300-500 uomini, marciarono su Jamestown, dove diedero al fuoco la capitale coloniale il 19 settembre 1676. Sopraffatto, Berkeley si ritir\u00f2 al di l\u00e0 del fiume.In questi giorni Bacon garant\u00ec l'emancipazione agli schiavi neri che si fossero arruolati nella sua milizia, alienandosi definitivamente le simpatie dei maggiori piantatori della colonia (inclusi alcuni dei suoi primi sostenitori, che erano anche in grado di garantirgli un certo sostegno parlamentare), questa manovra serviva per cercare di aumentare rapidamente il numero di miliziani disponibili, ma non diede tutti i risultati sperati, anche perch\u00e9 i pochissimi ex schiavi che giunsero nelle sue file erano privi di armi e di addestramento all'uso delle armi da fuoco. Complessivamente per\u00f2 Bacon riusc\u00ec a mobilitare, anche se mai a concentrare in un unico punto, circa 1.000 uomini, una cifra notevole nella Virginia di quel tempo.\nPrima che una squadra navale inglese potesse giungere in porto in soccorso di Berkeley e dei suoi uomini, Bacon mor\u00ec di dissenteria il 26 ottobre 1676. \nJohn Ingram prese il suo posto a capo della ribellione, ma molti seguaci si ritirarono. Essi vennero sconfitti da Berkeley che lanci\u00f2 una serie di ambiziosi e proficui attacchi attraverso la Chesapeake Bay. Le sue forze, molto rinforzate dalle \u00e9lite sociali dei latifondisti della costa (che permisero al governatore di disporre anche di reparti a cavallo della milizia, molto mobili ed adatti alle operazioni rapide), finirono per disperdere i pochi che ancora erano rimasti fedeli a Ingram. Fondamentale per la sua vittoria si dimostr\u00f2 la marina mercantile britannica e il gruppo dei mercanti, sempre fedeli al governo legittimo (anche quando lo disapprovavano) e dotati di mercantili facilmente trasformabili in navi militari, capaci di portare qualche cannone, e miliziani (con magari anche qualche reparto a cavallo) per sbarcarli nei punti strategici della baia e della costa.\nIl settantenne governatore Berkeley, torn\u00f2 alla sua capitale bruciata alla fine del gennaio 1677.\nConseguenze.\nIl Governatore Berkeley ritorn\u00f2 al potere, confisc\u00f2 le propriet\u00e0 di diversi ribelli e fece impiccare 23 persone.Poco dopo giunsero sul posto rinforzi dall'Inghilterra, con un battaglione di regolari, che condannarono la durezza della repressione ed avviarono un'opera di pacificazione armata verso i potenziali ribelli e gli indiani sulla frontiera. Gli ultimi sprazzi di ribellione furono cancellati dopo non poco tempo, in sordina, alcuni gruppi di ribelli si insediarono sulla frontiera dove vissero indisturbati fino ad essere poi graziati, mentre pochi sbandati finirono per darsi al brigantaggio.\nDopo aver nominato una commissione d'inchiesta, ed inviato un rapporto al re Carlo II, Berkeley venne sollevato dall'incarico e richiamato in Inghilterra, mor\u00ec per\u00f2 prima di essere stato ricevuto dal monarca.\nCarlo II, si dice abbia detto: \"Quel vecchio pazzo, ha messo a morte pi\u00f9 gente in quella spoglia terra, di quanta io non ne abbia messa a morte per l'uccisione di mio padre.\"\nNon ci sono tracce ufficiali di questo commento; l'origine della storia sembra risalga ad un mito coloniale scaturito trent'anni dopo l'evento.\nPoveri bianchi e neri, indifferentemente, si unirono ai ribelli della frontiera. La visione di questa unit\u00e0 eterogenea allarm\u00f2 la classe dominante. Alcuni storici sostengono che la ribellione abbia spinto verso il razzismo e la istituzione dello schiavismo, come sistema per controllare la reazione dei poveri. Di fatto nel giro di pochi anni venne steso un muro invisibile tra bianchi e neri, formalizzato con il codice sulla schiavit\u00f9 del 1705, fu proibito emancipare gli schiavi neri e (nel giro di alcuni decenni) tutti i neri liberi della Virginia dovettero dirigersi in altre colonie britanniche. Inoltre furono anche questi gli anni in cui il numero di servi a contratto britannici \"importati\" in Virginia come contadini diminu\u00ec drasticamente (molti dei ribelli appartenevano a questa categoria, molti di pi\u00f9 approfittarono della ribellione per sfuggire al sistema delle piantagioni), che furono rimpiazzati da schiavi importati dalle Barbados o direttamente dall'Africa. I bianchi (inglesi, ma sempre pi\u00f9 spesso anche scozzesi e scoto-irlandesi, ironicamente spesso seguaci degli Stuart che Bacon tanto odiava) che migravano in Virginia lo fecero come coloni. In questo modo non vi furono pi\u00f9 neri liberi (e poveri) che potevano allearsi con bianchi semiliberi e poveri. I nativi furono i veri sconfitti, perch\u00e9 subirono perdite elevate in questo periodo, e perch\u00e9 i governatori della Virginia furono sempre meno propensi a difenderli (in una politica imperiale che voleva farne alleati e gestire con loro il lucroso commercio delle pellicce) contro le pretese dei coloni abitanti le aree di confine, avendo compreso che questa politica risultava molto impopolare tra i virginiani bianchi."}
{"id": "2440516", "revid": "230174", "url": "https://it.wikipedia.org/wiki?curid=2440516", "title": "Stormwarrior", "text": ""}
{"id": "2440525", "revid": "298229", "url": "https://it.wikipedia.org/wiki?curid=2440525", "title": "Bermuda FA Cup", "text": "La Coppa di Bermuda (\"Bermuda FA Cup\") \u00e8 il principale torneo calcistico ad eliminazione diretta organizzato dalla federazione calcistica di Bermuda.\nLa prima finale di una coppa nazionale a Bermuda risale al 1925, anche se non \u00e8 noto il nome del trofeo."}
{"id": "2440526", "revid": "547034", "url": "https://it.wikipedia.org/wiki?curid=2440526", "title": "Guglielmo Pizzirani", "text": "Biografia.\nFrequenta l'Istituto di Belle Arti sotto la guida del Gorini e del Ferri e gi\u00e0 in questo periodo collabora validamente ad attivit\u00e0 di restauro e decorazione su monumenti della sua citt\u00e0.\nDal 1909 si dedica all'insegnamento ed \u00e8 presente alle tre Secessioni Romane ('13- '14- '15). Nel 1920 comincia a partecipare, su invito, alle Biennali di Venezia e nello stesso anno la Societ\u00e0 \"Francesco Francia\" allestisce la sua prima personale. Nel 1931 iniziano, invece, le numerose partecipazioni alle Quadriennali di Roma.\nNel 1965 riceve la medaglia d'oro e il diploma per benemerenza per i meritevoli dell'arte e della cultura del Ministero della Pubblica Istruzione e diversi premi dalla Provincia di Bologna.\nMuore nel 1971, ma anche dopo la sua scomparsa sono moltissime le sue opere inserite in importanti rassegne e manifestazioni, nonch\u00e9 le mostre personali antologiche.\nGiuseppe Raimondi, alludendo a Pizzirani, scrisse: \u201c...la collina, la campagna bolognese, i viali e le strade, gli alberi e le sponde di siepe, ogni cosa dentro la luce cos\u00ec limpida e dolce della nostra regione... luoghi sereni... una parentela di spirito li lega a quelli, cos\u00ec umani di solito che rappresenta il francese Poussin nelle sue tele e nei disegni d\u2019Italia, e fanno pensare quanto sarebbero piaciuti a Corot, se li avesse conosciuti.\u201d"}
{"id": "2440528", "revid": "293377", "url": "https://it.wikipedia.org/wiki?curid=2440528", "title": "Campionato italiano di calcio 1943-1945", "text": ""}
{"id": "2440530", "revid": "138365", "url": "https://it.wikipedia.org/wiki?curid=2440530", "title": "Guerrillo", "text": ""}
{"id": "2440535", "revid": "30445", "url": "https://it.wikipedia.org/wiki?curid=2440535", "title": "Bontebok", "text": ""}
{"id": "2440537", "revid": "76963", "url": "https://it.wikipedia.org/wiki?curid=2440537", "title": "Jamison Yang", "text": ""}
{"id": "2440542", "revid": "1305772", "url": "https://it.wikipedia.org/wiki?curid=2440542", "title": "Fabio Perini", "text": "Le sue capacit\u00e0 inventive gli hanno permesso di creare attivit\u00e0 leader mondiali nei campi della nautica e della metalmeccanica basate sull'innovazione dei suoi brevetti .\nBiografia.\nLa sua attivit\u00e0 imprenditoriale inizia nel mondo dell'industria cartaria, settore di grande rilevanza nel territorio lucchese. Ad appena 20 anni, nel 1960, brevetta un macchinario per il taglio automatico della carta \"tissue\".\nFabio Perini S.p.A. (1966 - 1994).\nNel 1966 fonda a Lucca la Fabio Perini S.p.A, un'azienda metalmeccanica che progetta e produce macchinari per l'industria cartaria.\nL'azienda sviluppa macchinari innovativi nel campo della trasformazione della carta, ottenendo un successo crescente che la porta a mutarsi, nel 1973, in una Societ\u00e0 per Azioni. La Fabio Perini S.p.A. si espande diventando un gruppo multinazionale con sedi in tre continenti, un leader mondiale capace di coprire il 75% del mercato dei macchinari per la trasformazione della carta tissue.\nNel 1994 cede la societ\u00e0 al gruppo metalmeccanico Tedesco K\u00f6rber PaperLink e da quella data non ha pi\u00f9 rapporti con la societ\u00e0.\nPerini Navi (1983 - ).\nAll'inizio degli anni ottanta Fabio Perini, partendo dalla propria passione per la nautica, d\u00e0 inizio ad una nuova attivit\u00e0 imprenditoriale fondando i cantieri navali Perini Navi con l'obiettivo di progettare e costruire grandi superyacht a vela.\nL'innovazione e i brevetti originali sono nuovamente la chiave di volta: studiando i sistemi delle macchine per la carta e trasferendoli nel settore della nautica, Perini inventa un sistema (\"reel captive winch\") che permette di comandare grandi imbarcazioni (oltre i 40 metri) ad equipaggi ridotti.\nLa Perini Navi dal 1983 ha varato 52 navi diventando l'azienda leader mondiale nella progettazione e nella costruzione di grandi navi a vela (ketch e sloop) di lusso (63% del mercato mondiale dei 40+ nel 2002).\nFutura Converting (2003 - )\nAll'inizio degli anni duemila Fabio Perini, dopo aver venduto l'azienda omonima alla tedesca Korber, riparte nel settore delle macchine industriali per il tissue con una nuova azienda metalmeccanica: Futura. \nL'azienda sviluppa nuovi brevetti che gli permettono di produrre macchinari innovativi, diventando sotto la guida di Perini una delle aziende leader del settore. \nOggi Futura insieme a Perini Navi, Picchiotti e Cisa fa parte del Gruppo Faper."}
{"id": "2440544", "revid": "30445", "url": "https://it.wikipedia.org/wiki?curid=2440544", "title": "Hartebeest", "text": ""}
{"id": "2440548", "revid": "599013", "url": "https://it.wikipedia.org/wiki?curid=2440548", "title": "Soffiatura", "text": ""}
{"id": "2440549", "revid": "152584", "url": "https://it.wikipedia.org/wiki?curid=2440549", "title": "Urraca di Castiglia, regina del Portogallo", "text": ""}
{"id": "2440550", "revid": "342773", "url": "https://it.wikipedia.org/wiki?curid=2440550", "title": "Palazzo dell'Estate", "text": ""}
{"id": "2440553", "revid": "838137", "url": "https://it.wikipedia.org/wiki?curid=2440553", "title": "Pacific Life Open 2008 - Doppio maschile", "text": "Il doppio maschile del Pacific Life Open 2008 \u00e8 stato un torneo di tennis facente parte dell'ATP Tour.\nMartin Damm e Leander Paes erano i detentori del titolo, ma quest'anno non hanno partecipato insieme.\nDamm ha fatto coppia con Pavel V\u00edzner, ma perso nel 1\u00ba turno contro Eric Butorac e Andy Murray.\nPaes ha fatto coppia con Paul Hanley, ma ha perso ai quarti contro Daniel Nestor e Nenad Zimonji\u0107.\nJonathan Erlich e Andy Ram hanno vinto in finale 6\u20134, 6\u20134 contro Daniel Nestor e Nenad Zimonji\u0107."}
{"id": "2440555", "revid": "357043", "url": "https://it.wikipedia.org/wiki?curid=2440555", "title": "Muto di Toleto", "text": ""}
{"id": "2440557", "revid": "1543377", "url": "https://it.wikipedia.org/wiki?curid=2440557", "title": "Fu\u00dfball Club Sankt Veit", "text": "Il Fu\u00dfball Club Sankt Veit, abbreviato in \"FC St. Veit\", \u00e8 una societ\u00e0 calcistica di Sankt Veit an der Glan, citt\u00e0 della Carinzia, in Austria. Fu fondata nel 1989 dalla fusione delle due societ\u00e0 cittadine precedenti, \"SV Sankt Veit an der Glan\" e \"SC Amateure Sankt Veit\".\nHa militato nella K\u00e4rntner Liga."}
{"id": "2440564", "revid": "152584", "url": "https://it.wikipedia.org/wiki?curid=2440564", "title": "Eleonora del Portogallo (regina di Danimarca)", "text": ""}
{"id": "2440565", "revid": "550205", "url": "https://it.wikipedia.org/wiki?curid=2440565", "title": "CS Esercito", "text": ""}
{"id": "2440567", "revid": "1924342", "url": "https://it.wikipedia.org/wiki?curid=2440567", "title": "Bj\u00f6rk", "text": "Nota come musicista gi\u00e0 dagli anni Ottanta in patria, si trasferisce negli anni Novanta a Londra, dove acquisisce notoriet\u00e0 internazionale cominciando la sua parabola di artista in continua evoluzione e alla continua ricerca musicale e vocale che l'ha portata a essere riconosciuta come l'anello di congiunzione tra l'artista pop e l'artista d'avanguardia. Dalle notevoli capacit\u00e0 vocali, \u00e8 celebre per lo stile musicale largamente eclettico, comprendente generi differenti quali rock alternativo, folk, jazz, trip hop, techno, musica elettronica, classica, sperimentale, minimalista e d'avanguardia, nonch\u00e9 per il particolare abbigliamento di scena, gli originali e discussi video musicali e la sua personalit\u00e0.\nCon i suoi ultimi album Bj\u00f6rk rappresenta una grande innovazione nel panorama musicale, collegando la sua musica alla tecnologia avanzata: gi\u00e0 \"Biophilia\" nel 2011 esce come suite di applicazioni per iPad e iPhone e il tour su di esso incentrato comprende l'uso di strumenti tecnologici d'avanguardia, mentre \"Vulnicura\" (2015) vede dedicata una mostra \"immersiva\" in realt\u00e0 virtuale - \"Bj\u00f6rk Digital\" - e una serie di videoclip anch'essi in VR, e infine il residency show \"Cornucopia\" nel 2019 include oltre alla musica live anche tecnologia digitale e performance.\nIl magazine \"Rolling Stone\" l'ha piazzata alla 60\u00aa posizione nella classifica dei 100 migliori cantanti di sempre. Bj\u00f6rk ha venduto oltre quaranta milioni di dischi in tutto il mondo e ha vinto 138 premi, fra cui cinque BRIT Awards, quattro MTV Video Music Awards, tre UK Music Video Awards e un Premio Italiano della Musica. \u00c8 stata inoltre candidata quindici volte ai Grammy Award, a un Premio Oscar e a due Golden Globe. Nel 2000 ha vinto invece la Palma d'Oro e il premio per la miglior attrice al festival di Cannes 2000 per la sua recitazione in \"Dancer in the Dark\".\nBiografia.\nGli inizi della carriera tra punk, rock e jazz.\nFiglia di Hildur R\u00fana Hauksd\u00f3ttir e di Gu\u00f0mundur Gunnarsson, Bj\u00f6rk nasce a Reykjav\u00edk. In base all'onomastica islandese \"d\u00f3ttir\" vuole dire \"figlia\" e siccome suo padre si chiama Gu\u00f0mundur, il suo cognome diventa Gu\u00f0mundsd\u00f3ttir, ovvero \"figlia di Gu\u00f0mundur\".\nLa carriera di Bj\u00f6rk inizia a undici anni di et\u00e0 componendo un album pop divenuto in patria un caso discografico, mentre studia pianoforte alle scuole elementari. Uno dei suoi insegnanti presenta una registrazione di Bj\u00f6rk, che canta la canzone di Tina Charles \"I Love to Love\", a Radio One, un'emittente radiofonica islandese. La registrazione viene trasmessa a livello nazionale; ascoltandola, un rappresentante dell'etichetta discografica F\u00e1lkinn contatta Bj\u00f6rk per offrirle un contratto discografico. Con l'aiuto del suo patrigno, che suona la chitarra, registra il suo primo album eponimo, \"Bj\u00f6rk\" (1977), nel quale si esibisce in diverse canzoni islandesi per bambini e in rifacimenti di canzoni celebri, come \"Fool on the Hill\" dei Beatles. Il disco diviene un successo in Islanda, anche se rimane praticamente sconosciuto all'estero.\nSuccessivamente la musica punk inizia ad avere una certa influenza su Bj\u00f6rk. All'et\u00e0 di quattordici anni forma un gruppo punk di sole ragazze, le Spit and Snot, seguito a breve da un gruppo di jazz fusion chiamato \"Exodus\" nel 1979. Nel 1980, all'et\u00e0 di quindici anni, si diploma alla scuola di musica. Nel 1981 lei e il bassista degli Exodus, Jakob Magn\u00fasson, formano un altro gruppo, i Tappi T\u00edkarrass e, nello stesso anno, pubblicano un EP (\"Biti\u00f0 fast \u00ed vitid\"). Il loro album \"Miranda\" venne pubblicato nel 1983, acquista una certa notoriet\u00e0 in Islanda.\nIn seguito Bj\u00f6rk collabora con Einar \u00d6rn Benediktsson ed Einar Melax dei Purrkurr Pillnikk, e Gu\u00f0laugur \u00d3ttarsson, Sigtryggur Baldursso e Birgir Morgensen dei \u00deeyr. Dopo avere scritto canzoni e provato assieme per due settimane si esibiscono con il nome di KUKL (che in islandese significa \"stregoneria\"). Il gruppo, trovatosi bene a suonare insieme, decide di continuare, sviluppando un suono che alcuni hanno descritto come somigliante al goth rock. Bj\u00f6rk inizia a sviluppare quello che diventer\u00e0 il suo caratteristico stile canoro.\nI KUKL si esibiscono in Islanda assieme alla band punk anarchica inglese dei Crass, e in seguito visitano il Regno Unito in una serie di esibizioni con i Flux of Pink Indians. Il gruppo produce, come risultato di queste collaborazioni, due album: \"The Eye\" (1984) e \"Holidays in Europe\" (1986), entrambi per Crass Records.\nLa band poi si scioglie, in parte a causa della chiusura della loro casa discografica Gramm. Nella met\u00e0 del 1986 diversi membri dei KUKL e del gruppo surrealista Medusa si organizzano insieme per fondare la Smekkleysa (Bad Taste), un collettivo di artisti, che per\u00f2 si scioglie rapidamente.\n1986-1991: Sugarcubes e collaborazioni varie.\nNell'estate del 1986 diversi membri dei KUKL formano una nuova band, \"The Sugarcubes\". Il loro primo singolo, intitolato \"Afm\u00e6li\" (in islandese \"compleanno\"), riscuote un grande successo in Inghilterra. Essi si guadagnano un significativo seguito di fan, sia nel Regno Unito sia negli Stati Uniti. Firmano un contratto per l'etichetta One Little Independent e registrano il loro primo album, \"Life's Too Good\" (1988), che ha un discreto successo internazionale, anche grazie al singolo \"Birthday\" (la versione inglese di \"Amm\u00e6li\"), il quale alla sua data d'uscita, nel 1987, \u00e8 scelta come canzone numero uno da John Peel di Festive Fifty. Con il loro ultimo album, \"Stick Around for Joy\", diventano il primo gruppo rock islandese a raggiungere tale popolarit\u00e0 in tutto il mondo.\nDurante il periodo con gli Sugarcubes Bj\u00f6rk partecipa a diversi progetti contemporaneamente. Registra \"Gling-Gl\u00f3\", una raccolta di brani jazz famosi e di lavori originali, con il noto gruppo bebop Trio Gu\u00f0mundar Ing\u00f3lfssonar. Il disco viene pubblicato in Islanda e viene certificato disco di platino, mentre a Bj\u00f6rk viene riconosciuta una grande abilit\u00e0 nello scat singing. Bj\u00f6rk, inoltre, avendo gi\u00e0 da allora un grande interesse per la musica elettronica, collabora con il gruppo inglese 808 State, cantando nel brano \"Ooops\", che viene pubblicato come singolo, e in \"Q-mart\": entrambi vengono poi pubblicati nell'album \"Ex:El\" e nella raccolta \"808:88:98\". Le linee vocali in \"Q-mart\" sono completamente improvvisate, cos\u00ec come in altri brani cantati da Bj\u00f6rk per gli 808 State, che per\u00f2 non saranno mai pubblicati.\nNel 1991 fa parte, su richiesta di David Tibet dei Current 93 (che era in viaggio in Islanda durante quell'anno), degli ospiti nell'album \"Island\" che il compositore islandese HOH (alias Hilmar \u00d6rn Hilmarsson) stava registrando con la collaborazione dei Current 93 stessi.\n1992-1996: \"Debut\" e \"Post\", l'inizio della carriera da solista.\nNel 1992 gli Sugarcubes si separano. Rimangono comunque amici e ancora impegnati nella gestione della casa discografica Smekkleysa/Bad Taste. In questo periodo Bj\u00f6rk \u00e8 gi\u00e0 una figura chiave nella scena musicale alternativa.\nCon cos\u00ec tante esperienze e influenze, si trasferisce a Londra, ed \u00e8 pronta per dare inizio a una carriera solista; incomincia a lavorare con il produttore Nellee Hooper (che aveva prodotto album per i Massive Attack, tra i vari). La loro collaborazione produce il primo singolo internazionale di Bj\u00f6rk, \"Human Behaviour\", un brano dance tintinnante basato su un sample della chitarra di Ant\u00f4nio Carlos Jobim. La canzone viene trasmessa in molti paesi, e promossa particolarmente da MTV, grazie all'influente video musicale, il cui direttore, Michel Gondry, diventer\u00e0 poi un assiduo collaboratore di Bj\u00f6rk. Il suo album di debutto, \"Debut\", viene pubblicato nel giugno del 1993, e ha grandi risvolti positivi; viene nominato album dell'anno dall'NME e diventa Platino negli Stati Uniti.\nNei BRIT Awards del 1994 Bj\u00f6rk vince i premi \"Best International Female\" e \"Best International Newcomer\". Durante il grande successo di \"Debut\" collabora con diversi artisti; lavora con David Arnold in \"Play Dead\", per il tema del film del 1993 \"The Young Americans\" (che compare come traccia bonus nella re-release di \"Debut\"), collabora in due canzoni per il progetto \"Nearly God\" di Tricky, appare in una traccia dell'album \"Not for Threes\" dei Plaid (Warp Records), e scrive la canzone \"Bedtime Story\" per Madonna, nel 1994. Nel giugno 1995, viene pubblicato \"Post\", il secondo album di Bj\u00f6rk, prodotto da Nellee Hooper, Tricky, Graham Massey degli 808 State e dal produttore di musica elettronica Howie B. Dopo le sonorit\u00e0 ancora affini al pop di \"Debut\", con \"Post\", la cantante approfondisce la sua sperimentazione musicale, avvicinandosi sempre pi\u00f9 all'elettronica e al trip hop.\nTre dei singoli di \"Post\" si piazzano nella \"UK Top 10\"; \"It's Oh So Quiet\" raggiunge la quarta posizione, \"Army of Me\" la decima e \"Hyperballad\" l'ottava. L'album si posiziona settimo nella classifica di Spin \"Top 90 Album del '90\" e 75\u00ba nella lista \"I 100 Album Migliori, 1985-2005\". Inoltre raggiunge il secondo posto nelle classifiche inglesi e meritandosi ancora il disco di Platino negli Stati Uniti.\nNel 1994 contribuisce alla realizzazione dell'album \"Chansons de mers froides\" del musicista francese Hector Zazou, con il brano \"Visur Vatnsenda-R\u00f2su\", il cui testo \u00e8 tratto da un'antica poesia islandese.\nIl mese di novembre del 1996 vede l'uscita di \"Telegram\", un album di remix di canzoni tratte da \"Post\".\n1997-2002: \"Homogenic\" e \"Vespertine\", l'unione tra elettronica e orchestra.\nNel settembre del 1997 viene pubblicato l'album \"Homogenic\". Questo segna un drammatico cambiamento dalla sua immagine coltivata in \"Debut\" e in \"Post\". Bj\u00f6rk lavora con i produttori Mark Bell degli LFO, Howie B e Eumir Deodato. \"Homogenic\" \u00e8 un album concettuale ed \u00e8 considerato come uno dei lavori pi\u00f9 estroversi e forti della cantante, con ritmi potenti che riflettono il paesaggio dell'Islanda, in particolare nella canzone \"J\u00f2ga\", che fonde linee intense di violini con rocciose \"esplosioni\" elettroniche. L'album viene certificato Oro negli Stati Uniti nel 2001.\nLa carica emotiva dell'album \u00e8 contenuta anche nei video delle canzoni, diversi dei quali vengono mandati costantemente in riproduzione su MTV. Il video di \"Bachelorette\" viene diretto dal collaboratore Michel Gondry, mentre il video di \"All Is Full of Love\" viene diretto da Chris Cunningham. Tale video diventa anche il primo DVD della cantante a essere pubblicato negli Stati Uniti. Il videoclip di \"All Is Full of Love\" \u00e8 considerato da molti critici uno dei video pi\u00f9 all'avanguardia di tutti i tempi, e ha influenzato il design dei robot del film \"Io, robot\" e di altri film in generale. Nella playlist di MTV2 nei \"100 Video Migliori di Sempre\" \u00e8 posizionato al numero 1. Uno dei robot \u00e8 visibile come installazione fissa al Museo d'Arti Moderne di New York.\nNell'agosto del 2001 venne pubblicato l'album \"Vespertine\". Questo lavoro vede Bj\u00f6rk creare un mondo introverso, personale, intimo. L'album presenta orchestre da camera, cori, voci ovattate, microbattiti ricavati dai suoni domestici e temi molto vulnerabili. Per questo album la cantante collabora con l'artista sperimentale Matmos, il danese Thomas Knak, e l'arpista Zeena Parkins. Alcuni dei testi si basano su lavori del poeta statunitense Edward Estlin Cummings, su Harmony Korine, e sull'opera della scrittrice inglese Sarah Kane \"Crave\". In coincidenza con l'uscita dell'album Bj\u00f6rk fa pubblicare un libro da tavolo contenente fotografie e citazioni personali intitolato \"Bj\u00f6rk\". La cantante s'imbarca in un tour tra teatri e case d'opera in Europa e nel Nord America, accompagnata dai musicisti Matmos, Zeena Parkins e un coro Inuit, dopo avere tenuto apposite audizioni in Groenlandia.\n\"Vespertine\" \u00e8 un album elettronico con brani Trip hop e atmosfere minimaliste. Da questo album escono tre singoli: \"Hidden Place\", \"Pagan Poetry\", e \"Cocoon\". MTV2 riproduce il videoclip del primo singolo, che contemporaneamente esce come DVD singolo. Al contrario, il video del singolo successivo, \"Pagan Poetry\", porta Bj\u00f6rk ad avere un grande livello di controversia con il canale. Il video mostra piercing grafici, i capezzoli della cantante esposti, e varie immagini riferenti al sesso. Inizialmente il video viene raramente trasmesso da MTV, e alcune parti di esso (per esempio il seno di Bj\u00f6rk) vengono censurate nelle rare occasioni in cui viene mandato in onda. Nel 2002 il video viene infine trasmesso senza censura nell'MTV2 americano, nelle sequenza air casuale \"I Pi\u00f9 Controversi Video Musicali\". Il video di \"Cocoon\" mostra sempre una Bj\u00f6rk seminuda, con dei fili rossi secreti dai capezzoli, che con l'avanzare della canzone avvolgono totalmente la cantante in un bozzolo. Il video \u00e8 stato diretto dall'artista giapponese Eiko Ishioka.\nNel 2003 Bj\u00f6rk pubblica una serie di DVD a basso costo e un cofanetto di CD contenente materiale inedito. Il \"Greatest Hits\" vede la sua pubblicazione al fianco di \"Family Tree\", una retrospettiva dei dieci anni precedenti della sua carriera solista.\n2003-2006: \"Med\u00falla\" e la sperimentazione vocale.\nA fine agosto 2004 viene pubblicato il nuovo album dell'artista, \"Med\u00falla\", battezzato prima dell'uscita dai suoi fan \"The Lake Experience\", perch\u00e9 gran parte delle registrazioni sono state fatte in una capanna in riva al lago. Nonostante una leggera programmazione elettronica in alcune tracce, la maggior parte dei suoni dell'album sono prodotti dalla sola voce della cantante e dei suoi collaboratori: Bj\u00f6rk approfitta delle abilit\u00e0 vocali della cantante inuit Tagaq, del beatboxer hip-hip Rahzel, dell'artista giapponese Dokaka, dell'avant-rocker Mike Patton, inoltre di Robert Wyatt, musicista dei Soft Machine, e di diversi cori. Per il testo della canzone \"Sonnet/Unrealities XI\" prende di nuovo ispirazione dallo scrittore E. E. Cummings. \nSempre ad agosto Bj\u00f6rk esegue la canzone \"Oceania\" alla cerimonia d'apertura delle Olimpiadi estive del 2004, ad Atene. La canzone fu scritta appositamente per l'occasione, e presenta la collaborazione del cantante Shlomo, elementi di beatboxing e un coro londinese. Sempre nello stesso anno, esce un doppio DVD, \"Bj\u00f6rk Med\u00f9lla Special Double DVD Edition\", nel quale, al fianco di un DVD-documentario che scava in profondit\u00e0 nella struttura dell'album, \u00e8 presente un secondo DVD contenente i videoclip dei due singoli estratti da \"Med\u00f9lla\" (\"Who Is It\" e \"Triumph of a Heart\"), pi\u00f9 i video di \"Oceania\", \"Where Is the Line\" e \"Desired Constellation\".\nA parte poche performance nessun concerto viene organizzato per promuovere \"Med\u00f9lla\". Bj\u00f6rk dichiara in numerose interviste che il motivo \u00e8 dato dal fatto di volere immediatamente scrivere e registrare un altro album. Sostiene inoltre che sarebbe troppo difficile eseguire alcune delle canzoni dal vivo. Il 2005 invece, per l'artista islandese \u00e8 un anno di concerti, esibizioni e anche di pubblicazioni. Viene pubblicato, come parte di un progetto di beneficenza organizzato dall'UNICEF l'album \"\", nel quale sono contenute venti remix del suo vecchio singolo tratto da \"Post\", \"Army of Me\", re-interpretato da cantanti diversi, mixato e riarrangiato. Infine, Bj\u00f6rk pubblica la colonna sonora di \"Drawing Restraint 9\", film diretto dal compagno Matthew Barney, nel quale entrambi recitano.\nDurante questo periodo Bj\u00f6rk si aggiudica un'altra nomination per il BRIT Awards. Le viene anche assegnato l'\"Ispiration Award\" da \"Q Magazine\" nell'ottobre del 2005, accettando il premio da Robert Wyatt, con cui ha collaborato in \"Med\u00f9lla\".\nIl 27 giugno 2006 Bj\u00f6rk rende disponibile la raccolta \"Surrounded\", contenente i suoi album dal 1993 al 2005, comprese le colonne sonore \"Selmasongs\" e \"Drawing Restraint 9\". Gli album della collection sono in DualDisc e rimasterizzati in audio dolby 5.1.\nIl 17 novembre 2006 Bj\u00f6rk si esibisce ancora insieme a un suo ex gruppo, gli Sugarcubes, a Reykjav\u00edk, per celebrare i venti anni dal loro primo singolo, \"Birthday\".\n2007-2010: \"Volta\", il tour e le collaborazioni.\nIl 24 aprile 2007 Bj\u00f6rk contribuisce all'album \"A Tribute to Joni Mitchell\" cantando e registrando una sua versione della canzone \"The Boho Dance\".\nIl 7 maggio 2007 pubblica il nuovo album, \"Volta\", a cui lavorano i produttori Timbaland e Danja, il cantante Antony Hegarty, lo scrittore Sj\u00f3n, Mark Bell, il maestro di kora Toumani Diabat\u00e8, la suonatrice di pipa Min Xiaofen e un complesso islandese di sole trombettiste. In \"Volta\" \u00e8 presente anche uno strumento elettronico molto particolare, il Reactable, un sintetizzatore d'avanguardia dall'interfaccia tangibile, proveniente dall'Universitat Pompeu Fabra di Barcellona, usato dal vivo da Damian Taylor. Bj\u00f6rk \u00e8 stata la prima musicista a usare tale strumento.\nIn questo album Bj\u00f6rk affronta temi per lei nuovi, schierandosi contro la politica del presidente statunitense George W. Bush (\"Earth Intruders\", \"Declare Independence\") e contro le religioni, in cui vede l'acerrimo nemico del femminismo (in \"Vertebrae by Vertebrae\" auspica il ritorno a una religiosit\u00e0 pagana). Non mancano, comunque, le canzoni d'amore, come \"The Dull Flame of Desire\", tratta da una poesia di F\u00ebdor Tjut\u010dev, e \"I See Who You Are\", dedicata alla figlia Isadora.\nIl primo singolo estratto da \"Volta\", \"Earth Intruders\", esce il 9 aprile 2007, promosso dal videoclip diretto dal regista francese Michel Ocelot. Il secondo singolo \u00e8 \"Innocence\", altra canzone a cui ha partecipato, nella realizzazione dei beats, il produttore statunitense Timbaland. Per il video viene lanciato un concorso rivolto ai fan di Bj\u00f6rk: alla fine di luglio vengono annunciati i vincitori, Fred &amp; Annabelle, di nazionalit\u00e0 francese. Ai primi due singoli, segue il 1\u00ba gennaio del 2008, \"Declare Independence\", canzone famosa per avere fatto guadagnare a Bj\u00f6rk il fatto di essere stata bandita dalla Cina, per avere inneggiato all'indipendenza del Tibet durante un'esibizione a Shanghai nella primavera del 2008. \"Declare Independence\" vede la cantante islandese tornare a lavorare per la settima volta con il regista Michel Gondry, in un videoclip dalla carica politica estremamente evidente. Il quarto singolo di \"Volta\" \u00e8 \"Wanderlust\", per il video del quale Bj\u00f6rk si affida al team di registi Encyclopedia Picture, che realizzano un cortometraggio 3D della durata di sette minuti.\nBj\u00f6rk conduce il Volta Tour, un tour mondiale di diciotto mesi, esibendosi in molti festival e ritornando in America Latina dopo nove anni. Gli eventi locali sono in Rio de Janeiro, San Paolo, Curitiba, Bogot\u00e0, Lima, Santiago del Cile a in Buenos Aires. Ritorna anche in Australia e in Nuova Zelanda per la prima volta in dodici anni da gennaio del 2008, facendo tour nella nazione con il Big Day Out Festival. Inoltre fa un singolo show nella Sydney Opera House come parte del Sydney Festival. All'esibizione di Shanghai provoca forti controversie a causa delle sue urla che imprecavano a favore della libert\u00e0 del Tibet, alla fine della canzone \"Declare Independence\". Una dichiarazione ufficiale del governo cinese dice che la cantante aveva \"ferito i sentimenti della popolazione\".\nTramite un'asta su Ebay viene annunciata una nuova canzone, intitolata \"N\u00e1tt\u00fara\". Bj\u00f6rk afferma che la canzone \u00e8 \"composta per incoraggiare un maggiore sostegno sul supporto ambientale in Islanda e non per coloro che sono attratti dalle feste, indifferenti e inconsapevoli delle proprie azioni\". La canzone viene resa disponibile soltanto dal sito web natura.grapewire.net.\nNel maggio del 2010 l'Accademia Reale di Musica Svedese sentenzia che Bj\u00f6rk riceva il prestigioso premio del Polar Music Prize assieme al compositore Ennio Morricone. Un mese dopo, assieme al gruppo Dirty Projectors, la cantante annuncia di stare collaborando per un EP, intitolato \"Mount Wittenberg Orca\", che sar\u00e0 poi pubblicato il 30 giugno, per accumulare fondi per la conservazione marina. Nel settembre del 2010, Bj\u00f6rk presenta \"The Comet Song\", facente parte della colonna sonora del film \"Moomins and the Comet Chase\". Sempre in quest'anno esegue un duetto con la musicista islandese Olof Arnalds in una traccia intitolata \"Surrender\" dal suo album, \"Innundir skinni\" e una collaborazione con gli Antony and the Johnsons nella canzone \"Fl\u00e8tta\".\nIl 20 settembre 2010 Bj\u00f6rk esegu\u00ec una sua versione della canzone \"Gloomy Sunday\", durante la celebrazione commemorativa del designer Alexander McQueen, nella cattedrale di St. Paul a Londra. Compare poi nello show televisivo \"\u00c1tta Raddir\", condotto dal musicista J\u00f2nas Sen. L'episodio va in onda il 27 febbraio 2011. Durante lo spettacolo, Bj\u00f6rk esegue otto canzoni, tra cui \"Sun in My Mouth\" dell'album \"Vespertine\", che non aveva mai eseguito dal vivo.\n2011-2014: \"Biophilia\" e \"\", musica, tecnologia e natura.\nIl 28 giugno 2011 Bj\u00f6rk pubblica il singolo \"Crystalline\", che anticipa il suo prossimo album, \"Biophilia\", un progetto musicale sostenuto non solo dall'album in s\u00e9, ma anche da una serie di App a pagamento per iPad, ognuna corrispondente a una delle dieci tracce della versione standard dell'album.\nIl 27 giugno 2011, inaugurato da un residency show a Manchester, parte il \"Biophilia Tour\", che in 32 diverse tappe tocca Europa, America, Asia e, per la prima volta nella carriera di Bj\u00f6rk, l'Africa.\nA luglio, in un'intervista con Stereogram, Bj\u00f6rk dichiara che il contratto con la sua casa discografica internazionale \u00e8 finito, siccome tutte le promozioni per \"Volta\" sono state concluse, e che per \"Biophilia\" ha firmato contratti con la National Geographic e con l'etichetta Nonesuch Records. \"Biophilia\" viene pubblicato nel mese di ottobre.\nIl 26 aprile 2014 viene presentato al Tribeca Film Festival il film-concerto della cantante, intitolato \"Biophilia Live\", diretto e edito da Peter Strickland and Nick Fenton e girato all'Alexandra Palace di Londra il 3 settembre 2013. Il film, della durata di novantasette minuti circa, \u00e8 una sorta di documentario incentrato sull'album \"Biophilia\", dove natura, musica e tecnologia tendono a fondersi per creare una sostanza armoniosa. Bjork qui si esibisce in tutte le canzoni del suo ultimo lavoro discografico, pi\u00f9 qualche canzone appartenente ai suoi album in studio precedenti (eccetto \"Homogenic\"). Quello di \"Biophilia Live\" \u00e8 un lavoro che conquista subito i suoi spettatori e la critica: si riportano le critiche di Rotten Tomatoes, che assegna al film un punteggio pari a 6,5 su 10, e di Metacritic, le cui recensioni danno un punteggio di 67 su 100 al film.\n2015-2016: \"Vulnicura\", la retrospettiva al MoMA e \"Bj\u00f6rk Digital\".\nDurante la sponsorizzazione del film-documentario \"Biophilia Live\" Bj\u00f6rk dichiara di non potere seguire del tutto l'andamento dell'opera cinematografica, in quanto alle prese con un nuovo album in studio. Durante un'intervista con NME l'artista annunciata di essere al lavoro insieme ad Arca, produttrice venezuelana che ha lavorato insieme a Kanye West per il suo album \"Yeezus\" nel 2013, e che l'album verr\u00e0 pubblicato durante il 2015. Il 15 gennaio 2015 Bj\u00f6rk annuncia sulla propria pagina Facebook il titolo dell'album, \"Vulnicura\", il cui rilascio \u00e8 inizialmente previsto per marzo, in concomitanza con la realizzazione, al Museum of Modern Art (MoMA) di New York, della mostra \"Bj\u00f6rk\" in onore della carriera dell'artista. Tuttavia, a seguito di un leak che ha comportato la possibilit\u00e0 di scaricare illegalmente l'album su alcuni siti, l'artista si trova costretta a pubblicare \"Vulnicura\" su iTunes il 20 gennaio. Il 30 marzo 2015 viene pubblicato il libro \"Bj\u00f6rk: Archives\", nel quale sono esposti i dettagli della mostra al MoMa. Il 7 marzo 2015 viene dato il via al \"Vulnicura Tour\" volto alla promozione dell'omonimo album, ma, dopo il concerto al Cornbury Park di Charlbury del 7 agosto, Bj\u00f6rk cancella tutte le date previste da agosto a novembre, interrompendo a met\u00e0 il tour. La cantante si scusa con i fan sul suo profilo Facebook, sostenendo che eseguire live un album che tratta della fine del lungo rapporto con l'ormai ex-compagno, si \u00e8 rivelato essere una sfida ardua da affrontare, che l'ha lasciata esausta dal punto di vista emotivo, assicurando tuttavia di essere gi\u00e0 al lavoro per la composizione dell'album successivo.\nIl 2 ottobre 2015 viene annunciato \"Vulnicura Strings\", l'album di remix, composto da versioni interamente acustiche e strumentali dell'album \"Vulnicura;\" inoltre contiene arrangiamenti per violini inediti e l'uso della viola organista, uno strumento unico brevettato da Leonardo da Vinci, mai utilizzato fino a quest'occasione in uno studio di registrazione. L'album viene pubblicato il 6 novembre 2015 in versione cd e digitale, e il 4 dicembre in versione vinile.\nUna settimana dopo viene annunciato \"Vulnicura Live\" in un'edizione limitata per il negozio musicale della Rough Trade di Londra, dove raggiunge il \"sold out\" cinque giorni dopo la pubblicazione. Il disco \u00e8 stato limitato a mille copie, rendendolo uno dei materiali pi\u00f9 rari nella recente carriera di Bj\u00f6rk. L'album viene poi ripubblicato su vasta scala il 15 luglio 2016, con una lista tracce leggermente pi\u00f9 corta.\nIl 4 giugno 2016 parte da Sydney, in Australia, la mostra itinerante \"Bj\u00f6rk Digital\", una mostra \"immersiva\" in realt\u00e0 virtuale sui videoclip di \"Vulnicura\".\n2017-presente: \"Utopia\", \"Cornucopia\" e \"Orkestral\".\nIl 7 marzo 2016 Bj\u00f6rk rivela in un\u2019intervista di stare lavorando a un nuovo album in studio, descrivendolo come un'\u00abutopia\u00bb a differenza dell'\u00abinferno\u00bb di Vulnicura. Il 2 agosto 2017 la cantante annuncia con una nota scritta a mano sulle proprie reti sociali che il nuovo album \u00abuscir\u00e0 molto presto\u00bb; il giorno successivo, in un'intervista per \"Magazine\", descrive il lavoro come un \u00abalbum Tinder\u00bb che \u00abriguarda la ricerca\u00bb di un'utopia e l'essere innamorati. Il 15 settembre viene rilasciato il primo singolo promozionale dell'album, \"The Gate\", e lo stesso giorno Bj\u00f6rk annuncia il titolo dell'album, \"Utopia\", in un'intervista in diretta, aggiungendo che esso \u00e8 \u00abuna proposta su come noi possiamo vivere nel futuro con la natura e la tecnologia\u00bb:\nIl 15 novembre 2017 viene rilasciato anche il secondo singolo estratto dall\u2019album, \"Blissing Me\", mentre il giorno seguente la cantante pubblica su \"Mixmag\" un mix, prevalentemente di flauti e fiati, per presentare i suoni che l'hanno ispirata nella realizzazione dell'opera.\nL'album \u2013 prodotto in collaborazione con Arca \u2013 viene rilasciato il 24 novembre 2017 dalla One Little Independent, ricevendo un'accoglienza positiva da buona parte della critica. \"Utopia\" si presenta come un album di musica avant-garde e folktronica, con la commistione di flauti e strumenti elettronici, nell'immaginazione di una via d'uscita ai problemi politici, ambientali e pi\u00f9 personali della cantante. Verr\u00e0 candidato come \"Miglior Album Musicale Alternativo\" alla 61\u00aa edizione dei Grammy Awards (quindicesima nomination per Bj\u00f6rk da parte della Recording Academy), senza tuttavia vincere il titolo.\nLa prima tourn\u00e9e dedicata all'album, l\"'Utopia Tour\", ha luogo tra la primavera e l'estate del 2018 in Europa. Il 12 novembre 2018 Bj\u00f6rk annuncia quindi un secondo tour, \"Cornucopia\", descritto come uno dei pi\u00f9 elaborati della sua carriera, \u00abin cui l'acustica e il digitale si stringeranno le mani\u00bb. Inizialmente ideati per l'inaugurazione dello Shed di New York, con la regia di Lucrecia Martel, i concerti scenici raggiungono gli Stati Uniti, il Messico e l'Europa fra il maggio 2019 e il febbraio 2022, ottenendo l'elogio della stampa per gli strumenti musicali d'avanguardia impiegati, le visuali elaborate da Tobias Gremmler ed i messaggi ambientalisti e femministi.\nIl 26 aprile 2019 vengono rilasciati in formato di musicassette tutti e nove gli album di Bj\u00f6rk, mentre il 6 settembre viene pubblicato nei negozi digitali \"Vulnicura\" in realt\u00e0 virtuale. Il 27 settembre Bj\u00f6rk partecipa inoltre alla performance di Arca \"Mutant;Faith\", presentando in anteprima la canzone \"Afterwards\", poi inclusa in \"KiCk i\". Il 1\u00ba novembre viene pubblicato l'EP \"Country Creatures\", contenente \"This Country Makes It Hard to Fuck\" \u2013 remix di Bj\u00f6rk del brano \"This Country\" dall'album \"Plunge\" di Fever Ray \u2013 e due remix di \"Features Creatures\" \u2013 da \"Utopia\" \u2013 realizzati dalla stessa Fever Ray e dal duo The Knife di cui fa parte. I tre remix erano stati rilasciati separatamente in versione digitale gi\u00e0 il 6 settembre. Il 3 dicembre viene invece pubblicato l\"'Utopia Bird Call Boxset\", contenente la bonus track \"Arpeggio\".\nNel 2020 Bj\u00f6rk lancia in collaborazione con Microsoft il progetto \"K\u00f3rsafn\" (\"archivi corali\") per il Sister City Hotel di New York, in cui l'intelligenza artificiale combina campionamenti di coro contenuti nei suoi album in reazione all'ambiente esterno e alle condizioni meteo; lo stesso anno viene confermata come la \"profetessa\" per un cameo nel film \"The Northman\" di Robert Eggers, poi distribuito nei cinema nell'aprile 2022. Il 3 maggio 2021 viene annunciata come produttrice esecutiva di \"Meredith Monk: Dancing Voice, Singing Body\", un docufilm sulla vita e sulla carriera dell'artista statunitense Meredith Monk. Il 17 luglio viene rilasciato, in occasione del Record Store Day, un picture disc in edizione limitata comprendente il singolo \"Cosmogony\" nella versione estratta da \"Biophilia\" (2011) e in una seconda versione cantata dall'Hamrahl\u00ed\u00f0 Choir.\nFra l'11 ottobre e il 15 novembre 2021 hanno luogo all'Harpa di Reykjav\u00edk quattro spettacoli di anteprima del \"Bj\u00f6rk Orkestral\", un nuovo tour concepito dalla cantante come una celebrazione della propria carriera, proponendo ad ogni concerto diverse canzoni tratte dai nove album in studio, nuovamente arrangiate per orchestra. Il resto del tour \"Bj\u00f6rk Orkestral\" era stato inizialmente annunciato per l'estate del 2020, venendo tuttavia posticipato all'estate 2022 a causa della pandemia di COVID-19. A questo vengono aggiunte delle nuove date per \"Cornucopia\", anch'esso in precedenza sospeso per via della pandemia.\nFra la fine del 2021 e l'inizio del 2022 Bj\u00f6rk concede una serie di interviste in cui annuncia di aver terminato il suo decimo album in studio, prevedendo di pubblicarlo nell'estate del 2022 e rivelando di essersi ispirata alle feste domestiche durante la pandemia. Per il \"Los Angeles Times\" ha inoltre anticipato che nel nuovo lavoro ci sar\u00e0 \u00abun elemento folk-acustico\u00bb, in una commistione di stili sobri e dance, aggiungendo di essersi concentrata sul tema del corpo e delle stagioni, \u00abuna specie di vicinanza a ci\u00f2 che \u00e8 viscerale\u00bb.\nAbilit\u00e0 artistiche.\nStile musicale.\nAppartenente alla scena musicale indipendente, Bj\u00f6rk si \u00e8 distinta con un caratteristico pop che si colloca fra il rock e la dance trascendendoli. Assimila ritmi dance, house, hip hop e trip hop e fa un largo uso di orchestrazioni.\nLa musica di Bj\u00f6rk \u00e8 sempre stata oggetto di molte discussioni e analisi. I critici la definiscono costantemente come un'artista non definibile in nessun genere, ma considerata un'indomabile forza creativa e sperimentale. Il suo stile compositivo tende a essere eclettico e molto spesso impegnativo per l'ascoltatore. Durante la sua carriera ha unito i pi\u00f9 diversi generi, creando una vasta gamma di tipologie tra i suoi album, dalla big band all'art sound, dalla classica all'elettronica minimale. Le sue tematiche affrontano temi personali, ideologici, sociali e scientifici.\nDefinita da \"The Guardian\" la \"regina del pop sperimentale\", o anche la \"regina della musica avant garde\", la cantante islandese \u00e8 anche stata inserita fra gli artisti di electronica, di musica sperimentale e di alcune espressioni di musica alternativa nel sito di \"AllMusic\".\nVoce.\nBj\u00f6rk possiede un'estensione vocale da soprano (da Mi3 a Si6), la quale \u00e8 stata descritta pi\u00f9 volte come multiforme e caratterizzata da picchi improvvisi; \u00e8 ammirata dai critici per la sua particolare abilit\u00e0 nello scat singing di stile jazz, e per i suoi vocalizzi organizzati in una forma del tutto singolare. Questa tecnica consiste in estensioni utilizzate durante il fraseggio, con l'aggiunta di parole o sillabe senza coerenza letterale con ci\u00f2 che viene cantato. Inoltre, molto spesso, Bj\u00f6rk si avvale di tecniche vocali come il \"belting\" e il \"whistle register\", riuscendo a ottenere note fino a un'ottava in pi\u00f9 in relazione alla loro nota pi\u00f9 alta.\nIn una recensione della sua performance live al Manchester International Festival 2011 la giornalista Bernadette McGuilty del \"Daily Telegraph\" ha dato commenti sulla sua voce e la sua musica dicendo \"La cantante quarantacinquenne continua a usare beats elettronici con una passione da rave sanguigna, e il timbro della sua voce \u00e8 diventato ancora pi\u00f9 forte con l'et\u00e0\". Nel 2012, Bj\u00f6rk si \u00e8 dovuta sottoporre a un'operazione chirurgica per via di un polipo alle corde vocali, e dopo avere mantenuto una precisa dieta e praticato esercizi vocali ha dichiarato \"Devo ammetterlo, almeno nel mio caso, la chirurgia ha fatto un gran lavoro\". Continua: \"Sono stata ferma per tre settimane, poi ho cominciato a cantare e a sentire le mie corde vocali esattamente come prima del nodulo, \u00e8 stato davvero soddisfacente riuscire di nuovo a cantare tutte le note in maniera pulita.\" In una recensione su \"Biophilia\", la scrittrice Kitty Empire del giornale \"The Guardian\", ha fatto notare che la voce della cantante continua ad apparire come la stessa prima dell'operazione, definendola \"spettacolare e picchiante\", in particolare nella canzone \"Thunderbolt\". In modo simile, Matthew Cole di Slant Magazine ha scritto che la sua voce si \u00e8 \"conservata piuttosto bene\", aggiungendo per\u00f2 che, i suoi formidabili urli di una volta fanno parte di un'altra era e di capacit\u00e0 fisiche diverse. Il National Public Radio ha inserito Bj\u00f6rk nella lista delle \"50 voci pi\u00f9 grandi\", e MTV l'ha posizionata ottava in quella delle \"22 Voci pi\u00f9 grandi della Musica\". La rivista \"Rolling Stone\" l'ha inserita nella lista delle cantanti migliori di sempre, e ha elogiato la sua voce per essere unica, innovativa, estremamente versatile e influenzata da un'ampia variet\u00e0 di stili e generi.\nInfluenze.\nBj\u00f6rk si appassion\u00f2 sin dall'infanzia a compositori d'avanguardia come Karlheinz Stockhausen e John Cage, i quali rimangono i principali punti di riferimento.\nNel 1998 Bj\u00f6rk intervist\u00f2 Karlheinz Stockhausen privatamente, e il compositore estone Arvo P\u00e4rt oltre a vari artisti nel programma della BBC \"Modern Minimalists\".\nIn diverse interviste \u00e8 stato possibile trarre altre delle sue ispirazioni, tra le quali Kraftwerk, Brian Eno, Sun Ra e Joni Mitchell.\nCarriera da attrice.\nLa breve carriera cinematografica di Bj\u00f6rk inizia nel 1986, quando appare nel film \"The\" \"Juniper Tree\", una storia di streghe basata su un racconto dei Fratelli Grimm. Bj\u00f6rk recitava il ruolo di Margit, una ragazza la cui madre era stata uccisa per avere praticato la stregoneria. Bj\u00f6rk ebbe anche un ruolo non accreditato nel film \"Pr\u00eat-\u00e0-Porter\", del 1994.\nNel 1999 a Bj\u00f6rk venne richiesto di comporre e produrre la colonna sonora del film \"Dancer in the Dark\", un dramma musicale su un'immigrata ceca di nome Selma che lotta per pagare un'operazione che impedisca a suo figlio di diventare cieco. Il regista Lars von Trier le chiese di considerare l'idea di interpretare il ruolo di Selma, una proposta che inizialmente declin\u00f2. Il regista danese minacci\u00f2 di fermare il progetto, il che avrebbe reso inutile tutto il lavoro musicale fatto, e Bj\u00f6rk decise allora di accettare. Le riprese cominciarono all'inizio del 1999, e il film debutt\u00f2 nel 2000 al 53\u00ba Festival di Cannes. Bj\u00f6rk ricevette il premio come migliore attrice per il suo ruolo, ma ella descrisse le riprese come cos\u00ec pesanti, fisicamente ed emotivamente, da giurare di non recitare mai pi\u00f9. \nI rapporti tra Bj\u00f6rk e il resto del cast furono molto tesi, al punto che la cantante abbandon\u00f2 improvvisamente il set per alcuni giorni dopo avere distrutto degli abiti di scena. Lars von Trier ha raccontato che ogni mattina prima delle riprese, la cantante ripetesse \u00abMr. von Trier, io la disprezzo\u00bb sputandogli addosso. Nel 2017 Bj\u00f6rk ha accusato pubblicamente \"un regista danese\" di averla molestata sessualmente e minacciata durante le riprese di un film. Pur senza essere esplicita, la cantante si riferiva a Von Trier. Successivamente \u00e8 arrivata la replica del regista, che sulla versione online del quotidiano danese \"Jyllands-Posten\" ha dichiarato: \u00abNon \u00e8 quello che \u00e8 successo, tra noi due c\u2019era solo una grande inimicizia. E la sua \u00e8 una delle performance migliori di tutta la mia filmografia\u00bb. Bj\u00f6rk ha allora rincarato la dose, descrivendo le presunte molestie perpetrate dal regista durante le riprese:\nLa colonna sonora che cre\u00f2 per il film venne pubblicata con il titolo \"SelmaSongs\". Nell'edizione italiana del film la cantante \u00e8 doppiata da Monica Ward.\nBj\u00f6rk venne invitata a cantare il brano \"Gollum's Song\" per il film \"Il Signore degli Anelli - Le due torri\", ma rifiut\u00f2 l'invito, siccome allora era incinta; il brano fu poi cantato dall'islandese Emil\u00edana Torrini.\nIl 25 luglio 2005 usc\u00ec la colonna sonora di \"Drawing Restraint 9\", del regista Matthew Barney, compagno della cantante, in cui Bj\u00f6rk compare come protagonista insieme al marito nel ruolo di ospiti. In questo esperimento musicale Bj\u00f6rk si rif\u00e0 alla tecnica di sovrapposizioni vocali gi\u00e0 utilizzata in \"Med\u00falla\", utilizzandola per\u00f2 per ricostruire le sonorit\u00e0 e le melodie \"oceaniche\", come l'urlo della tempesta o il canto dei cetacei (il film infatti \u00e8 ambientato su una baleniera). La cantante compone anche numerosi brani strumentali con lo Sho, antico strumento musicale giapponese, che per l'occasione ha studiato direttamente nella terra del Sol Levante.\nSuccessivamente nel 2011 uno dei suoi pezzi, \"Army of Me\", venne usato per il film \"Sucker Punch\".\nNel 2006 il regista Michel Gondry le chiese di fare parte del suo film \"L'arte del sogno\", ma lei rifiut\u00f2.\nNel 2007 Bj\u00f6rk ha doppiato nel film animato di Gunar Karlsson \"Anna and the Moods\", assieme a Terry Jones e Damon Albarn. Bj\u00f6rk \u00e8 apparsa anche nel documentario del 2005 \"Screaming Masterpiece\", che scava all'interno della scena musicale islandese. Il film comprende filmati dei Sugarcubes e dei Tappi Tikarrass, oltre a conversazioni con lei stessa.\nHa collaborato con SHOWstudio e con il fondatore Nick Knight nel 2010, per fornire musica nella commemorazione di Alexander McQueen.\nNel 2020 viene annunciata la presenza di Bj\u00f6rk nel film \"The Northman\" di Robert Eggers, la cui uscita \u00e8 prevista per il 22 aprile del 2022. Il film \u00e8 un thriller che tratta le vicende di un principe vichingo in cerca di giustizia per il padre assassinato. La cantante interpreta il ruolo di una veggente.\nFilantropia.\nDopo lo tsunami che colp\u00ec il sud est asiatico nel 2004 Bj\u00f6rk cominci\u00f2 a lavorare su di un nuovo progetto intitolato \"Army of Me: Remixes and Covers\" per aiutare la raccolta fondi dei soccorsi. Questo progetto reclut\u00f2 fan e musicisti da tutto il mondo, entrambi per fare cover o remix della traccia \"Army of Me\". Dalle oltre 600 risposte, Bj\u00f6rk e il suo collaboratore Graham Massey ne scelsero le migliori venti facendole apparire nell'album che usc\u00ec in aprile nel Regno Unito e a fine maggio 2005 negli Stati Uniti. Nel gennaio del 2006, l'album aveva raccolto attorno ai 250,000 sterline di fondi per aiutare l'UNICEF nelle regioni asiatiche. Bj\u00f6rk visit\u00f2 Banda Aceh nel febbraio del 2005 per assistere ai bambini che erano stati colpiti dallo tsunami nella zona.\nIl 2 luglio 2005 Bj\u00f6rk prese parte nella serie di concerti di beneficenza del Live 8, facendo da \"headliner\" nello show giapponese con Do As Infinity, Good Charlotte, e McFly. Esegu\u00ec otto canzoni assieme a Matmos, un ottetto di violinisti giapponesi, e l'arpista Zeena Parkins.\nBj\u00f6rk ha anche dimostrato un particolare interesse nelle questioni ambientali in Islanda. Nel 2004 prese parte al concerto di H\u00e6tta a Reykjav\u00edk, organizzato per protestare contro la costruzione delle fonderie di alluminio Alcoa, che renderebbero l'Islanda la pi\u00f9 grande fonderia in Europa. Bj\u00f6rk ha fondato l'organizzazione \"Natt\u00f9ra\", che si occupa di promuovere la natura dell'Islanda e le industrie basate sull'energia naturale. Il 28 ottobre 2008 scrisse un articolo per il Times in cui discuteva dello stato economico dell'Islanda e dei suoi pensieri al riguardo l'uso delle risorse naturali per portare il paese fuori dai debiti. In collaborazione con Audur Capital organizz\u00f2 una raccolta fondi chiamata \"BJ\u00d6RK\" per supportare la creazione di industrie sostenibili in Islanda. Durante l'anno scrisse la prefazione alla traduzione inglese del bestseller di Andri Sn\u00e6r Magnason, intitolato \"Dreamland\". Il 21 maggio 2010 Bj\u00f6rk scrisse una lettera aperta nel giornale \"The Reykjav\u00edk Grapevine\", diretta al governo islandese, incitandolo a \"fare ogni cosa in proprio potere per revocare i contratti con la Magma Energy\", la compagnia canadese che ora ha il completo possedimento dell'islandese HS Orka.\nVisione politica.\nNonostante Bj\u00f6rk abbia sempre cercato di non apparire come figura politica e nonostante abbia personalmente negato, dalle pagine del suo sito web, di essere interessata a venire considerata come tale, alcuni interventi della cantante hanno lasciato trasparire il suo supporto a numerosi movimenti separatisti e di liberazione nazionale, come per esempio per l'indipendenza del Kosovo, del Tibet e della Catalogna.\nNella canzone \"Mouth's Cradle\" dall'album \"Med\u00falla\" Bj\u00f6rk, che fino ad allora non aveva mai affrontato temi di politica in un suo testo, canta \u00abI need a shelter, to build an altar, away from all Osamas and Bushes...\u00bb (\"Ho bisogno di un rifugio, di costruire un altare, lontano da tutti gli Osama e i Bush del mondo\") con palese riferimento a George W. Bush e Osama bin Laden.\nLa canzone \"Declare Independence\" dell'album \"Volta\" \u00e8 invece dedicata alla Groenlandia e alle Isole F\u00e6r \u00d8er. Durante una performance in Giappone, all'inizio del 2008, la cantante dedic\u00f2 questo brano al popolo del Kosovo suscitando il disappunto delle autorit\u00e0 della Serbia che intervennero cancellando un suo programmato futuro concerto a Novi Sad. Successivamente, nella primavera del 2008, Bj\u00f6rk si rese partecipe di un altro episodio di questo tipo quando durante un concerto a Shanghai dedic\u00f2 lo stesso brano all'indipendenza del Tibet modificando il testo della canzone e inserendovi la frase \"Tibet, Tibet, Raise your flag!\" suscitando cos\u00ec le ire del governo cinese. Bj\u00f6rk del resto non era nuova all'appoggio della causa dell'indipendenza tibetana, gi\u00e0 nel 1996 infatti partecip\u00f2 al Tibetan Freedom Concert di San Francisco dove una sua esibizione apr\u00ec il festival, per poi replicare a New York nel 1997.\nIl 6 novembre 2015 Bj\u00f6rk ha condiviso sul proprio canale ufficiale YouTube un video in cui lancia un appello per un\u2019azione globale per salvare gli altipiani islandesi dalla distruzione ambientale. Nella clip, l\u2019artista esorta \u201cil mondo a sostenerci contro il nostro governo\u201d per fermare un piano che prevede la costruzione di centrali elettriche nei territori delle Highlands islandesi.\nNell'album del 2017 \"Utopia\" la cantante propone la sua visione femminista e matriarcale di un mondo possibile, lontano dalla parte cattiva della politica e dai cambiamenti climatici.\nVita privata.\nFamiglia.\nIl padre di Bj\u00f6rk \u00e8 Gu\u00f0mundur Gunnarsson, un leader sindacale e personaggio politico gi\u00e0 popolare in patria ben prima che la figlia acquistasse celebrit\u00e0. Anche la madre, Hildur R\u00fana Hauksd\u00f3ttir, era una donna attiva politicamente.\nIl compagno di Bj\u00f6rk \u00e8 stato, fino al settembre 2013, l'artista contemporaneo statunitense Matthew Barney. Da lui ha avuto una figlia, \u00cdsad\u00f3ra Bjarkard\u00f3ttir Barney, nata il 3 ottobre 2002. Bj\u00f6rk ha anche un figlio maschio, Sindri Eldon \u00de\u00f3rsson, nato l'8 giugno 1986, avuto con \u00de\u00f3r Eldon, che fu suo marito nonch\u00e9 suo compagno di band nei Sugarcubes. Sindri \u00e8 un giornalista e suona la chitarra in diversi gruppi musicali.\nIl 27 giugno 2020 Bj\u00f6rk ha rivelato alla rivista islandese Fr\u00e9ttabla\u00f0i\u00f0 di avere un nuovo fidanzato, \u00abper met\u00e0 iraniano e per met\u00e0 tedesco, che vive sulle Alpi\u00bb. Secondo le indiscrezioni della rivista islandese DV.is dell'aprile 2021, sarebbe attualmente impegnata con lo chef gambiano islandese Alexander Jallow.\nPaparazzi e controversie.\nNel 1996 due distinti incidenti hanno portato Bj\u00f6rk all'attenzione dei media. La prima volta quando, dopo un lungo volo per la Thailandia, una stanchissima Bj\u00f6rk con suo figlio, che allora aveva dieci anni, venne ricevuta all'aeroporto Don Muang di Bangkok da un folto gruppo di giornalisti e cameraman che l'aspettavano per intervistarla. Quando una reporter l'avvicin\u00f2 rivolgendole la parola Bj\u00f6rk l'assal\u00ec verbalmente e fisicamente. L'attacco dur\u00f2 fino a quando i suoi collaboratori non riuscirono ad afferrarla e a portarla con la forza su un autobus, all'incirca una decina di secondi dopo. Successivamente la cantante porse le sue scuse alla reporter, che le accett\u00f2 e non sporse denuncia n\u00e9 chiese risarcimenti, e si giustific\u00f2 dicendo che, stravolta dal viaggio e reduce da un faticoso periodo, aveva perso il controllo pensando che qualcuno volesse aggredire suo figlio.\nNel 2001 ha destato grande scalpore la scelta dell'abito da indossare in occasione della 73\u00aa edizione della cerimonia di premiazione degli Oscar il 25 marzo 2001: un abito a forma di cigno, realizzato per lei dallo stilista macedone Marjan Pejoski.\nNel 2008, all'aeroporto di Auckland in Nuova Zelanda, Bj\u00f6rk aggred\u00ec un fotografo afferrandogli la maglietta da dietro e strappandola in due parti, mentre cadeva a terra. La cantante non fu denunciata.\nSessualit\u00e0.\nIn un'intervista del 2004 Bj\u00f6rk disse:\nStalker.\nNel settembre 1996 un suo fan, il ventunenne di Miami Ricardo L\u00f3pez, le sped\u00ec un pacco postale contenente una bomba all'acido solforico direttamente al suo indirizzo londinese. Dopodich\u00e9, nel suo video, si applic\u00f2 una pittura facciale e si tolse la vita sparandosi in bocca. Fortunatamente il pacco fu intercettato dalla polizia di Londra e non giunse mai a destinazione. L\u00f3pez riprese ogni fase del suo gesto con una videocamera, dalla costruzione della bomba fino alla sua morte. Furono sequestrate dalla polizia quasi diciotto ore di filmati.\nNei suoi pochi commenti pubblici riguardo all'accaduto, Bj\u00f6rk disse che era emotivamente molto provata e che la sua vita di lavoro a Londra era finita. Ci\u00f2 spiega in parte perch\u00e9 scelse di lasciare il Regno Unito per rifarsi un'immagine altrove, cominciando poi a scrivere l'album \"Homogenic\", dapprima durante un periodo di isolamento in Islanda.\nPremi e riconoscimenti.\nDurante la sua carriera Bj\u00f6rk ha vinto cinque BRIT Awards e quattro MTV Video Music Awards.\nHa ricevuto quindici nomination ai Grammy Awards, una nomination agli Academy Award per la migliore canzone e due nomination ai Golden Globe Awards (di cui una come attrice).\nHa vinto il Prix d'interpr\u00e9tation f\u00e9minine nel 2000 al 53\u00ba Festival di Cannes per il suo ruolo di attrice protagonista in Dancer in the Dark e nel 2010 ha ricevuto il Polar Music Prize dall'Accademia Reale svedese di musica con la seguente motivazione ufficiale:\nIl governo islandese, per ringraziare Bj\u00f6rk dei \"suoi contributi culturali e per avere fatto conoscere l'Islanda al mondo pi\u00f9 di chiunque altro\", decise di regalarle l'isola di Elli\u00f0aey, nella baia del Brei\u00f0afj\u00f6r\u00f0ur. Il primo ministro islandese David Oddsson, disse al parlamento: \u00abDobbiamo fare tutto ci\u00f2 che possiamo per lei e mostrarle altrettanto rispetto\u00bb. Bj\u00f6rk in seguito non accett\u00f2 l'offerta \u00abin rispetto al popolo islandese\u00bb. Ci\u00f2 nonostante, da allora \u00e8 un luogo comune riferirsi all'isola come \"Bj\u00f6rk's Island\"."}
{"id": "2440568", "revid": "287204", "url": "https://it.wikipedia.org/wiki?curid=2440568", "title": "Guido Cappello", "text": "Biografia.\nNato a Pisa, si trasfer\u00ec in giovane et\u00e0 a Gorizia, poi negli anni 1960 a Milano. \nNel 1960 vinse a Perugia il Campionato italiano, alla pari con Alberto Giustolisi, Federico Norcia ed Enrico Paoli. Ottenne nello stesso anno il titolo di Maestro.\nNel campionato del 1963 ad Imperia sfior\u00f2 ancora il titolo, classificandosi a pari punti col vincitore Ennio Contedini, che prevalse per spareggio tecnico. In seguito realizz\u00f2 altri ottimi piazzamenti: 3\u00ba-5\u00ba nel 1965, 3\u00ba nel 1967 e 1968, 2\u00ba-4\u00ba nel 1972.\nNel 1967 fu terzo al torneo di Savona e nel 1968 terzo a Milano, dove si era trasferito da qualche anno.\nPartecip\u00f2 dal 1966 al 1974 a quattro Olimpiadi, realizzando complessivamente +22 =13 \u201321 (50,9 %).\nNel 1964 prese parte al torneo internazionale di Baku, ottenendo un buon 5,5/11.\nFu anche un maestro per corrispondenza, realizzando ottimi piazzamenti in campionati dell'ASIGC (\"Associazione Italiana Gioco per Corrispondenza\"): 2\u00ba nel XV campionato, 4\u00ba nel XVIII, 4\u00ba-5\u00ba nel XVII e XVIII).\nDi professione era ragioniere."}
{"id": "2440574", "revid": "326822", "url": "https://it.wikipedia.org/wiki?curid=2440574", "title": "Cencio La Parolaccia", "text": ""}
{"id": "2440575", "revid": "98077", "url": "https://it.wikipedia.org/wiki?curid=2440575", "title": "Conseil Europ\u00e9en de la Construction d\u2019appareils Domestiques", "text": ""}
{"id": "2440576", "revid": "326822", "url": "https://it.wikipedia.org/wiki?curid=2440576", "title": "Cencio la parolaccia", "text": ""}
{"id": "2440585", "revid": "98077", "url": "https://it.wikipedia.org/wiki?curid=2440585", "title": "Ceced", "text": ""}
{"id": "2440591", "revid": "838137", "url": "https://it.wikipedia.org/wiki?curid=2440591", "title": "Pallamano femminile ai XVI Giochi del Mediterraneo - Qualificazioni gruppo A", "text": "Tutte le partite relative alle Qualificazioni del Gruppo A per il torneo di Pallamano femminile ai XVI Giochi del Mediterraneo si svolgeranno al Palasport Santa Filomena di Pescara."}
{"id": "2440599", "revid": "838137", "url": "https://it.wikipedia.org/wiki?curid=2440599", "title": "Pallamano femminile ai XVI Giochi del Mediterraneo - Qualificazioni gruppo B", "text": "Tutte le partite relative alle Qualificazioni del Gruppo B per il torneo di Pallamano femminile ai XVI Giochi del Mediterraneo si svolgeranno al Palasport Santa Filomena di Pescara."}
{"id": "2440607", "revid": "628767", "url": "https://it.wikipedia.org/wiki?curid=2440607", "title": "Carretera Interoce\u00e1nica", "text": "La Carretera Interoce\u00e1nica (in portoghese Estrada do Pac\u00edfico) sar\u00e0 l'asse di connessione tra il Brasile e il Per\u00f9 senza passare per la Bolivia. Essa \u00e8 stata concepita come un asse di sviluppo strategico-economico per i paesi sudamericani Brasile e Per\u00f9, visto che entrambi i paesi avranno l'accesso ai due oceani per favorire ed incentivare gli scambi commerciali, non solo tra i due paesi stessi, ma anche verso gli altri continenti. Il Per\u00f9 avr\u00e0 una connessione pi\u00f9 diretta verso l'Africa e l'Europa, mentre il Brasile avr\u00e0 una connessione pi\u00f9 diretta con l'Oceania e l'Asia.\nIl suo costo totale supera gli 800 milioni di dollari.\nStoria.\nPrima unione viaria.\nIl Brasile inizi\u00f2 la costruzione di un ponte sopra il r\u00edo Acre che unir\u00e0 il paese peruviano di I\u00f1apari con il paese brasiliano di Assiz. Fu inaugurato a novembre del 2005 in presenza del presidente peruviano Alejandro Toledo, del presidente del Brasile Lula da Silva e del presidente della Bolivia Eduardo Rodr\u00edguez Veltz\u00e9.\nImportanza storica.\nLa costruzione di questa strada costituisce la prima opera viaria trilaterale del sudamerica, tra membri dell'Unione delle Nazioni Sudamericane. \u00c8 un'opera concreta che riflette le eccellenti relazioni internazionali tra Brasile e Per\u00f9. Si noti che \u00e8 un progetto aperto da 30 anni, ma che non fu mai portato a termine a causa dei problemi politici occorsi in Per\u00f9 durante questo lasso di tempo.\nCritiche.\nSecondo alcuni analisti dei due paesi, la sua costruzione non ha previsto un possibile impatto ambientale, visto che attraverser\u00e0 parte del territorio del Cusco e dell'Altiplano Andino.\nDa un altro punto di vista, questo tipo di strada permetter\u00e0 la comunicazione di vari paesi sudamericani tra i quali aumenteranno i commerci."}
{"id": "2440611", "revid": "729019", "url": "https://it.wikipedia.org/wiki?curid=2440611", "title": "Kamala", "text": "Per la maggior parte della carriera, Harris ha combattuto con il ring name di Kamala, interpretando la gimmick del selvaggio gigante ugandese.\nGiovent\u00f9.\nHarris nacque a Senatobia e crebbe a Coldwater (Mississippi), dove la sua famiglia aveva un piccolo negozio. Durante l'adolescenza ebbe problemi con la legge per un'accusa di furto con scasso e fu invitato a lasciare la citt\u00e0. Nel 1967, si trasfer\u00ec in Florida a raccogliere frutta, dove frequent\u00f2 per un breve periodo il college e lavor\u00f2 come idraulico. All\u2018et\u00e0 di venticinque anni, Harris part\u00ec per il Michigan, dove incontr\u00f2 il wrestler Bobo Brazil. In seguito a questo incontro, Harris inizi\u00f2 ad allenarsi per diventare un lottatore sotto la guida di un amico di Brazil, Tim Hampton. Si trasfer\u00ec in Arkansas per continuare l'allenamento, poich\u00e9 non sopportava l'inverno rigido e nevoso del Michigan.\nCarriera nel wrestling.\nHarris si allen\u00f2 insieme a Michael Hayes, Percy Pringle, e Terry Gordy. Debutt\u00f2 nel 1978, affrontando The Great Mephisto nel suo primo match. All'inizio Harris combatteva con il nome di \"Sugar Bear\" prima di adottare i soprannomi \"Ugly Bear\" Harris e \"Big\" Jim Harris. Combatt\u00e9 in Gran Bretagna per diversi anni affinando le sue abilit\u00e0 di combattente. Svilupp\u00f2 il personaggio del \u201cBombardiere del Mississippi\u201c, che gi\u00e0 aveva qualche somiglianza con la gimmick di Kamala che lo render\u00e0 celebre.\nAlla fine dell\u2018esperienza in Inghilterra ritorn\u00f2 negli Stati Uniti. Mentre stava acquistando un nuovo costume a Memphis, Tennessee, Jerry Lawler e Jerry Jarrett chiesero a Harris di adottare un'altra gimmick. Harris accett\u00f2, e, insieme a Lawler, cre\u00f2 Kamala (originariamente chiamato Kimala) sulla base di un personaggio pensato in origine da The Great Mephisto proprio per Harris. Jarrett e Lawler pensarono che l'interpretare un wrestler africano, poteva compensare le scarse doti tecniche e di intrattenitore di Harris, non abilissimo al microfono durante le interviste. Il nome fu tratto da un articolo del \"National Geographic Magazine\" che Jarrett aveva letto, dove si parlava di un certo Dottor Kimala, che stava conducendo qualche ricerca scientifica in Uganda.\nIl personaggio creato per Harris divent\u00f2 presto un selvaggio ugandese cannibale con la faccia e il corpo pitturati che combatteva brutalmente e senza piet\u00e0 alcuna degli avversari. Kamala lavor\u00f2 nella Mid-South Wrestling di Memphis e nella World Class Championship Wrestling a Dallas durante i primi anni Ottanta. Nella Mid-South Wrestling, Kamala fu soprannominato \"The Ugandan Giant\" (il gigante ugandese) e aveva come manager General Skandor Akbar e Friday. All'inizio venne presentato come una ex guardia del corpo del presidente dell'Uganda Idi Amin.\nWorld Wrestling Federation.\nNel 1986, Kamala entr\u00f2 a far parte della World Wrestling Federation, dove gli venne affiancato come manager-padrone, Kim Chee, di solito interpretato da Steve Lombardi, o da King Curtis Iaukea. Durante questo periodo Kamala combatt\u00e9 contro Hulk Hogan, Andr\u00e9 the Giant, e Jake \"the Snake\" Roberts; il feud con Roberts dimostr\u00f2 che Kamala aveva il terrore dei serpenti. Kamala combatt\u00e9 anche in coppia con il Wild Samoan Sika prima di lasciare la WWF nel 1988. Nei primi anni Novanta Kamala ritorn\u00f2 in WWF insieme a Kim Chee, questa volta come manager aveva Harvey Wippleman. Dopo una sconfitta contro The Undertaker nel primo Coffin match in WWF alle \"Survivor Series\" del 1992, Kamala lasci\u00f2 Wippleman e divent\u00f2 un face sotto la tutela del reverendo Slick. Slick dichiar\u00f2 di voler cercare di \u201cumanizzare\u201d Kamala.\nUnited States Wrestling Association.\nNel 1990 debutt\u00f2 nella United States Wrestling Association (USWA) di Memphis, dove si scontr\u00f2 con Jerry Lawler e Koko B. Ware e conquist\u00f2 il titolo USWA Unified World Heavyweight Championship in quattro occasioni. Nel 1992 lasci\u00f2 la compagnia.\nNel gennaio del 1996 Kamala torn\u00f2 nella USWA per l'ultima volta per combattere insieme a Brian Christopher e PG-13 per sconfiggere Tracey Smothers, Doug Gilbert, Jesse James Armstrong e Robert Gibson in un Iron Man match. Era inattivo nel wrestling da qualche anno.\nWorld Championship Wrestling.\nDopo aver lasciato la WWF nel 1993, Kamala ritorn\u00f2 al suo precedente lavoro di camionista per due anni. Successivamente Hulk Hogan lo chiam\u00f2 chiedendogli se fosse interessato a lavorare nella World Championship Wrestling (WCW), Kamala accett\u00f2 ma la sua esperienza con la federazione fu breve. In WCW divent\u00f2 membro dell'organizzazione The Dungeon of Doom capeggiata da Kevin Sullivan, il quale scopo era porre fine alla carriera di Hogan. Nella sua prima apparizione in un pay-per-view WCW, sconfisse \"Hacksaw\" Jim Duggan a Bash at the Beach 1995. Ebbe un match contro Hogan a \"Clash of the Champions XXXI\" ma fu sconfitto. Lasci\u00f2 la federazione nell'ottobre del 1995 per problemi di rinnovo del contratto. Kamala raccont\u00f2 in seguito che la sua permanenza in WCW fu il periodo peggiore della sua carriera. Inoltre disse che la WCW era un ambiente pieno di veleni.\nCircuito indipendente (2002\u20132010).\nKamala torn\u00f2 al wrestling lottando in varie federazioni minori facenti parte del circuito indipendente. Perse un match contro la sua nemesi Jerry Lawler all'International Wrestling Cartel il 20 luglio 2002. Dal 2003 al 2004 fece qualche apparizione nella Memphis Wrestling.\nA WrestleReunion 1 perse contro Jim Duggan il 29 gennaio 2005. Il 30 settembre 2006, lott\u00f2 in un match terminato in no contest con Bryan Danielson, dove era in palio il titolo ROH World Championship a un evento della National Wrestling Alliance svoltosi a Bridgeport, Connecticut. \nSconfisse Lanny Poffo all'evento Wrestling Supershow della Great North Wrestling all'Ottawa SuperEX di Ottawa, Canada. Durante il ppv della TNA Slammiversary 2008 appare come invitato al matrimonio tra Jay Lethal e So Cal Val. Il suo ultimo match fu il 15 agosto 2010 nella Juggalo Championship Wrestling, dove in coppia con The Weedman, sconfisse The Haters (Pauly &amp; Vito Thomaselli).\nVita privata.\nHarris \u00e8 stato sposato con Sheila Stover dal 1974 al 2005. Dopo che la coppia ebbe divorziato, Harris spos\u00f2 Melissa Guzman. Ha vissuto con sua nipote Ashley a Senatobia, Mississippi, fino alla sua morte.\nSin dal 1993, ha scritto, eseguito, e prodotto la propria musica. Ha scritto pi\u00f9 di 100 canzoni. Molti dei suoi brani parlano della discriminazione razziale che dovette subire nel mondo del wrestling. In una intervista, raccont\u00f2 che a SummerSlam 1992, per un suo match ricevette solo 13.000 dollari mentre il suo avversario, The Undertaker, ne ricevette 500.000.\nIl 9 dicembre 2008 ha ricevuto una laurea ad honorem dalla University of Arkansas.\nSi ritira dal mondo del wrestling a seguito di un'amputazione di un piede, avvenuta nel 2011 a causa di una complicanza del diabete e ad un aumento della pressione sanguigna. Ad aprile 2012 \u00e8 seguita l'amputazione anche della gamba destra.\nNel dicembre 2014, Harris ha pubblicato la propria autobiografia scritta in collaborazione con Kenny Casanova, uno dei tanti manager avuti in carriera. \"Kamala Speaks\" racconta la storia della sua vita, della sua carriera nel wrestling, e della perdita di entrambe le gambe a causa del diabete.\nNel luglio 2016, Harris ha fatto parte di una class action contro la WWE come parte in causa. La causa legale accusa la federazione di aver celato e sottovalutato i rischi di danni cerebrali connessi all'attivit\u00e0 di lottatore, dovuti ai ricorrenti traumi cranici ai quali vengono sottoposti i wrestler nella compagnia. La causa venne discussa dall'avvocato Konstantine Kyros, gi\u00e0 coinvolto in numerose altre azioni legali nei confronti della WWE. Nel settembre 2018 la causa \u00e8 stata respinta dal giudice Vanessa Lynne Bryant del Distretto del Connecticut.\nIl 19 novembre 2017, Harris si sottopose a un delicato intervento chirurgico a cuore e polmoni presso l'ospedale di Oxford (Mississippi). A seguito dell'operazione, delle complicazioni post-operatorie hanno reso necessario collegare Harris a un macchinario per il supporto vitale. Il giorno dopo, la figlia dichiar\u00f2 che le sue condizioni erano in miglioramento anche se non era ancora in grado di respirare autonomamente. Il 22 novembre, fu diffusa la notizia che Harris ora riusciva a respirare da solo ma non era in grado di parlare e restava in terapia intensiva.\nMorte.\nIl 5 agosto 2020 risult\u00f2 positivo al COVID-19 e fu trasportato in ospedale. La moglie rifer\u00ec che aveva probabilmente contratto il virus durante una delle sue numerose visite settimanali al centro dialisi. Il 9 agosto, durante il ricovero, ebbe un arresto cardiaco che lo port\u00f2 alla morte, all'et\u00e0 di 70 anni.\nTitoli e riconoscimenti.\nContinental Wrestling Association\nGreat Lakes Wrestling Association\nNWA Tri-State\nSoutheastern Championship Wrestling\nPro Wrestling Illustrated\nSoutheastern Xtreme Wrestling\nTexas All-Star Wrestling\nUnited States Wrestling Association"}
{"id": "2440612", "revid": "547034", "url": "https://it.wikipedia.org/wiki?curid=2440612", "title": "'Ndrina Varacalli", "text": "I Varacalli sono una 'ndrina della Locride Operano nella Locride ed anche al nord nel torinese.\nA Torino sono attivi nel traffico di stupefacenti.\nEsistono affiliati anche a Biella.\nStoria.\nFaida di Cimin\u00e0.\nA partire dal 4 giugno 1966 con l'omicidio di Francesco Barillaro, capobastone di Cimin\u00e0, scoppia la cosiddetta \"faida di Cimin\u00e0\" in cui vengono coinvolti anche i Varacalli. La faida ha visto contrapposte da una parte le famiglia dei Barillaro-Romano-Zucco e dall'altra i Polifroni-Franco-Varacalli. Una faida con circa 50 morti che arriv\u00f2 fino a Torino con la decimazione della famiglia Zucco. L'8 luglio 1977, tre killer incappucciati e armati di lupara giustiziano, in un bar a Torino, Giuseppe Zucco. Il 14 novembre 1981 \u00e8 la volta del fratello Rocco. Per l'omicidio di Rocco Zucco, i killer imbottiscono di dinamite il furgone della vittima facendolo saltare per aria. Il 19 ottobre 1982 viene assassinato Antonio Zucco, l'ultimo dei fratelli."}
{"id": "2440616", "revid": "838137", "url": "https://it.wikipedia.org/wiki?curid=2440616", "title": "Pacific Life Open 2008 - Doppio femminile", "text": "Il doppio femminile del Pacific Life Open 2008 \u00e8 stato un torneo di tennis facente parte del WTA Tour 2008.\nLisa Raymond e Samantha Stosur erano le detentrici del titolo, ma la Stosur non ha partecipato quest'anno, solo la Raymond ha partecipato facendo coppia con Marija Kirilenko, ma ha perso nel 1\u00ba turno contro Daniela Hantuchov\u00e1 e Ai Sugiyama.\nDinara Safina e Elena Vesnina hanno vinto in finale 6\u20131, 1\u20136, 10\u20138 contro Zi Yan e Jie Zheng."}
{"id": "2440617", "revid": "101175", "url": "https://it.wikipedia.org/wiki?curid=2440617", "title": "George White Ten Kate Racing", "text": ""}
{"id": "2440618", "revid": "1543377", "url": "https://it.wikipedia.org/wiki?curid=2440618", "title": "Southeastern Film Critics Association Awards", "text": "La Southeastern Film Critics Association (SEFCA nella forma abbreviata) \u00e8 un'associazione di critici cinematografici, composta da oltre quaranta esperti di ambito televisivo, giornalistico e radiofonico. Come il nome suggerisce, la societ\u00e0 rappresenta la zona sudorientale degli Stati Uniti, ossia gli Stati dell'Alabama, Arkansas, Florida, Georgia, Louisiana, Carolina del Nord, Carolina del Sud, Tennessee e Virginia.\nStoria.\nLa societ\u00e0 venne fondata nel 1992 su iniziativa di cinque esperti, che scelsero di dare vita ad un'organizzazione autonoma con lo scopo di assegnare un riconoscimento che premiasse le migliori opere cinematografiche anno dopo anno. Il nucleo originario si \u00e8 andato via via ampliando, fino ad arrivare allo stato attuale (circa quarantasette membri nel 2007).\nI riconoscimenti, noti come Southeastern Film Critics Association Awards (SEFCA Awards) sono stati assegnati a partire dal 1993 all'inizio dell'anno (solitamente nei primi di gennaio), ma a partire dal 2001 hanno finito per anticipare il Natale o, raramente, per seguirlo.\nEdizione dopo edizione, la societ\u00e0 ha sempre stilato una classifica dei migliori dieci film dell'anno, scelta quanto mai rara in altre societ\u00e0 cinematografiche (presente nella National Board of Review of Motion Pictures).\nA partire dall'edizione del 2006, la societ\u00e0 ha assegnato un premio extra, denominato Premio Wyatt (Wyatt Award), in memoria di Gene Wyatt, anziano membro della SEFCA, assegnato al film che pi\u00f9 percepisce lo spirito dell'organizzazione."}
{"id": "2440620", "revid": "1647404", "url": "https://it.wikipedia.org/wiki?curid=2440620", "title": "(There's No Place Like) Home for the Holidays", "text": "(There's No Place Like) Home for the Holidays o semplicemente Home for the Holidays \u00e8 una celebre canzone statunitense, scritta nel 1954, da Al Stillman (1906\u20131979), autore del testo, e da Robert Allen (1928-2000), autore delle musiche, ed associata comunemente al periodo natalizio, periodo nel quale \u00e8 di solito eseguita, anche se il testo non fa alcun riferimento esplicito al Natale.\nIl brano venne portato al successo da Perry Como, che lo incise per la prima volta in occasione del Natale del 1954 e in seguito anche nel 1959.\nTesto.\nPur essendo una canzone comunemente associata al Natale, il testo non fa alcuna menzione di questa festa e nemmeno di un periodo specifico dell'anno ma parla in generale di vacanze: in particolare, come suggerisce il titolo, esprime il concetto che non vi sia altro posto migliore per trascorrerle se non a casa propria, accanto ai propri cari (ed \u00e8 forse proprio questo l'elemento che ha fatto accostare il brano al Natale, festa tipicamente trascorsa in famiglia).\nVersioni discografiche.\nLa prima versione di Perry Como.\nLa prima pubblicazione del brano, realizzata da Perry Como, fu su etichetta RCA Records nel singolo \"(There's No Place Like) Home for the Holidays/Silk Stockings\" e risale al 16 novembre 1954. Il disco proposto come disco natalizio, raggiunse l'ottavo posto delle classifiche statunitensi. Si tratta della versione pi\u00f9 popolare in radio.\nLa seconda versione di Perry Como.\nIl brano venne nuovamente pubblicato come singolo da Perry Como il 16 luglio 1959 su etichetta RCA negli Stati Uniti e anche nel Regno Unito, dove fu distribuito dalla HMV. Bench\u00e9 la versione del 1954 sia quella pi\u00f9 popolare in radio, questa del 1959 \u00e8 quella maggiormente presente nelle varie compilation.\nAltre versioni discografiche.\nOltre che da Perry Como, il brano \u00e8 stato inciso anche da The Carpenters nel 1984 e da Keke Palmer nel 2007."}
{"id": "2440622", "revid": "107506897", "url": "https://it.wikipedia.org/wiki?curid=2440622", "title": "Ray Johnson", "text": "\u00c8 stato un personaggio chiave nel movimento della Pop Art. Primariamente un collagista, Johnson \u00e8 stato anche un precoce performer e un artista concettuale. Definito \"Il pi\u00f9 famoso artista sconosciuto di New York\", \u00e8 considerato uno dei padri fondatori della Mail Art e un pioniere dell'uso della lingua scritta nell'arte visuale."}
{"id": "2440628", "revid": "1305772", "url": "https://it.wikipedia.org/wiki?curid=2440628", "title": "Home for the Holidays", "text": ""}
{"id": "2440629", "revid": "143439", "url": "https://it.wikipedia.org/wiki?curid=2440629", "title": "Percossa", "text": ""}
{"id": "2440631", "revid": "2079728", "url": "https://it.wikipedia.org/wiki?curid=2440631", "title": "Jonas Troest", "text": "\u00c8 il fratello maggiore del giocatore Magnus Troest, difensore della Juve Stabia\nCarriera.\nClub.\nInizia la carriera da professionista nel 2002 con il Boldklubben af 1893, club di Copenaghen appartenente alla massima divisione danese.\nNel 2004 si trasferisce al Silkeborg IF, club della Superligaen, dove rimane per due anni, fino a quando, nel gennaio 2006, si trasferisce ai tedeschi dell'.\nDopo un anno in Germania fa ritorno in patria firmando per l'Odense BK; nella stagione 2011-2012 milita nel S\u00f8nderjysk Elitesport.\nNazionale.\nDopo aver giocato varie partite per la Nazionale Under-16 e per la Nazionale Under-17, nel settembre 2004, durante la sua permanenza al Silkeborg, debutta con l'Under-21.\nNel maggio 2006 viene convocato per partecipare agli Europei Under-21, nei quali scende in campo in tutte le tre partite giocate dai danesi."}
{"id": "2440634", "revid": "287204", "url": "https://it.wikipedia.org/wiki?curid=2440634", "title": "Sportverein Spittal an der Drau", "text": "Lo Sportverein Spittal an der Drau, comunemente chiamato \"SV Spittal\" o con la sigla \"SVS\", \u00e8 una societ\u00e0 calcistica con sede a Spittal an der Drau, nel land della Carinzia, in Austria.\n\u00c8 nato nel 1921 e oggi milita nella K\u00e4rntner Liga, la quarta divisione del campionato austriaco di calcio.\nStoria.\nLa prima partita ufficiale del club si tenne il 27 maggio 1921. Nel 1949 approd\u00f2 per la prima volta nella Tauernliga, allora terza serie nazionale, ma nel 1960 retrocesse in K\u00e4rntner Liga, dove rimase per 20 anni prima di ottenere la promozione in 2. Division.\nDal 1982 al 1999 il club inanella 17 stagioni consecutive tra i professionisti, impreziosite da una storica semifinale di \u00d6FB-Cup nel 1990, prima di retrocedere in Regionalliga dopo uno sfortunato spareggio contro l'Untersiebenbrunn.\nNel 2008-2009 lo Spittal continua la sua discesa, retrocedendo per la prima volta da 29 anni a questa parte nelle leghe regionali.\nStadio.\nIl club gioca nel Goldeckstadion, impianto da 6.500 posti circa. L'impianto \u00e8 stato inaugurato nel 2007, con un'amichevole contro i Red Bull Juniors.\n\u00c8 considerato un piccolo gioiello d'arte moderna."}
{"id": "2440636", "revid": "2184720", "url": "https://it.wikipedia.org/wiki?curid=2440636", "title": "Sunday Bloody Sunday (U2)", "text": "Sunday Bloody Sunday \u00e8 una canzone del gruppo rock irlandese U2, parte del repertorio storico della band, contenuto originariamente nell'album \"War\" e successivamente ripreso in \"Under a Blood Red Sky\" ed in \"The Best of 1980-1990\" come quinta canzone del CD A. \u00c8 stata alla posizione numero 268 della lista delle 500 migliori canzoni secondo Rolling Stone.\nIl testo.\nIl testo \u00e8 stato scritto da Bono, come la quasi totalit\u00e0 dei pezzi degli U2, mentre alla musica ha contribuito l'intero gruppo. La \"Bloody Sunday\", \"domenica di sangue\", di cui parla la canzone \u00e8 il 30 gennaio 1972. Quel giorno, nella citt\u00e0 nordirlandese di Derry (Londonderry per gli Unionisti), l'esercito del Regno Unito spar\u00f2 sui partecipanti a una manifestazione. Quattordici persone, civili disarmati, furono uccise , e quattordici ferite. L'episodio pass\u00f2 alla storia appunto come \"Bloody Sunday\" e scaten\u00f2 la rivolta nazionalista contro il governo di Londra.\nAll'epoca dei fatti, Bono - Paul Hewson - era un ragazzino di 11 anni. Dieci anni dopo, nel 1982, il ricordo ancora vivo dell'episodio gli ispir\u00f2 \"Sunday Bloody Sunday\". Come si pu\u00f2 sentire nella registrazione dal vivo dell'album \"Under a Blood Red Sky\", Bono precisa che non si tratta di una delle \"rebel song\" tradizionali nel repertorio musicale irlandese, ma \u00e8 la reazione incredula e scandalizzata di un giovane, cresciuto in un ambiente familiare interconfessionale (madre protestante, padre cattolico) nella Repubblica d'Irlanda, di fronte all'odio e alla violenza fratricida che divide coloro che dovrebbero essere uniti nel nome di Cristo. La domanda del ritornello \"\u00abHow long, how long must we sing this song?\u00bb\" (\"Per quanto tempo dovremo cantare questa canzone?\") viene ripresa nella canzone che chiude l'album \"War\", \"40\" (tratta dal Salmo 40 di Davide della Bibbia), dove Bono canta pi\u00f9 volte \"\u00abHow long to sing this song?\u00bb\".\nChe il brano sia un universale rifiuto della violenza \u00e8 provato dalla versione del film \"Rattle and Hum\": qui la dedica di Bono fa riferimento all'attentato dell'IRA a Enniskillen in Irlanda del Nord nel novembre 1987. Si tratta di un atto di accusa contro i membri dell'IRA responsabili dell'azione partigiana che aveva causato 11 morti, tutti civili unionisti fedeli al Regno Unito, protestanti, e verso quegli irlandesi, in patria e all'estero, che giustificano l'uso della lotta armata partigiana per ottenere l'unione dell'isola sotto un unico governo irlandese repubblicano.\nDiscografia.\n\"Sunday Bloody Sunday\" fu eseguita per la prima volta in pubblico nel dicembre 1982 a Belfast, nell'Irlanda del Nord, tre mesi prima della pubblicazione dell'album \"War\". Nel presentare il brano al pubblico, Bono disse:\nAl termine dell'esecuzione la reazione del pubblico fu un'ovazione per la canzone e per la \"band\". Il brano fu quindi la prima traccia nell'album \"War\", pubblicato nel marzo 1983.\nUn'esecuzione dal vivo di \"Sunday Bloody Sunday\", registrata il 20 agosto 1983 durante il \"Rockpalast 83\" presso il Lorelei Amphitheatre di St. Goarshausen (nell'allora Germania Ovest), fu inserita nel mini-LP dal vivo \"Under a Blood Red Sky\" pubblicato nel dicembre 1983. Da quel concerto, fatto per l'emittente televisiva tedesca WDR Television, fu tratto un videoclip di \"Sunday Bloody Sunday\". La programmazione del video su MTV ed altre importanti trasmissioni televisive musicali contribu\u00ec notevolmente alla popolarit\u00e0 della canzone.\nIl brano \u00e8 stato presentato dal vivo numerose volte e in versioni differenti: dalla versione lenta e poi aggressiva di Rattle and Hum, fino ad arrivare alla versione malinconica suonata a Sarajevo durante il PopMart Tour.\nA conferma dell'importanza di \"Sunday Bloody Sunday\" per gli U2, il brano fu inserito nell'antologia \"The Best of 1980-1990\", pubblicata nel 1998.\nTracce.\n\"Sunday Bloody Sunday\", \"Two Hearts Beat as One\" e \"New Year's Day\" sono state scritte da Bono, \"Red Light\" e \"Endless Deep\" sono state scritte da Bono e The Edge.\nCover.\nSono state registrate varie cover della canzone tra cui quelle di Ignite, Paramore, Pillar, Saul Williams e Nolwenn Leroy. I Funeral for a Friend hanno realizzato una cover, inserita nella compilation \"\" del 2009."}
{"id": "2440637", "revid": "287204", "url": "https://it.wikipedia.org/wiki?curid=2440637", "title": "Uragano di tipo capoverdiano", "text": "Un uragano di tipo capoverdiano \u00e8 un uragano atlantico che si sviluppa nei pressi delle isole di Capo Verde, al largo della costa occidentale dell'Africa. Generalmente, ogni anno si sviluppano due uragani di tipo capoverdiano, entrambi di straordinaria potenza. Tutta questa forza \u00e8 dovuta alla temperatura calda della superficie del mare che permette agli uragani di svilupparsi fino alla categoria 5.\nOrigine.\nGli uragani di tipo capoverdiano di solito si formano dalle onde tropicali, che si sviluppano a loro volta nella savana africana, durante la stagione umida, per poi spostarsi nella steppa. Spesso, soprattutto nei mesi di agosto e settembre, le onde tropicali si spostano sull'arcipelago di Capo Verde e si trasformano in cicloni tropicali.\nPercorsi tipici.\nUn classico uragano di tipo capoverdiano si forma come una depressione tropicale a sud delle isole di Capo Verde. Le depressioni tropicali si rafforzano poco dopo aver lasciato l'arcipelago poco distante dall'Africa, ma a volte raggiungono lo status di uragano quando sono gi\u00e0 arrivate sui Caraibi.\nQuando l'uragano si avvicina all'America settentrionale, possono succedere diverse cose.\nQueste per\u00f2, sono solo le abitudini degli uragani di tipo capoverdiano. Ci\u00f2 non significa che tutti gli uragani di questo tipo debbano seguire una di queste quattro possibilit\u00e0."}
{"id": "2440641", "revid": "767487", "url": "https://it.wikipedia.org/wiki?curid=2440641", "title": "Giuseppe Albanese", "text": "Biografia.\nInizia lo studio del pianoforte all'et\u00e0 di cinque anni e si diploma a diciassette anni con il massimo dei voti, la lode e la menzione d'onore presso il Conservatorio \u201cG. Rossini\u201d di Pesaro sotto la guida di Annamaria Cristina Raffa. Si perfeziona presso l'Accademia Pianistica Internazionale \u201cIncontri col Maestro\u201d di Imola sotto la guida di Franco Scala e Piero Rattalino, conseguendovi nel 2003 il diploma con il titolo onorifico di \u201cMaster\u201d (la qualifica pi\u00f9 alta rilasciata da tale istituzione).\nSi \u00e8 laureato a ventitr\u00e9 anni in Filosofia presso l'Universit\u00e0 degli Studi di Messina, con una tesi sull'estetica di Franz Liszt nelle \u201cAnn\u00e9es de p\u00e8lerinage\u201d, conseguendo una votazione di 110 e lode con dignit\u00e0 di stampa della tesi. Dal 2005 \u00e8 docente di Metodologia della Comunicazione Musicale presso la Facolt\u00e0 di Scienze della Formazione dell'Universit\u00e0 degli Studi di Messina.\nHa conseguito il primo premio assoluto al \u201cPremio Venezia\u201d nel 1997, il premio speciale per la migliore esecuzione dell'opera contemporanea alla 54\u00aa edizione del Concorso Internazionale \u201cBusoni\u201d di Bolzano e, nel 2003, il primo premio al Concorso Internazionale \u201cVendome Prize\u201d (definito da Le Figaro \u201cIl concorso pi\u00f9 prestigioso del mondo attuale\u201d)."}
{"id": "2440647", "revid": "287204", "url": "https://it.wikipedia.org/wiki?curid=2440647", "title": "NGC 604", "text": "NGC 604 \u00e8 una regione H II all'interno della Galassia del Triangolo (M33).\n\u00c8 stata scoperta da William Herschel l'11 settembre del 1784.\nLa nebulosa \u00e8 un enorme \"incubatoio\" in cui si formano nuove stelle, al suo interno ci sono pi\u00f9 di 200 stelle appena nate che ionizzano i gas della nebulosa.\nNGC 604 \u00e8 una delle pi\u00f9 grandi regioni H II del gruppo Locale. Considerando la distanza stimata della galassia in cui risiede (2,7 milioni di anni luce), si ottiene un diametro di 1500 anni luce (460 parsec) per la parte pi\u00f9 larga. \u00c8 quindi oltre 40 volte pi\u00f9 grande della parte visibile della nebulosa di Orione, ed \u00e8 anche 6300 volte pi\u00f9 luminosa. Se NGC 604 fosse alla stessa distanza della nebulosa di Orione, sarebbe pi\u00f9 luminosa di Venere."}
{"id": "2440651", "revid": "31886", "url": "https://it.wikipedia.org/wiki?curid=2440651", "title": "Peter Blake (artista)", "text": "Vive a Chiswick, nei pressi di Londra in Gran Bretagna.\nBiografia.\nNato a Dartford, il 25 Giugno 1932 nel Kent, \u00e8 stato educato al Gravesend Technical College School of Art, e al Royal College of Art. Vive a Chiswick, Londra.\nCarriera.\nVerso la fine degli anni cinquanta, Blake divenne uno dei pi\u00f9 conosciuti artisti pop britannici. I suoi dipinti inclusero per la prima volta immagini tratte dalla pubblicit\u00e0, dall'intrattenimento, dalle music hall e scene di lottatori, spesso includendo elementi di collage. L'artista venne incluso nelle mostre collettive all'istituto di arte contemporanea, inaugurando la sua prima mostra in solitaria nel 1960. Nella mostra delle \"Contemporaneit\u00e0 giovani\" del 1961, nella quale esib\u00ec a fianco di David Hockney e \"R.B. Kitaj\", fu inizialmente identificato con l'emergente movimento della Pop Art. Blake vinse nel 1961 il John Moores Junior award per il \"Self Portrait with Badges\". Giunse all'attenzione del grande pubblico, quando, a fianco di \"Pauline Boty\", \"Derek Boshier\" e Peter Philips, si mostr\u00f2 nei film sulla pop art intitolati, \"Ken Russel's Monitor\" e \"Pop goes the Easel\", trasmessi nel 1962 sulla BBC television. Dal 1963 l'artista fu rappresentato dall'attore Robert Fraser che lo a port\u00f2 in contatto con figure di primo piano della cultura popolare.\nOpere.\nLa prima opera importante dell'artista \u00e8 intitolata, \"\"Sul balcone\". \u00c8 stata realizzata tra il 1955 ed il 1957. \u00c8 una prima opera significativa, un pezzo iconico della Pop Art britannica. L'opera mostra l'interesse di Blake per le immagini in combinazione della cultura pop con le alle belle arti. L'opera, che sembra essere un collage ma \u00e8 interamente dipinta, mostra, fra le cose, un ragazzo sulla sinistra della composizione che tiene il dipinto, \"Il balcone\" di \u00c9douard Manet, adesivi e riviste, ispirato da un dipinto di \"Honore Sharrer\" raffigurante operai che tengono dipinti famosi, dipinto intitolato, \"Workers and paintings\".\nBlake ha menzionato molte volte il lavoro di altri artisti; per esempio, tale menzione si pu\u00f2 osservare nell'opera del 1961, \"Il primo vero obiettivo?\". Questa rappresenta un ordinario bersaglio di tiro con l'arco con il titolo dell'opera scritto in alto, e rappresenta un gioco su dipinti di bersagli realizzati da Kenneth Noland e Jasper Johns.\nBlake dipinse diverse copertine di album. Per i The Beatles disegn\u00f2, in collaborazione con sua moglie Jann Haworth, la custodia per Sgt. Pepper's Lonely Hearts Club band. Sua moglie era un'artista nativo-americana che spos\u00f2 nel 1963 e dalla quale divorzi\u00f2 nel 1979. la custodia di Sgt. Pepper divenne un'opera iconica della pop art, molto imitata e l'opera meglio conosciuta di Blake. Produrre il collage necessitava la costruzione di una serie di foto tagliate e oggetti, come fiori, centrati su un tamburo, venduto all'asta nel 2008, con il titolo dell'album. Blake si \u00e8 successivamente lamentato del misero compenso di 200 \u00a3 ricevuto per il design senza poter usufruirne dei diritti successivi. Blake fu, a met\u00e0 degli anni sessanta, anche il mentore di \"Ian Dury\" al Royal College of Art. Disegn\u00f2 inoltre nel 1968 le custodie per il doppio album, \"Sweet Child\" dei Pentagle, e nel 1981, l'album, \"Face Dances\" degli The Who, che mostra diversi ritratti della band eseguiti da un certo numero di artisti. Successivamente Blake realizz\u00f2 nel 1984 le custodie per i singoli dei Band Aid, \"Do they know it's Christmas?\", nel 1995, per l'album in studio, \"Stanley Road\" di Paul Weller, e nel 2001, l'album tributo a Ian Dury, \"Brand new boots and panties\".\nNel 1969, lasci\u00f2 Londra per vivere vicino a Bath. Il suo lavoro cambi\u00f2 direzione per mostrare scene basate sulle tradizione popolare inglese e personaggi di Shakespeare. Nei primi anni '70 realizz\u00f2 una serie di dipinti ad acquerello per illustrare \"Through the looking-glass\", romanzo di Lewis Carrol usando come modella di Alice una artista giovane, \"Celia Wanless\". Nel 1975 fu tra i fondatori della \"Fratellanza dei ruralisti\"\". Blake torn\u00f2 a Londra nel 1979 e il suo lavoro torn\u00f2 ai precedenti riferimenti alla cultura popolare.\nNel 1990 e 1991 Blake dipinse l'opera d'arte al live album, \"24 Nights\", di Eric Clapton. Successivamente, realizzer\u00e0 un album di ritagli che mostra tutti i disegni di Blake. Nel gennaio 1992, apparve nell'acclamato documentario, \"Arena Masters of the Canvas\", trasmesso sul canale BBC2, dove dipinse il ritratto del wrestler \"Kendo Nagasaki\".\nNel giugno 2006, in coincidenza con l'evento degli Who, quando tornarono a suonare alla \"Leeds University\" 36 anni pi\u00f9 tardi, in occasione della registrazione del loro album pi\u00f9 importante, \"Live at Leeds\", del 1970, Blake per commemorare l'evento, svel\u00f2 l'opera d'arte \"Live at Leeds 2\". L'artista e Pete Townshend dei Who firmarono un'edizione che unir\u00e0 la collezione della galleria. Pi\u00f9 recentemente Blake ha contribuito all'apertura della Pallant House Gallery, gallery che ospita collezioni dei suoi dipinti pi\u00f9 famosi. Le opere sono omaggi al suo precedente lavoro della copertina dell'album, \"Stanley Road\", e le copie di \"Babe Rainbow\". Disegn\u00f2 anche una serie di sedie colorate.\nNel 2006, Blake disegn\u00f2 l'album pi\u00f9 grande degli Oasis, \"Stop the Clocks\". In accordo con Blake, scelsero a caso tutti gli oggetti nell'immagine. Sulla copertina si possono osservare diverse icone culturali famigliari, tra le quali\u02d0 \"Dorothy\" del Mago di Oz di Charles Manson e i sette nani di, \"Biancaneve e i sette nani\". Blake rivel\u00f2 che la copertina finale non era l'originale, copertina che in realt\u00e0 mostrava un'immagine del negozio, \"Granny takes a trip\", situato sulla Kings Road a Chelsea, Londra.\nL'artista con il tempo cre\u00f2 anche una versione aggiornata di Sgt. Pepper, con le figure pi\u00f9 famose dalla storia di Liverpool, al fine di aiutare la citt\u00e0 nell'essere eletta capitale della cultura europea nel 2008. A tal proposito venne creata una serie di copie per celebrare la citt\u00e0 di Liverpool. Nel 2008, nella citt\u00e0 di Bath, Blake dipinse un maiale per l'evento pubblico d'arte, \"King Bladud's Pigs in Bath\".\nNel 2010, da fan del Chelsea Football club, l'artista disegn\u00f2 un collage per promuovere il borsone della squadra. Nello stesso anno, per il periodo delle feste, disegn\u00f2 anche una borsa da shopping per conto della compagnia \"Lucky Brand Jeans.\" Nel febbraio 2012, per conto della Dorchester Collection, Blake disegn\u00f2 un uovo, e il tappeto che attraversa la Middlesex Guildhall, l'edificio della corte suprema del Regno Unito.\nA ridosso del suo 80\u00ba compleanno, l'artista intraprese il progetto di ricreare la copertina dell'album Sgt.Pepper con immagini di icone culturali britanniche che maggiormente ammirava di pi\u00f9. Blake afferm\u00f2: \"Avevo una lista veramente lunga di persone dalla quali avevo intenzione di andare, ma non riuscivo a trovare posto per nessuno; penso che mostri quanto sia forte la cultura britannica e la sua eredit\u00e0 degli ultimi sei decenni.\" La nuova versione venne creata per celebrare il compleanno della vita di Blake al \"Festival Vintage\" del fashion designer \"Wayne Hemingway\" alla Boughton House, Northamptonshire a luglio 2012.\nPer celebrare il suo 80\u00ba compleanno, tra il 23 giugno e il 7 ottobre 2012, venne organizzata una mostra a Chichester, presso la galleria Pallant House, per festeggiare le durature collaborazioni dell'artista con la musica pop chiamata, \"Peter Blake e la Pop Music\". Nel 2014, esib\u00ec le sue illustrazioni ispirate al film, \"Under Milk Wood\", al museo nazionale di Cardiff. Nel 2016 disegn\u00f2 l'opera d'arte per lo studio dell'album di Eric Clapton, \"I still do\".\nOnori.\nA Blake, nel 1981, fu conferito il titolo di \"Accademico Reale,\" mentre nel 1983 fu insignito del titolo di Commendatore dell'Ordine dell'Impero Britannico (CBE). Nel 2002 venne nominato cavaliere, a Buckingham Palace, per i suoi servizi all'arte. Retrospettive del lavoro di Blake vennero tenute alla Tate Gallery di Londra nel 1983 e alla Tate Gallery di Liverpool nel 2008. Nel febbraio 2005, venne aperta dall'artista, la galleria di arte e musica del sig. Peter Blake, situata nella scuola di musica dell'Universit\u00e0 di Leeds. Una mostra permanente mostra venti esempi dell'arte delle custodie degli album di Blake, compresa l'unica proiezione pubblica di una copia firmata della sua opera d'arte dei Sgt. Pepper.\nNel Marzo 2011, a Blake venne conferito, dall'universit\u00e0 di Leeds, il titolo onorario di \"Doctor of Music\", seguito da una presentazione pubblica della sua opera d'arte per l'album \"Boogie for Stu\". Il 18 luglio 2011 a Blake venne conferito un ulteriore titolo, un grado onorario di Dottore d'arte presso la \"Nottingham Trent University.\" Nel 2014 venne insignito a Bristol, dalla Royal West of England Academy, del titolo di \"Accademico Onorario\"."}
{"id": "2440652", "revid": "830939", "url": "https://it.wikipedia.org/wiki?curid=2440652", "title": "Cartofilace", "text": "Il cartofilace (dal greco \u03c7\u03ac\u03c1\u03c4\u03b1 = carte + \u03c6\u03cd\u03bb\u03b1\u03be = custode) era un dignitario ecclesiastico bizantino responsabile inizialmente dell'archivio di una diocesi o di un patriarcato e successivamente, dal IX al XV secolo anche direttore del clero, presidente del tribunale, consigliere giuridico e direttore della cancelleria.\nStoria.\nIn origine il cartofilace era il direttore degli archivi e della biblioteca del patriarcato di Costantinopoli. La funzione corrispondeva a quella del \"Chartularius\" della Chiesa latina. Attorno al IX secolo il cartofilace divenne tuttavia il pi\u00f9 importante dignitario del patriarcato di Costantinopoli (1094). Giorgio Codino chiamava \"Grande cartofilace\" il braccio destro del patriarca. Codino aggiungeva che questo funzionario era non soltanto il custode di tutti i documenti relativi ai diritti ecclesiastici conservati nel \"Cartophylacium\" (archivio), ma aveva competenza sulle cause matrimoniali ed era il giudice di tutti i procedimenti giudiziari in cui fosse interessato il clero. Il cartofilace pertanto redigeva tutte le sentenze e le decisioni del patriarca, che poi firmava e sigillava; presiedeva il gran consiglio del patriarca e prendeva visione di tutti i procedimenti giudiziari canonici e civili in cui fossero coinvolti membri del clero o religiosi. Quello di Costantinopoli, un diacono che occasionalmente assumeva le funzioni dei presbiteri, aveva dodici notai sotto lui. Il cardinal Bessarione, che era stato anch'egli cartofilace a Costantinopoli, affermava che il cartofilace corrispondeva al vicario generale e, sebbene fosse un semplice diacono, gli era stata accordata la supremazia sui metropoliti e sui vescovi e aveva la precedenza su tutti eccetto il solo patriarca."}
{"id": "2440655", "revid": "1305772", "url": "https://it.wikipedia.org/wiki?curid=2440655", "title": "Lovebug", "text": "Lovebug \u00e8 il secondo singolo pubblicato dalla band Jonas Brothers del loro terzo album \"A Little Bit Longer\" e significa \"blocco causato dall'amore\""}
{"id": "2440658", "revid": "71433", "url": "https://it.wikipedia.org/wiki?curid=2440658", "title": "The Last Airbender", "text": ""}
{"id": "2440661", "revid": "1437722", "url": "https://it.wikipedia.org/wiki?curid=2440661", "title": "Domani 21/04.2009", "text": "Domani 21/04.2009 \u00e8 un singolo del supergruppo italiano Artisti Uniti per l'Abruzzo, pubblicato il 6 maggio 2009.\nDescrizione.\nSi tratta di una speciale cover del brano \"Domani\", in origine composto e inciso da Mauro Pagani nel 2003 e contenuto nell'omonimo album dello stesso anno, inciso e pubblicato come singolo da cinquantasei (incluso lo stesso autore) fra i pi\u00f9 popolari cantanti e musicisti di musica leggera e rap italiani, che hanno dato vita per l'occasione ad un supergruppo denominato Artisti Uniti per l'Abruzzo, in ricordo del terremoto dell'Aquila del 2009.\nL'intento era devolvere interamente i proventi della vendita del disco alla campagna \"Salviamo l'arte in Abruzzo\", un progetto di solidariet\u00e0 da parte degli artisti e della discografia verso la gente colpita dal terremoto in Abruzzo, nato per aiutare a riavere presto agibili i luoghi della cultura. I promotori principali del progetto sono stati lo stesso Mauro Pagani, Luciano Ligabue e Zucchero Fornaciari, da un'idea di Jovanotti e Giuliano Sangiorgi dei Negramaro. Tutti gli artisti coinvolti si sono esibiti a titolo gratuito.\nIl brano, trasmesso in radio dalle ore 3:32 del 6 maggio 2009 (ad un mese esatto dal terremoto), \u00e8 stato commercializzato dall'8 maggio negli store digitali, al prezzo di 0,60-0,75 euro, e dal 15 maggio nei negozi, al prezzo di 5,00 euro in formato CD.\nLa canzone, modificata leggermente nel testo per adattarla alla circostanza, \u00e8 stata realizzata con lo scopo di raccogliere fondi per la ricostruzione, il consolidamento e il restauro del conservatorio Alfredo Casella e della sede del Teatro Stabile d'Abruzzo dell'Aquila.\nA met\u00e0 brano un ritornello, scritto appositamente e cantato a tempo di rap da Jovanotti, Caparezza, Frankie hi-nrg mc, J-Ax, Marracash, Fabri Fibra e dai Sud Sound System (questi ultimi in dialetto salentino), costituisce un esplicito omaggio a coloro che sono stati colpiti pi\u00f9 da vicino dal terremoto.\nMauro Pagani, ex componente della Premiata Forneria Marconi nonch\u00e9 autore originale della canzone, ne cura anche la produzione artistica insieme a Jovanotti e Giuliano Sangiorgi. Il produttore esecutivo \u00e8 invece Marco Sorrentino.\nGrazie all'impegno, alla disponibilit\u00e0, all'immediata adesione e al coinvolgimento emotivo degli artisti che hanno partecipato all'iniziativa, il brano \u00e8 stato registrato in un solo giorno, il 21 aprile 2009 - da cui il titolo rinnovato del brano - nello studio \"Officine Meccaniche\" di Mauro Pagani a Milano.\nSui momenti della registrazione corale in studio del brano \"Domani 21/04.2009\" \u00e8 stato realizzato un videoclip prodotto da Marco Salom per la Angelfilm, con la regia di Ambrogio Lo Giudice, la fotografia di Marco Bassano e il montaggio di Paolo Sbrango Marzoni.\nIl singolo ha terminato la sua vita commerciale a fine dicembre 2009, con il ritiro dai negozi e la sospensione della vendita digitale.\nSuccesso commerciale e fondi raccolti.\nAd un anno dalla registrazione, \"Domani 21/04.2009\" ha raccolto 1.183.377,35 euro, depositati sul conto corrente n\u00ba 95882221 intestato al Ministero per i beni e le attivit\u00e0 culturali. Le vendite del supporto CD sono state di 450.000 copie, mentre quelle in download digitale 74.000. Si aggiungono inoltre i diritti autoriali ed editioriali SIAE versati da Mauro Pagani, rispettivamente di 39.357,70 e 29.651,66 euro.\n\"Domani 21/04.2009\" debutta alla prima posizione della classifica italiana, vendendo 357.000 copie in una sola settimana, uno dei debutti pi\u00f9 alti nella storia della classifica FIMI. Nella seconda settimana il singolo mantiene le vendite e non abbandona la prima posizione prima di 12 settimane, diventando, con oltre 500.000 copie, il pi\u00f9 venduto del 2009, certificato disco di diamante."}
{"id": "2440664", "revid": "114253079", "url": "https://it.wikipedia.org/wiki?curid=2440664", "title": "Premi Oscar 2010", "text": "L'82\u00aa edizione della cerimonia di premiazione degli Oscar si \u00e8 tenuta al Kodak Theatre di Los Angeles il 7 marzo 2010. A condurre la serata sono stati scelti gli attori statunitensi Steve Martin, alla sua terza conduzione e Alec Baldwin, alla sua prima esperienza.\nLe candidature sono state annunciate il 2 febbraio 2010.\nIl 24 giugno 2009, il presidente dell'Academy Sid Ganis, annunci\u00f2 in conferenza stampa che dall'edizione del 2010 saranno ben dieci i film candidati nella categoria \"miglior film\". Era dal 1944 che non venivano candidati al miglior film questo numero di pellicole.\nNelle intenzioni degli organizzatori c'\u00e8 quella di dare spazio a film di altra tipologia (come ad esempio documentari, film stranieri o film d'animazione) che meriterebbero comunque di essere inseriti nella categoria.\nIl 14 novembre 2009 \u00e8 stato conferito a Lauren Bacall il premio Oscar alla carriera dalla Academy of Motion Picture Arts and Sciences. Lauren Bacall ha ricevuto questa onorificenza al di fuori della cerimonia ufficiale. Era dal 1994 che non veniva dato un Oscar alla carriera ad una donna: l'ultima vincitrice era stata infatti Deborah Kerr.\nInoltre, ricevettero altri Oscar onorari Gordon Willis, Roger Corman e Lauren Bacall, mentre il Premio alla memoria Irving G. Thalberg and\u00f2 a John Calley.\nCandidati e vincitori.\nDove ricorrente e disponibile, viene indicato il titolo in lingua italiana e quello in lingua originale tra parentesi.\nOscar alla carriera.\nA Lauren Bacall, Roger Corman e Gordon Willis.\nPremio alla memoria Irving G. Thalberg.\nA John Calley"}
{"id": "2440667", "revid": "1543377", "url": "https://it.wikipedia.org/wiki?curid=2440667", "title": "Pochette (strumento musicale)", "text": "La pochette \u00e8 uno strumento musicale della famiglia degli archi probabilmente derivato dalla giga. \nIl nome viene dal francese, \"pochette\", ossia taschino; in inglese, lo strumento \u00e8 chiamato \"kit violin\" (violino da tasca), in tedesco, \"Tanzmeistergeige\" (lett. violino per il maestro di danza). \nEssenzialmente, la \"pochette\" \u00e8 un violino piccolo e sottile, progettato per essere infilato in una tasca (da cui il nome francese). Era utilizzato dai maestri di danza a corte, e dai musicisti di strada fino al XVIII secolo. \nStoria.\nEsiste una grande variet\u00e0 di \"pochette\". In passato furono anche costruite da maestri liutai come Antonio Stradivari e i Guarneri. \nLe \"pochette\" servivano anche come giocattoli per gli infanti della nobilt\u00e0. \nSi pensa che le due parti di \"violini piccioli alla francese\" nell\"'Orfeo\" di Claudio Monteverdi fossero scritte per delle pochette piuttosto che per dei violini piccoli veri e propri.\nNella seconda met\u00e0 del XVIII secolo si diffonde una variante di pochette adattata a bastone da passeggio, chiamata violino a bastone.\nNella seconda met\u00e0 dell'Ottocento le \"pochette\" erano ormai fuori moda. Nel racconto lungo \"La scuola dei Robinson\", il romanziere Jules Verne caratterizza un personaggio caricaturale, il \"professor\" \"Tartelett\", come un maestro di danza, rappresentandolo con l'inseparabile \"pochette\"."}
{"id": "2440668", "revid": "11959", "url": "https://it.wikipedia.org/wiki?curid=2440668", "title": "Hasan al Banna", "text": ""}
{"id": "2440669", "revid": "287204", "url": "https://it.wikipedia.org/wiki?curid=2440669", "title": "Pavel Vranick\u00fd", "text": "Biografia.\nDestinato al sacerdozio, Paul Wranitzky studi\u00f2 inizialmente al monastero premostratense di Nov\u00e1 \u0158\u00ed\u0161e (in tedesco \"Neureisch\"), piccolo paese situato in Moravia, e successivamente, nel 1770-1, a Jihlava (in tedesco \"Iglau\"), dove ricevette lezioni di canto, organo, violino e viola. A Olomouc inizi\u00f2 a studiare teologia e allo stesso tempo emerse come violinista.\nConsiderazioni sull'artista.\nPaul Wranitzky fu per i contemporanei un \"magnifico violinista\" e un \"rispettabile direttore d'orchestra\", tant'\u00e8 che sia Haydn che Beethoven lo preferivano come direttore delle proprie composizioni orchestrali; ad esempio Haydn insistette per ottenere la sua direzione per le varie rappresentazioni del suo oratorio \"La Creazione\" all'Akademie der Tonk\u00fcnstler-Soziet\u00e4t nel 1799 e 1800. Su iniziativa di Beethoven Wranitzky il 2 aprile 1800 diresse la prima esecuzione della prima sinfonia beethoveniana.\nNonostante il suo primo lavoro risalga al 1781, Wranitzky non fu noto come compositore prima degli anni 1786-1788. Egli compose 51 sinfonie, la maggior parte delle quali sono in quattro movimenti secondo lo schema tipico della sinfonia classica; tra queste si ricorda in particolare la sua \"Grande sinfonie caract\u00e9ristique pour la paix avec la R\u00e9publique fran\u00e7oise\" op.31, la quale, dopo esser stata rappresentata il 20 dicembre 1797, cadde in disgrazia in quanto il titolo della composizione fu sentito come una provocazione politica. Wranitzky pubblic\u00f2 inoltre 56 quartetti per archi, la maggior parte basati sul modello del \"quatuor parigino\" in tre movimenti, nei quali egli esplor\u00f2 l'emergente stile romantico.\nLa musica di Wranitzky cadde rapidamente nell'oblio dopo la sua morte, come ci viene riportato da F\u00e9tis:"}
{"id": "2440670", "revid": "682087", "url": "https://it.wikipedia.org/wiki?curid=2440670", "title": "Macr\u00ec ('ndrina)", "text": ""}
{"id": "2440675", "revid": "123143591", "url": "https://it.wikipedia.org/wiki?curid=2440675", "title": "Ricreatori di Trieste", "text": "I ricreatori di Trieste sono sorti come struttura parascolastica nei primi anni del XX secolo per iniziativa comunale. Il fine era la creazione di luoghi di ricreazione di istituzione pubblica e di impostazione laica per allontanare dalla strada i ragazzi delle famiglie meno abbienti.\nStoria.\nNella seduta del 27 gennaio del 1908 venne approvato in municipio lo Statuto dei ricreatori comunali, il cui scopo era quello di \u00abpreservare dall'ozio e dal vagabondaggio gli allievi maschi delle civiche scuole popolari, generali e cittadine intrattenendoli durante le vacanze e durante le ore in cui non hanno lezione nei locali dei ricreatori con esercizi ginnastici, con giochi ricreativi, col lavoro manuale, con lezioni di canto e di musica, con letture, col teatro, eventualmente con la ripetizione delle materie scolastiche, ecc. in modo da promuovere la loro educazione fisica, morale ed intellettuale\u00bb. Erano inoltre previste gite nei dintorni della citt\u00e0.\nNell'ambito dei ricreatori furono istituiti corsi di ginnastica, sezioni di teatro, filodrammatica e marionette, canto corale, musica strumentale, corpo bandistico e laboratori di lavori manuali. I ricreatori erano all'inizio solamente maschili, solo in seguito vennero aperte delle sezioni femminili.\nGrande impulso alla loro istituzione ed alla loro gestione va attribuito a Nicol\u00f2 Cobol, che per il suo impegno e la sua attivit\u00e0 di educatore viene considerato il fondatore dei ricreatori e che ne fu ispettore dal 1908 al 1926.\nCobol aveva raccomandato che la collocazione dei ricreatori avvenisse in popolari, poich\u00e9 si trattava \u00abdi una istituzione di carattere democratico e di vera assistenza sociale\u00bb.\n\u00abEcco il bisogno dopo la scuola, che oggi \u00e8 un dovere, [scriveva], di offrire, particolarmente a' figli del popolo, de' siti dove essi possano dare sfogo alla necessit\u00e0 di movimento, e sotto una amorevole sorveglianza svolgere, ciascuno secondo la sua inclinazione, quelle doti istintive di cui la natura li ha provveduti\u00bb.\nL'istituzione triestina ebbe la particolarit\u00e0 di assolvere a una funzione pubblica, aperta a tutti.\nI ricreatori.\nSono tredici strutture dislocate sul territorio, nei vari rioni, che offrono un servizio sociale educativo e ludico, preposto alla progettazione e all'organizzazione di un tempo libero qualificato per i ragazzi e i giovani della citt\u00e0. Ne sono destinatari tutti i bambini di et\u00e0 superiore ai cinque anni e i giovani, di norma, di et\u00e0 inferiore ai diciannove anni.\nI ricreatori oggi.\nA tutt'oggi la frequenza ai 13 ricreatori attualmente in funzione \u00e8 aperta a residenti e domiciliati, dai 6 ai 18 anni, previa l'iscrizione fatta da un genitore e il pagamento della tassa annuale di 12 euro. Aperti tutto l'anno, eccetto le festivit\u00e0 di Natale e Pasqua, sono operativi nel pomeriggio, dopo scuola, dalle 14.30 alle 19.30 d'inverno e nei mesi estivi al mattino, dalle 7.30 alle 14.30.\nFanno parte dell'istituzione ricreatori altri due servizi: il SIS (Servizio integrativo scolastico) che accoglie gli studenti nei ricreatori prima e dopo l'orario scolastico; e i PAG (Poli di aggregazione) che sono rivolti a giovani appartenenti ad una fascia d'et\u00e0 pi\u00f9 alta, dai 14 ai 25 anni. Attualmente il ricreatorio Toti \u00e8 uno dei due PAG oggi in funzione nell'ambito cittadino, l'altro \u00e8 presso il ricreatorio Ricceri.\nIn ogni ricreatorio si svolgono svariate attivit\u00e0 ricreative, alcune comuni a tutti i ricreatori quali le attivit\u00e0 sportive, musicali e manuali, altre specifiche di ciascuna struttura, quali la danza, la psicomotoricit\u00e0, l'attivit\u00e0 teatrale, l'attivit\u00e0 musicale di tipo bandistico e la ginnastica artistica. In ogni ricreatorio \u00e8 allestito un centro multimediale: sale attrezzate con personal computer, stampanti a colori, scanner, libri, dischi, CD-Rom, giornali e software ludico\u2013didattici per offrire ai ragazzi e ai giovani ambienti stimolanti e opportunit\u00e0 di alfabetizzazione informatica per tutti."}
{"id": "2440677", "revid": "767487", "url": "https://it.wikipedia.org/wiki?curid=2440677", "title": "La bella e la bestia (film 1987)", "text": "La bella e la bestia (\"Beauty and the Beast\") \u00e8 un film del 1987 diretto da Eugene Marner e basato sulla fiaba di Jeanne-Marie Leprince de Beaumont, \"La bella e la bestia\".\nTra gli interpreti figurano Rebecca De Mornay e John Savage.\nTrama.\nBella \u00e8 devota alla famiglia. Mentre le sorelle si dedicano unicamente agli sguardi dei gentiluomini, la sua sola occupazione \u00e8 quella di prendersi cura del padre, un ricco mercante. Cos\u00ec, quando questo perde l'intero patrimonio di famiglia, e scatena la rabbia di una bestia che vive in un magnifico palazzo, Bella accetta umilmente di divenire la prigioniera del mostro: quello che la fanciulla non sa, \u00e8 che la rude gentilezza della creatura, in realt\u00e0 vittima di un incantesimo, sapr\u00e0 catturare il suo cuore.\nProduzione.\nA causa dei costi di produzione e del budget limitato, i film della raccolta Cannon Movie Tales vennero girati in contemporanea: \"La bella e la bestia\" venne realizzato insieme a \"Biancaneve\".\nDistribuzione.\nDopo l'insuccesso a livello di critica de \"Il potere magico\", i restanti film della serie vennero lanciati direttamente nel mercato home video, senza passare per le sale cinematografiche.\nNel 2005 \u00e8 stato distribuito in DVD negli Stati Uniti dalla MGM/UA Home Entertainment e, nell'autunno 2009, il film \u00e8 uscito anche in Italia, edito da 20th Century Fox.\nColonna sonora.\nSegue un elenco dei brani inclusi nel film:"}
{"id": "2440678", "revid": "212348", "url": "https://it.wikipedia.org/wiki?curid=2440678", "title": "Mark Sanford (politico)", "text": "Biografia.\nDal 1995 al 2001 prest\u00f2 servizio come deputato repubblicano nella Camera dei Rappresentanti, eletto nel 1\u00ba distretto congressuale della Carolina del Sud, e si dimostr\u00f2 uno strenuo conservatore. Nel 2002 fu eletto 115\u00ba governatore della Carolina del Sud, sconfiggendo il democratico Jim Hodges e divenne noto per il suo controverso rapporto con il potere legislativo dello Stato.\nSanford fu rieletto governatore nel 2006. Respinse i fondi di stimolo per il suo Stato disposti dall'American Recovery and Reinvestment Act del 2009, ma successivamente ottenne che essi non venissero distribuiti ad altri Stati. Verso la fine del suo mandato Sanford rivel\u00f2 di avere una relazione extraconiugale con una giornalista argentina di nome Maria. Fino al 24 giugno 2009 fu il presidente dell'Associazione Governatori Repubblicani.\nNel 2013 Sanford annunci\u00f2 la propria candidatura per il suo vecchio seggio al Congresso; sebbene la sua carriera sembrasse terminata dopo gli scandali degli anni precedenti, riusc\u00ec a vincere la primaria repubblicana e nelle elezioni generali sconfisse l'avversaria democratica Elizabeth Colbert-Busch, sorella del popolare comico Stephen Colbert. Nel 2014 gli \u00e8 stata rinnovata la carica per un altro biennio, in una elezione in cui non ha concorso nessun candidato del Partito Democratico.\nSanford \u00e8 anche imprenditore immobiliare e capitano della Riserva delle Forze Aeree."}
{"id": "2440679", "revid": "91610996", "url": "https://it.wikipedia.org/wiki?curid=2440679", "title": "Trinidad &amp; Tobago FA Cup", "text": "La Coppa di Trinidad e Tobago (\"Trinidad and Tobago FA Cup\") \u00e8 una competizione calcistica ad eliminazione diretta organizzata dalla federazione calcistica nazionale.\nLa FA Cup fu introdotta nel 1906 ad opera della federazione inglese e fu disputata in diverse occasioni sino al 1927 quando fu creato un torneo con cadenza annuale."}
{"id": "2440680", "revid": "1442080", "url": "https://it.wikipedia.org/wiki?curid=2440680", "title": "Sony Ericsson Open 2008 - Singolare maschile", "text": "Il singolare del Sony Ericsson Open 2008 \u00e8 stato un torneo di tennis facente parte dell'ATP Tour.\nNovak \u0110okovi\u0107 era il detentore del titolo, ma ha perso nel 2\u00ba turno contro Kevin Anderson.\nNikolaj Davydenko ha vinto in finale 6\u20134, 6\u20132, contro Rafael Nadal.\nTeste di serie.\nTutte le teste di serie hanno ricevuto un bye per il 2\u00ba turno."}
{"id": "2440683", "revid": "15756", "url": "https://it.wikipedia.org/wiki?curid=2440683", "title": "House of Burgesses", "text": "La House of Burgesses della Virginia fu la prima camera bassa eletta nel nuovo mondo con la fondazione della Colonia della Virginia nel 1619. Nel tempo, il nome intese rappresentare il corpo legislativo della Colonia della Virginia, e successivamente, dopo la guerra d'indipendenza americana, l'Assemblea Generale della Virginia.\n\"Burgess\" in origine aveva il significato di \"uomo libero\" di un borough o \"borgo\". Successivamente assunse il significato di ufficiale \"eletto\" di una municipalit\u00e0 o rappresentante della Camera dei Comuni.\nStoria.\nNel 1617, i rappresentanti della \"Virginia Company of London\" si imbarcarono in una serie di riforme intese ad attrarre un maggior numero di persone verso gli insediamenti pi\u00f9 pericolosi. Iniziarono col togliere il monopolio della compagnia sulla propriet\u00e0 delle terre, credendo che i coloni avrebbero dimostrato maggior iniziativa nel caso di propriet\u00e0 diretta dei terreni. Vennero designate quattro grandi societ\u00e0 per azioni, per gestire la porzione sviluppata della colonia. Gli ufficiali delle societ\u00e0 amministravano anche la giustizia in Virginia adottando le leggi comuni dell'Inghilterra. Nel 1620, nello sforzo di creare una societ\u00e0 pi\u00f9 stabile, la societ\u00e0 invi\u00f2 alla colonia una nave piena di donne pronte al matrimonio; il prezzo del viaggio era di 120 libbre di tabacco per ogni sposa.\nI cambiamenti del 1619 crearono un corpo legislativo, eletto dai coloni, chiamato House of Burgesses, simile al Parlamento Britannico, che si sarebbe riunito una volta l'anno a Jamestown (alle Bermuda, in precedenza parte della Virginia, venne creata la \"House of Assembly\" lo stesso anno).\nSu invito della Societ\u00e0 di Virginia, il governatore coloniale Sir George Yeardley aiut\u00f2 l'effettuazione delle elezioni dei rappresentanti, chiamati \"burgesses\", di questo nuovo corpo legislativo che doveva mettere assieme undici rappresentanti di diversi distretti amministrativi adiacenti al fiume James, assieme ad undici burgesses supplementari.\nLa prima assemblea della \"House\" si tenne il 30 luglio 1619, a Jamestown. Essa fu la prima di questo genere in tutta l'America colonizzata. La prima riunione non diede risultati apprezzabili. Termin\u00f2 presto per una epidemia di malaria. L'assemblea aveva 22 membri che rappresentavano le seguenti comunit\u00e0:\nEffetti.\nDopo il 1619, il re d'Inghilterra acquis\u00ec maggior importanza sulla vita della Colonia della Virginia, diminuendo il potere della House of Burgesses. Essa poteva fare delle leggi, che potevano essere per\u00f2 rese nulle dal governatore reale della Virginia. La H.O.B., ossia la \"House\" come colloquialmente detta, fu la prima forma di governo rappresentativo nelle colonie.\nColonia reale.\nNel 1624, la Virginia Company perse la sua autorizzazione, e la Virginia divenne una \"Colonia Reale\". Con questo status, la House of Burgesses fu costituita da due membri per ogni regione della Virginia ed un membro per ognuno dei seguenti organismi: la citt\u00e0 di Williamsburg, la citt\u00e0 di Jamestown, la citt\u00e0 di Norfolk ed il College di William e Mary. La House of Burgesses continu\u00f2 a riunirsi, ma la sua influenza diminu\u00ec in maniera drastica. Nonostante la limitazione dei suoi poteri, essa ebbe fra i suoi componenti personalit\u00e0 come George Washington, Thomas Jefferson e Patrick Henry, che assunsero un ruolo preminente nei confronti del movimento per l'indipendenza.\nFine della House of Burgesses.\nNel 1769, la House of Burgesses discusse sulla severa tassazione inglese senza alcune rappresentativit\u00e0 del popolo delle colonie nel parlamento britannico. Patrick Henry e Richard Henry Lee erano a capo della commissione che dibatteva la questione. Il comitato si occup\u00f2 poi di una petizione privata riguardo alle reti da pesca quando un collaboratore di Lord Botetourt entr\u00f2 dicendo che, \"Signor presidente, il Governatore comanda la presenza immediata della House in Camera di Consiglio.\"\nPeyton Randolph, il presidente della seduta, guid\u00f2 i componenti nella Camera. A quel punto Botetourt disse: \"Ho udito della vostra risoluzione: voi l'avete votata ed \u00e8 mio dovere bloccarla; e pertanto viene resa nulla secondo la legge.\"\nMolti dei membri della House of Burgesses si riunirono nella Raleigh Tavern e progettarono le fasi iniziali del ricorso che in quel momento era risolvere il problema e non un atto di rivoluzione. Fu quando George Washington e Patrick Henry iniziarono a discutere privatamente sulla loro idea di indipendenza dall'Inghilterra.\nNel 1770, la House of Burgesses venne riformata e dopo la guerra d'indipendenza americana venne trasformata nella Virginia House of Delegates.\nSedi.\nIn 1699, la sede della House of Burgesses venne spostata a Middle Plantation, presto rinominata Williamsburg in onore del re Guglielmo III. I Burgesses si riunirono li in due diversi Campidoglio, fino al dicembre 1779, quando si spostarono alla nuova capitale Richmond per ragioni di sicurezza durante la guerra di secessione. L'attuale Campidoglio di Colonial Williamsburg riproduce i primi due andati distrutti.\nEredit\u00e0.\nL'assemblea divenne poi la Virginia House of Delegates nel 1776, formando la camera bassa della Virginia General Assembly, il ramo legislativo del Commonwealth (State) of Virginia.\nIn onore della prima House of Burgesses, ogni anno, la Virginia General Assembly, tradizionalmente, lascia l'attuale Campidoglio a Richmond, dove si trasfer\u00ec nel 1780, e si riunisce per un giorno nel restaurato Campidoglio di Colonial Williamsburg.\nNel 2006, l'Assembly tenne una speciale sessione a Jamestown per commemorare il 400\u00ba anniversario della fondazione nel corso dei festeggiamenti celebrativi di \"Jamestown 2007\"."}
{"id": "2440685", "revid": "121982315", "url": "https://it.wikipedia.org/wiki?curid=2440685", "title": "Paranoid (Jonas Brothers)", "text": "Paranoid \u00e8 un singolo del gruppo musicale statunitense Jonas Brothers, pubblicato il 29 aprile 2009 come primo dal loro quarto album \"Lines, Vines and Trying Times\".\nDescrizione.\nIl brano \"Paranoid\" \u00e8 stato scritto dai tre fratelli Jonas, insieme al compositore inglese Cathy Dennis ed al produttore John Fields.\nVideo.\nIl video musicale prodotto per \"Paranoid\" inizia con i fratelli Jonas che si guardano in faccia in piedi in una stanza, poi improvvisamente iniziano tutti ad avere allucinazioni con sdoppiamenti di persona e dislocazioni in luoghi mai visti. Kevin si trova in una stanza piena di suoi cloni; Joe sale una scala in un corridoio dell'hotel e finisce su un ring di wrestling; Nick esce dalla stanza e si trova nel deserto dove inizia a guidare la sua auto, per poi accorgersi di avere una ragazza al suo fianco. Nick ritorna sulla strada e rientra nella stanza e sembra infine risvegliarsi dal sogno. Joe e Kevin gli chiedono se si sente bene ma poi notano all'improvviso due lottatori di wrestling e la ragazza dell'auto e infine tutti i loro cloni che corrono verso di loro. Il video \u00e8 stato distribuito su iTunes il 26 maggio 2009 e poi su YouTube. Il regista del video \u00e8 the Malloys."}
{"id": "2440686", "revid": "124468010", "url": "https://it.wikipedia.org/wiki?curid=2440686", "title": "Product manager", "text": "Il product manager \u00e8 una figura professionale responsabile per la strategia e sviluppo di un prodotto per un'organizzazione, pratica che prende il nome di product management. Il product manager \u00e8 il principale responsabile del prodotto (fisico o digitale), che include strategia, pianificazione, sviluppo e lancio del prodotto.\nIl product manager si differenzia dal project manager in quanto il product manager gestisce la strategia e ha la responsabilit\u00e0 di guidare lo sviluppo del prodotto, mentre il project manager \u00e8 responsabile di pianificare e supervisionare l\u2019esecuzione del piano.\nLa figura del product manager fu introdotta per la prima volta dalla Procter &amp; Gamble nel 1928.\nDescrizione.\nLa figura del product manager nasce quando il vertice organizzativo \u00e8 troppo appesantito dalle incombenze coordinative e rischia di scostarsi dagli obiettivi principali dell'organizzazione aziendale.\nCon l'inserimento del product manager si ottengono risultati positivi in quanto:\nIl product manager pu\u00f2 essere collocato alle dipendenze:\nIl ruolo del product manager si basa su una profonda conoscenza del mercato e del consumatore dei prodotti di cui si occupa.\nIl product manager non ha necessariamente autorit\u00e0 gerarchica all'interno dell'organizzazione, il suo ruolo \u00e8 un esempio tipico di autorit\u00e0 basata sulla competenza.\nProduct Manager: i famosi.\nA causa delle ampie responsabilit\u00e0, la gestione del prodotto \u00e8 spesso vista come preparazione per ruoli di leadership di livello dirigenziale nelle aziende tecnologiche. Tra le persone degne di nota che hanno ricoperto il ruolo di product manager vi sono Sundar Pichai (CEO di Google), Marissa Mayer (ex CEO di Yahoo!), Premal Shah (presidente di Kiva.org), Reid Hoffman (fondatore di LinkedIn) e Kevin Systrom ( fondatore di Instagram)."}
{"id": "2440689", "revid": "1543377", "url": "https://it.wikipedia.org/wiki?curid=2440689", "title": "Southeastern Film Critics Association Award al miglior attore non protagonista", "text": "Il Southeastern Film Critics Association Award al miglior attore non protagonista (Southeastern Film Critics Association Award for Best Supporting Actor) \u00e8 un premio assegnato annualmente dal 1993 dai membri della Southeastern Film Critics Association al miglior interprete maschile non protagonista di un film distribuito negli Stati Uniti nel corso dell'anno."}
{"id": "2440691", "revid": "124123", "url": "https://it.wikipedia.org/wiki?curid=2440691", "title": "Barbara Hammer", "text": ""}
{"id": "2440692", "revid": "327865", "url": "https://it.wikipedia.org/wiki?curid=2440692", "title": "Southeastern Film Critics Association", "text": ""}
{"id": "2440697", "revid": "143439", "url": "https://it.wikipedia.org/wiki?curid=2440697", "title": "Lesioni personali", "text": ""}
{"id": "2440698", "revid": "8660", "url": "https://it.wikipedia.org/wiki?curid=2440698", "title": "Damenbundesliga", "text": "La Damenbundesliga (DBL) \u00e8 il campionato nazionale tedesco di football americano femminile. Si svolge sotto l'egida della American Football Verband Deutschland (AFVD)."}
{"id": "2440701", "revid": "287204", "url": "https://it.wikipedia.org/wiki?curid=2440701", "title": "Bersano (azienda)", "text": "La Bersano \u00e8 un'azienda vinicola italiana, situata a Nizza Monferrato, in Piemonte. \u00c8 anche una delle pi\u00f9 antiche marche vinicole piemontesi.\nStoria.\nNasce nel 1907 come cantina familiare ad opera di Giuseppe Bersano, un macellaio con la passione del vino che poi vende nella zona. Nel 1912 la prima acquisizione: la Cantina Cremonina, 12 ettari nel cuore del comprensorio della Barbera d'Asti. Nel 1935 alla guida dell'attivit\u00e0 arriva Arturo Bersano, laureato in giurisprudenza per far piacere alla famiglia, intellettuale con grandi intuizioni e diventato ben presto un pioniere nel settore vitivinicolo fino a far diventare l'azienda una delle pi\u00f9 importanti della Provincia di Asti \n prima e del Piemonte in seguito con una serie di acquisizioni di vitigni. Il suo motto era: \"Se vuoi bere bene, comprati un vigneto\".\nArturo Bersano promuove varie iniziative per valorizzare il prodotto. Nel 1961 nasce il Museo delle Contadinerie dedicato agli utensili della vita contadina. Nel 1964 crea la Confraternita della Bagna Cauda, una delle prime associazioni che tutela il cibo e i vini piemontesi. E gi\u00e0 negli anni cinquanta - sessanta, ha anche l'intuizione di \"vestire\" la bottiglia con etichette e confezioni di gran pregio. L'artista che gli ha permesso di realizzare tutto questo \u00e8 il pittore e grafico alessandrino Franco Sassi. Il Comune di Alessandria ha, negli anni scorsi, realizzato una mostra \"I marchi commerciali di Franco Sassi\". Molte delle sue creazioni sono conservate sia nel Gabinetto delle stampe della Pinacoteca Civica alessandrina che alla Raccolta Bertarelli di Milano. Oltre a Nizza Monferrato, nel Museo Bersano stesso.\nSempre negli sessanta Bersano, che nel frattempo tiene contatti epistolari con vari scrittori tra cui Guido Ceronetti, acquisisce vigneti nella Langa, nella zona del Barolo (nel 1968 rileva la Cascina Badarina Serralunga d'Alba, diventando uno dei primi produttori a dare impulso al successo del Barolo) e del Barbaresco, nelle zone preappenniniche del Gavi. Nei primi anni settanta Bersano, in non buone condizioni di salute, cede l'azienda alla Seagram, il gruppo canadese con sede a Montreal che in quel periodo \u00e8 la pi\u00f9 grande societ\u00e0 di distillazione al mondo. Una decina d'anni pi\u00f9 tardi, nel 1985, la Bersano ritorna in mani italiane: \u00e8 acquisita dalle famiglie Massimelli, Soave, Giovinetti e dalla Riccadonna. Nel 1995 la Bersano riesce ad acquisire la Riccadonna.\nCon l'inizio del 2005 la Bersano diventa licenziataria per l'Italia del vino prodotto dalle storiche cantine toscane Granducato del Consorzio agrario di Siena. Dal 2013 la propriet\u00e0, oltre 230 ettari di vigneti, \u00e8 delle famiglie Massimelli e Soave. Alla guida la seconda generazione, Federica Massimelli e Corrado Soave."}
{"id": "2440703", "revid": "1573940", "url": "https://it.wikipedia.org/wiki?curid=2440703", "title": "Gianvittore Vaccari", "text": "Ingegnere, si \u00e8 occupato specialmente di salvaguardia ambientale, lavorando inizialmente presso il Dipartimento di Idraulica dell'Universit\u00e0 degli Studi di Pavia negli anni 1983-1984, e poi come responsabile dei processi o di uffici tecnici presso ditte private.\n\u00c8 stato componente dell'Assemblea Ente di bacino numero 1 (Valbelluna) del Piano Regionale Sviluppo Urbano e membro del consiglio di amministrazione della Libera Universit\u00e0 IULM di Feltre dal 1994 al 2001.\n\u00c8 stato sindaco della citt\u00e0 di Feltre dal 1993 al 2002, e dal 2007 al 2012, e consigliere provinciale a Belluno. Ha ricoperto il ruolo di Segretario della Lega Nord per la provincia di Belluno ed \u00e8 stato eletto, alle elezioni politiche del 2008, Senatore della Repubblica Italiana.\nAlle elezioni amministrative del 2012 (elezioni comunali di Feltre), candidato a consigliere comunale per la Lega Nord-Liga Veneta, ha ricevuto 35 voti di preferenza, risultando non eletto.\nFonti.\nScheda personale sen. Vaccari - senato.it"}
{"id": "2440706", "revid": "767487", "url": "https://it.wikipedia.org/wiki?curid=2440706", "title": "Azienda vinicola", "text": "L'azienda vinicola \u00e8 un'azienda adibita alla produzione di vino. Al suo interno sono presenti gli impianti per la trasformazione dell'uva in vino, dell'imbottigliamento ed i depositi dedicati alla conservazione del vino prima della commercializzazione.\nA differenza un'azienda vitivinicola \u00e8 un'azienda agricola con viticoltura e tutte le attivit\u00e0 che intraprende l'azienda vinicola."}
{"id": "2440709", "revid": "1305772", "url": "https://it.wikipedia.org/wiki?curid=2440709", "title": "Paranoid", "text": "Paranoid (paranoide in lingua inglese) pu\u00f2 riferirsi a:"}
{"id": "2440712", "revid": "767487", "url": "https://it.wikipedia.org/wiki?curid=2440712", "title": "Luis Merlo de la Fuente", "text": "Biografia.\nNacque a Valdepe\u00f1as, in Spagna, da Luis Merlo de la Fuente e Maria Ruiz de Betena. Si trasfer\u00ec nelle Americhe, in particolare a Panama, nel 1588 i qualit\u00e0 di \"oidor\" (giudice), per poi trasferirsi a Lima, Per\u00f9. Qui il vicer\u00e9 del tempo, Garc\u00eda Hurtado de Mendoza, lo mand\u00f2 a Santiago per giudicare il governatore , Alonso de Sotomayor, di possibile cattiva condotta.\nIn seguito viaggi\u00f2 come emissario di numerose citt\u00e0. Quando Filippo III di Spagna decise di restaurare la Audiencia Reale del Cile, fu scelto come uno degli \"oidor\" che la componevano. I membri dell'Audiencia giunsero a Santiago il 24 aprile 1609, e si insediarono il 9 settembre dello stesso anno.\nIn seguito ad una malattia del governatore Alonso Garc\u00eda de Ram\u00f3n, Merlo de la Fuente fu designato come suo successore, ed assunse il comando il 2 settembre 1610. Mantenne questo incarico fino al 15 gennaio 1611. In questo periodo Merlo de la Fuente affront\u00f2 una rivolta degli indiani Mapuche che tentavano di approfittare della morte del precedente vicer\u00e9.\nNel 1612 torn\u00f2 a Lima, e nel 1620 lasci\u00f2 il servizio della Corona."}
{"id": "2440713", "revid": "114720875", "url": "https://it.wikipedia.org/wiki?curid=2440713", "title": "Gianpaolo Vallardi", "text": "Biografia.\nNato ad Oderzo, vive a Gorgo al Monticano. \u00c8 vicepresidente della Fondazione Italia USA.\nElezione a senatore.\nAlle elezioni politiche del 2008 viene eletto al Senato della Repubblica, nelle liste della Lega Nord nella circoscrizione Veneto.\nMembro della Commissione Agricoltura del Senato in sostituzione della collega di partito e Presidente della Commissione (Unione europea) del senato Rossana Boldi\nNel 2009 presenta una proposta di legge per liberalizzare la produzione casalinga della grappa.\nNel 2010 propone un emendamento al ddl sul Codice della strada, poi approvato dalla Commissione Lavori pubblici, che permette a chi \u00e8 stata ritirata la patente di guidare per 3 ore al giorno.\nAlle elezioni politiche del 2018 viene rieletto senatore, sempre nelle liste della Lega.\nIl 21 giugno 2018 viene eletto presidente della 11\u00aa Commissione permanente Agricoltura del Senato e viene riconfermato due anni dopo."}
{"id": "2440716", "revid": "287204", "url": "https://it.wikipedia.org/wiki?curid=2440716", "title": "American Recovery and Reinvestment Act", "text": "American Recovery and Reinvestment Act \u00e8 un pacchetto di stimolo economico emanato nel 2009 dal 111\u00ba Congresso degli Stati Uniti e promulgato dal presidente Barack Obama il 17 febbraio 2009. La legge del Congresso \u00e8 in gran parte basata sulle proposte avanzate dal presidente Obama ed \u00e8 destinata a fornire uno stimolo per l'economia degli Stati Uniti in seguito alla recessione economica. Le misure rappresentano US$ 787 miliardi. La legge federale prevede sgravi fiscali, l'espansione delle prestazioni di disoccupazione, disposizioni di assistenza sociale, spesa nazionale in materia di istruzione, assistenza sanitaria, e infrastrutture, compreso il settore energetico. La legge comprende anche numerosi elementi non economici connessi al recupero economico o che sono stati oggetto di piani a lungo termine da parte del Congresso (ad esempio uno studio di efficacia dei trattamenti medici) o desiderato (ad esempio, una limitazione nel risarcimento federale alle banche).\nL'azione di governo \u00e8 molto pi\u00f9 ampia rispetto allo Stimulus Act del 2008, che consisteva principalmente in misure di sgravio fiscale.\nIl progetto di legge \u00e8 stato approvato dalla Camera dei rappresentanti, e quindi dal Senato. La legge \u00e8 stata promulgata il 17 febbraio dal presidente Obama a un forum economico ospitato a Denver in Colorado."}
{"id": "2440717", "revid": "1983214", "url": "https://it.wikipedia.org/wiki?curid=2440717", "title": "Armando Valli", "text": "Incarichi.\nSindaco dei Senatori "}
{"id": "2440718", "revid": "729019", "url": "https://it.wikipedia.org/wiki?curid=2440718", "title": "Rough (manga)", "text": " \u00e8 un manga di Mitsuru Adachi pubblicato dalla Shogakukan su \"Weekly Sh\u014dnen Sunday\" dal 1987 al 1989, ed \u00e8 stato successivamente raccolto in 12 tank\u014dbon. La serie \u00e8 stata adattata in un film nel 2006, distribuito in Giappone dalla Toho.\nTrama.\nLa storia inizia con un nuovo anno scolastico presso l'istituto superiore Eisen al quale sono arrivate, tra le altre, cinque nuove matricole di cui molti sportivi; la vicenda del manga ruota intorno a Keisuke Yamato, giovane promessa del nuoto stile libero e ad Ami Ninomiya, una tuffatrice molto carina e popolare.\nLe rispettive famiglie dei due ragazzi sono entrambe produttrici di dolci tradizionali e rivali in accesa competizione da generazioni: Ami odia Keisuke e la sua famiglia, reputandoli responsabili della morte di suo nonno, la ragazza, scoprendo che il suo compagno di scuola \u00e8 l'\"odiato Yamato\", gli dice subito cosa pensa di lui e della sua famiglia, cosa che spiazza il ragazzo, nella cui famiglia l'odio per i Ninomiya \u00e8 noto solo ai pi\u00f9 vecchi.\nNonostante la storia di rivalit\u00e0 tra le famiglie, Keisuke e Ami iniziano a parlarsi e tra loro comincia a nascere un germoglio di amicizia e anche di sentimento, coltivato da molte casualit\u00e0 che li fanno finire insieme durante il cosiddetto \"appuntamento di dormitorio\" e poi nei turni delle pulizie.\nOltre ai due protagonisti la storia segue le vicende personali e sportivi di molti ragazzi, compagni di dormitorio di Keisuke: Ogata \u00e8 un vecchio amico di Ami e giocatore di baseball che sogna la finale nazionale, \u00e8 innamorato della ragazza ma consapevole di non avere speranza e rassegnato in amore come nello sport.\nSeki \u00e8 un altro compagno di Keisuke e suo amico/nemico, il ragazzo \u00e8 a sua volta innamorato di Ninomiya e, nonostante sia un promettente karateka, decide di cambiare club sportivo iscrivendosi a quello di nuoto per rivaleggiare con Yamato ed essere pi\u00f9 vicino alla compagna di classe. Con molto impegno si dedicher\u00e0 a imparare a nuotare e migliorare i propri tempi nella speranza di farsi notare da Ami.\nEntra in scena anche Kaori, una tuffatrice rivale di Ninomiya che frequenta la piscina dell'Eisen, e che odia Yamato perch\u00e9 alle medie l'ha vista nuda e, nonostante questo, l'ha scambiata per un maschio. Keisuke si far\u00e0 perdonare in varie occasioni, soccorrendola quando era ferita e salvandola da un gruppo di teppisti e alla fine, nonostante sia fidanzata con una promessa del nuoto come Yamato, anche Kaori partegger\u00e0 per quest'ultimo.\nAmi e Keisuke, tra varie incomprensioni, cercheranno di crescere sia come sportivi che come coppia e, sebbene non si frequentino ufficialmente, entrambi iniziano a provare dei sentimenti reciproci, cercando di arrivare insieme ai nazionali di nuoto e di tuffi dove Yamato dovr\u00e0 confrontarsi con Hiroki, il \"fratellino\" di Ami con cui lei ha trascorso l'infanzia e detentore del record nazionale di stile libero, il quale \u00e8 segretamente innamorato di lei.\nEdizione italiana.\nLa serializzazione italiana dell'adattamento di \"Rough\" \u00e8 cominciata nel 1995 ad opera della Star Comics. La serie prende il posto del popolare manga \"Orange Road\" nella collana \"Starlight\", ma le vendite sono talmente deludenti che la serie subisce un arresto e viene in seguito trasferita sulla testata Storie di \"Kappa\" , infatti sul dorso dei volumetti della prima edizione appaiono le due diverse collane e gli ultimi sono nettamente pi\u00f9 corposi in quanto a numero di pagine. La pubblicazione degli ultimi volumi del manga si dimostra addirittura in perdita per la casa editrice, al punto che sino al 1999 non fu importata pi\u00f9 alcuna opera di Mitsuru Adachi.\nParadossalmente il successo delle successive opere di Adachi pubblicate in Italia, portarono a far diventare \"Rough\" uno dei fumetti maggiormente richiesti agli arretrati della Star Comics.\nNel 2016 esce, sempre per Star Comics, una nuova edizione italiana del fumetto, questa volta in sei volumi aderente all'edizione wideban giapponese.\nFilm.\nIl film live action adattato dal manga \"Rough\" \u00e8 stato distribuito esclusivamente in Giappone dalla Toho, il 26 agosto 2006. La storia del film segue fedelmente quella del manga, bench\u00e9 sia molto condensata. Regista del film \u00e8 Kentar\u014d \u014ctani, mentre gli attori protagonisti sono Mokomichi Hayami (Keisuke), Masami Nagasawa (Ami) e Tsuyoshi Abe (Hiroki)."}
{"id": "2440719", "revid": "1632387", "url": "https://it.wikipedia.org/wiki?curid=2440719", "title": "Astral Doors", "text": "Astral Doors \u00e8 una band Heavy metal svedese fondata a Borl\u00e4nge. Nelle loro canzoni parlano di religione e storia."}
{"id": "2440720", "revid": "30445", "url": "https://it.wikipedia.org/wiki?curid=2440720", "title": "Lontra dalle guance bianche", "text": ""}
{"id": "2440724", "revid": "61051", "url": "https://it.wikipedia.org/wiki?curid=2440724", "title": "Pinus longaeva", "text": "Pinus longaeva \u00e8 una specie di pino caratterizzata da estrema longevit\u00e0, scoperta nelle regioni di alta quota delle montagne del sud-ovest degli Stati Uniti d'America. Questa pianta appartiene ad una delle tre specie di pini strettamente correlate note come \"pini dai coni setolosi\" o Balfourianae. Talvolta, ci si pu\u00f2 riferire ad esso con il termine di \"Pino dai coni setolosi dell'Ovest\".\nMorfologia.\n\u00c8 un albero di media grandezza, raggiunge tipicamente altezze comprese fra i 5 ed i 15 metri ed un diametro del tronco che pu\u00f2 anche superare i 2,5-3,6 metri negli esemplari pi\u00f9 anziani. La corteccia \u00e8 di colore giallo-arancione particolarmente brillante, sottile e scagliosa alla base del tronco. Le foglie (aghi) sono raggruppate in gruppi di cinque, lunghe fra i 2,5 ed i 4\u00a0cm, con un colore che va dal verde scuro al verde-bluetto sulla faccia superiore; gli stomi sono confinati in una banda chiara sulla faccia inferiore. Gli aghi di questa specie mostrano un'incredibile durevolezza, dimostrandosi come le strutture fogliari pi\u00f9 longeve del regno vegetale (ad eccezione di \"Welwistchia mirabilis\" con foglie perenni): alcuni possono restare vitali anche per 45 anni (Ewers &amp; Schmid 1981).\nStrobili.\nI coni sono cilindrico-ovoidali, con una lunghezza compresa fra i 5 ed i 10\u00a0cm e spessore di 3\u20134\u00a0cm. Di colore verde o violaceo da giovani, diventano arancioni all'et\u00e0 di 16 mesi, con numerose scaglie fragili e sottili, ognuna con una spina simile ad una setola lunga fra i 2 e i 5\u00a0mm.\nI coni si aprono a maturazione, rilasciando i semi subito dopo. Questi risultano lunghi 5\u00a0mm e possiedono un'ala di lunghezza compresa fra i 12 ed i 22\u00a0mm. La dispersione avviene principalmente ad opera del vento, ma un ruolo non indifferente viene svolto dal piccolo uccello \"Nucifraga columbiana\", che preleva i semi dai coni aperti. Questo animale usa i pinoli come cibo, accumulandoli nella tana come riserva, ma spesso alcuni di questi non vengono consumati e con il tempo riescono a germogliare dando origine a nuove piante. In molti ecosistemi, comunque, le capacit\u00e0 riproduttive del pinus longaeva non risultano sufficienti a bilanciare efficacemente il tasso di mortalit\u00e0.\nDifferenze con specie simili.\n\"Pinus longaeva\" differisce dal vicino \"Pinus aristata\" nel fatto che gli aghi di questa specie possiedono sempre due canali resiniferi, e questi non presentano rotture o interruzioni, cos\u00ec che essi non mostrano le caratteristiche goccioline bianche di resina che sono invece una peculiarit\u00e0 tipica delle foglie del Pinus aristata.\nPer quel che riguarda \"Pinus balfouriana\", da esso differisce per la maggiore lunghezza delle \"setole\" e nell'aspetto pi\u00f9 tondeggiante, meno conico, della base dei suoi coni.\nLongevit\u00e0.\nUn esemplare di \"Pinus longaeva\" soprannominato Matusalemme, localizzato nella Antica foresta dei Pini dai coni Setolosi delle montagne Bianche californiane (presso Bishop) si \u00e8 dimostrato possedere un'et\u00e0 di oltre 4700 anni, come stimato attraverso la conta degli anelli di crescita annuale in un piccolo campione prelevato attraverso carotaggio. La sua esatta collocazione \u00e8 mantenuta segreta, in quanto un esemplare ancora pi\u00f9 vecchio, soprannominato \"Prometeo\", venne abbattuto nel 1964. Recentemente, un esemplare di questa specie, situato nelle White Mountains della California, \u00e8 stato valutato da Tom Harlan, un ricercatore del Laboratory of Tree-Ring Research (University of Arizona a Tucson), definendone una et\u00e0 di 5.062 nel 2010. \n\u00c8 l'albero pi\u00f9 antico del Nord America, e l'albero singolo pi\u00f9 longevo del mondo, anche se un esemplare clonale di abete rosso svedese soprannominato \"Old Tjikko\" possiede un'et\u00e0 di 9550 anni, come appreso attraverso test al radiocarbonio."}
{"id": "2440727", "revid": "1543377", "url": "https://it.wikipedia.org/wiki?curid=2440727", "title": "Kawasaki KR-1", "text": "La KR-1 \u00e8 una motocicletta sportiva dotata di un motore a due tempi, prodotta dalla casa motociclistica giapponese Kawasaki.\nVersioni.\nLa prima versione della KR-1, prodotta dal 1988 al 1989, \u00e8 caratterizzata dai silenziatori neri in tinta con la camera d'espansione, i cerchi sono a tre razze e adotta freni a disco a doppio pistoncino (due avanti uno dietro) la pinza posteriore \u00e8 fissata a una piastra oscillante, inoltre adopera la valvola parzializzatrice allo scarico KIPS.\nProdotta dal 1989 al 1992, differisce dalla KR-1 per le nuove camere d'espansione e silenziatori e per i cerchi a cinque razze\nProdotta negli stessi anni della KR-1S, ma con un nuovo cambio a rapporti pi\u00f9 ravvicinati e un carburatore maggiorato"}
{"id": "2440729", "revid": "1540383", "url": "https://it.wikipedia.org/wiki?curid=2440729", "title": "Giuseppe Astore", "text": "Eletto senatore nel 2008 nelle liste dell'Italia dei Valori, il 9 novembre 2009 lascia l'Idv, dopo essere stato coordinatore regionale del Molise per molti anni e braccio destro del leader Antonio Di Pietro, per aderire al Gruppo misto fondato la componente Partecipazione Democratica di cui \u00e8 l'unico rappresentate. Il motivo principe dell'abbandono del partito \u00e8 da ricercarsi, come sottolineato in conferenza stampa, nella non condivisione della decisione di Antonio Di Pietro di aver accolto nel movimento vari avversari politici alle ultime consultazioni che \"hanno avversato il partito e sono stati anche sonoramente bocciati dall'elettorato\".\nPer le Elezioni regionali in Molise del 2011 Astore sostiene con la lista Costruire Democrazia il candidato del centrosinistra Paolo di Laura Frattura che non viene eletto per una manciata di voti 46.15% contro il 46.94% del candidato del centrodestra e Governatore uscente Michele Iorio. La lista consegue un buon risultato pari al 4.23% con un consigliere eletto Massimo Romano, uno dei pi\u00f9 votati dell'intera competizione.\nDal 13 dicembre 2011 \u00e8 Vice capogruppo vicario del Gruppo misto al Senato."}
{"id": "2440731", "revid": "287204", "url": "https://it.wikipedia.org/wiki?curid=2440731", "title": "Un biglietto della lotteria", "text": "Un biglietto della lotteria (\"Un billet de loterie\", 1886) \u00e8 un romanzo di Jules Verne. La storia \u00e8 ambientata in Norvegia.\nTrama.\nLa storia \u00e8 imperniata sulle strane vicissitudini della famiglia Hansen, che riceve un biglietto della lotteria nientemeno che in un messaggio in bottiglia, dal naufrago fidanzato della bella e giovane Hulda. A causa delle romanzesche circostanze del ritrovamento, detto biglietto viene considerato dal pubblico quello vincente per la grande lotteria nazionale. La famiglia subir\u00e0 pressioni e ricatti, il biglietto le verr\u00e0 portato via da un antipatico usuraio, ma trover\u00e0 anche un grande amico, fino al grande, grandissimo \"lieto fine\"."}
{"id": "2440733", "revid": "357043", "url": "https://it.wikipedia.org/wiki?curid=2440733", "title": "Azienda vitivinicola", "text": ""}
{"id": "2440735", "revid": "188323", "url": "https://it.wikipedia.org/wiki?curid=2440735", "title": "Kawasaki KR-1R", "text": ""}
{"id": "2440736", "revid": "188323", "url": "https://it.wikipedia.org/wiki?curid=2440736", "title": "Kawasaki KR-1S", "text": ""}
{"id": "2440737", "revid": "188323", "url": "https://it.wikipedia.org/wiki?curid=2440737", "title": "Kawasaki KR-1 250", "text": ""}
{"id": "2440738", "revid": "188323", "url": "https://it.wikipedia.org/wiki?curid=2440738", "title": "Kawasaki KR-1S 250", "text": ""}
{"id": "2440739", "revid": "188323", "url": "https://it.wikipedia.org/wiki?curid=2440739", "title": "Kawasaki KR-1R 250", "text": ""}
{"id": "2440742", "revid": "767487", "url": "https://it.wikipedia.org/wiki?curid=2440742", "title": "Atrox", "text": "Atrox \u00e8 una band Avantgarde/Progressive metal Norvegese fondata a Trondheim. Il tema principale della loro musica \u00e8 la psiche umana."}
{"id": "2440743", "revid": "135491", "url": "https://it.wikipedia.org/wiki?curid=2440743", "title": "Nightmares &amp; Dreamscapes", "text": ""}
{"id": "2440745", "revid": "1656773", "url": "https://it.wikipedia.org/wiki?curid=2440745", "title": "Giuliana Carlino", "text": "Biografia.\nEletta al Senato nel 2008 con l'Italia dei Valori, \u00e8 ricandidata nel 2013 con Rivoluzione Civile, ma non viene rieletta. Nei mesi successivi abbandona l'Italia dei Valori e aderisce al Movimento 138-Coerenza e Democrazia."}
{"id": "2440747", "revid": "135491", "url": "https://it.wikipedia.org/wiki?curid=2440747", "title": "Nightmares and Dreamscapes", "text": ""}
{"id": "2440757", "revid": "1442080", "url": "https://it.wikipedia.org/wiki?curid=2440757", "title": "Sony Ericsson Open 2008 - Singolare femminile", "text": "Il singolare del Sony Ericsson Open 2008 \u00e8 stato un torneo di tennis facente parte del WTA Tour 2008.\nSerena Williams era la detentrice del titolo e ha vinto in finale 6\u20131, 5\u20137, 6\u20133 contro Jelena Jankovi\u0107.\nTeste di serie.\nTutte le teste di serie hanno ricevuto un bye per il 2\u00ba turno."}
{"id": "2440760", "revid": "207042", "url": "https://it.wikipedia.org/wiki?curid=2440760", "title": "Gabrielle Marquez", "text": ""}
{"id": "2440763", "revid": "2043462", "url": "https://it.wikipedia.org/wiki?curid=2440763", "title": "Ernest von Koerber", "text": "Biografia.\nErnest von Koerber era nato a Trento, la citt\u00e0 di lingua italiana appartenente in quell'epoca all'Impero austriaco. La sua famiglia era originaria della Germania e il padre, Josef von Koerber, era un impiegato statale dell'impero austriaco. Trasferitosi con i genitori a Vienna, Ernest frequent\u00f2 le scuole superiori alla \"Theresianische Akademie\" e giurisprudenza all'Universit\u00e0 di Vienna. Gli studi universitari gli resero familiare i principi del liberalismo e dello Stato di diritto (in tedesco: \"Rechtsstaat\").\nNel 1874 Koerber inizi\u00f2 la sua carriera divenendo funzionario statale al Ministero del Commercio. Nel 1896 venne nominato direttore generale delle ferrovie dell'Impero, nel 1897 Ministro del Commercio e nel 1899 Ministro dell'Interno. Il 19 gennaio 1900 l'imperatore Francesco Giuseppe I nomin\u00f2 Koerber Primo Ministro k.k. Questo fu di gran lunga il pi\u00f9 importante incarico ottenuto da Koerber, il quale lo mantenne fino al 1904. Dal 1902 al 1904 Koerber resse \"ad interim\" anche il Ministero di Grazia e Giustizia.\nKoerber ritorn\u00f2 al governo con l'incarico di Ministro delle Finanze nel 1915. Nell'ottobre 1916 ricevette nuovamente l'incarico di Primo Ministro dopo l'assassinio di St\u00fcrgkh. Questa volta l'incarico ebbe breve durata: dopo appena un mese (21 novembre 1916) il vecchio Francesco Giuseppe mor\u00ec e poich\u00e9 i rapporti fra Koerber e il nuovo imperatore Carlo non erano affatto buoni, Koerber rassegn\u00f2 le dimissioni il 13 dicembre 1916 ritirandosi definitivamente a vita privata. Mor\u00ec poco dopo la fine della Prima guerra mondiale a Baden, una localit\u00e0 posta nelle vicinanze di Vienna.\nPrimo governo Koerber.\nIl periodo del primo governo della Cisleitania di Koerber (1900-1904) fu caratterizzato da tensioni che nascevano dall'assetto istituzionale e politico della Duplice Monarchia. Per il Compromesso austro-ungarico del 1867 il regno di Ungheria e l'Impero d'Austria erano divenuti autonomi, con costituzioni, amministrazioni e parlamenti separati, aventi in comune solo le competenze relative alla difesa, alla politica estera e alla politica economica e monetaria. Vi erano due Camere, una dei Signori (in parte di diritto e in parte di scelta del sovrano) e una dei Deputati (eletti non direttamente, ma dalle diete delle 17 province in cui era diviso l'impero).\nIl problema principale era costituito tuttavia dalle numerose nazionalit\u00e0, non meno di undici, presenti nella monarchia (oltre a tedeschi e ungheresi, italiani, slovacchi, polacchi, ruteni, romeni, serbi, sloveni, slovacchi, ucraini) le quali nutrivano risentimento l'una con l'altra per cui qualsiasi misura intrapresa dal governo avrebbe comportato l'opposizione di qualcuna di esse. Koerber incontr\u00f2 grandi difficolt\u00e0 fin dall'inizio del suo incarico. Di fatto Koerber aveva piena autorit\u00e0 solamente sulla Cisleitania, la cosiddetta parte occidentale (\"westliche Reichsh\u00e4lfte\") dell'Austria-Ungheria. Inoltre, il \"Reichsrat\", il parlamento della Cisleitania, era politicamente debole.\nPer poter attuare le riforme liberali necessarie all'ammodernamento dell'Impero Koerber dipendeva dall'articolo 14, uno strumento costituzionale che permetteva all'imperatore di emanare un \"decreto di urgenza\" (\"Notverordnungen\") in caso di necessit\u00e0. Le riunioni del \"Reichsrat\" si trasformavano immancabilmente in conciliaboli fra i leader dei vari partiti riuniti alla ricerca di un accordo. Perfino l'istruzione era fonte di controversie all'interno della monarchia. Dopo la perdita del Veneto (1866) gli italiani non potevano pi\u00f9 continuare gli studi universitari nella propria lingua entro i confini dell'impero.\nKoerber cerc\u00f2 di risolvere il problema con l'istituzione di un'universit\u00e0 in lingua italiana a Innsbruck ma l'opposizione violenta dei tedeschi, che culmin\u00f2 in violenti disordini durante l'inaugurazione del primo anno accademico nel novembre 1904, fece abortire il progetto e costrinse il governo a fare marcia indietro e a rivedere l'intera riforma scolastica. Koerber tent\u00f2 di istituire una \"Universit\u00e0 Nazionale\" avente il tedesco come la lingua di insegnamento, ma questa volta a protestare furono gli italiani e gli slavi.\nKoerber intraprese un piano per le infrastrutture, in particolare per la creazione di nuove reti ferroviarie e di canali navigabili. Questi costosi programmi furono predisposti nel tentativo di placare i membri del \"Reichsrat\" col produrre atti governativi che non dessero luogo a controversie nazionaliste. Tent\u00f2 inoltre di favorire la pace sociale con l'abolizione della censura sulla stampa e con misure favorenti le associazioni sindacali e partitiche, ritenendo che da una politica liberale avrebbe tratto profitto innanzitutto l'economia.\nNonostante gli sforzi di Koerber, questi tentativi non suscitarono la reazione attesa e l'attenzione delle forze politiche ancora una volta si spost\u00f2 verso il problema delle nazionalit\u00e0. La strategia di Koerber derivava dalla sua competenza in economia. La reputazione di Koerber come tecnico lo mise in grado nel 1902 di convincere il \"Reichsrat\" sulla necessit\u00e0 di ammodernare il paese, senza bisogno di ricorrere ai \"Notverordnungen\" di Francesco Giuseppe; il programma tuttavia fall\u00ec per la mancanza di strumenti costituzionali.\nSecondo il giudizio di Galasso, \"L'Austria era ormai l'unico grande paese europeo in cui il Parlamento non giocasse qualche ruolo sostanziale\". Alcuni storici ritengono che l'attenzione costante di Koerber verso i problemi economici, preponderante rispetto all'attenzione verso i problemi politici e istituzionali, resero il suo governo fortemente impopolare. Il governo cadde per il susseguirsi di rivolte di nazionalisti, delle varie nazionalit\u00e0, per cui alla fine Koerber fu costretto alle dimissioni nel dicembre 1904, sostituito dal ministro dell'istruzione Paul Gautsch von Frankenthurn.\nSecondo governo Koerber.\nKoerber ritorn\u00f2 di nuovo alla ribalta dopo lo scoppio della Prima guerra mondiale, venendo nominato Ministro delle Finanze della Cisleitania nel 1915. Il 21 ottobre 1916 il conte St\u00fcrgkh, primo ministro, fu assassinato dal politico socialista Friedrich Adler. Francesco Giuseppe richiam\u00f2 all'istante Koerber, che quindi ritorn\u00f2 per la seconda volta al governo come primo ministro. Molti speravano che Koerber potesse cambiare il sistema dispotico instaurato dal suo predecessore durante il periodo bellico.\nEgli non riusc\u00ec invece a modificare la legge marziale perch\u00e9 impedito dalle divergenze di vedute con il nuovo imperatore Carlo I d'Austria. Le continue dispute rendevano difficile a Koerber di portare a termine qualsiasi iniziativa. Ancora una volta Koerber non riusc\u00ec nell'impresa di cementare l'unione politica e sociale fra l'Austria e l'Ungheria. Koerber arriv\u00f2 ad affermare: \"L'imperatore \u00e8 stato per l'Austria due volte una piaga, sia in giovane et\u00e0 che nella vecchiaia [...] la catastrofe peggiore del XX secolo \u00e8 stata per sua causa quando esord\u00ec con la frase \u00abse dobbiamo morire, almeno facciamolo decentemente\u00bb\". L'ostilit\u00e0 del nuovo imperatore e le difficolt\u00e0 dell'impresa spinsero Koerber alle dimissioni (20 dicembre 1916)."}
{"id": "2440765", "revid": "767487", "url": "https://it.wikipedia.org/wiki?curid=2440765", "title": "Glen Campbell", "text": "Biografia.\nIn circa 50 anni di attivit\u00e0, ha pubblicato una sessantina di album (raccolte escluse) e oltre un centinaio di singoli. Tra le sue canzoni pi\u00f9 famose: Galveston, \"Gentle on My Mind\" , \"By the Time I Get to Phoenix\", \"Wichita Lineman\" , \"Southern Nights\" e \"Rhinestone Cowboy\" che nel 1975 arriva prima nella Billboard Hot 100 per due settimane in Canada e Irlanda, seconda in Nuova Zelanda, terza nei Paesi Bassi, quarta nella UK Singles Chart e quinta in Australia. Nel 2005 \u00e8 stato inserito nel \"Country Music Hall of Fame\".\nNel 2011 gli \u00e8 stata diagnosticata la malattia di Alzheimer; l'artista ha quindi inciso \"I'm Not Gonna Miss You\", una canzone ispirata alla sua patologia, accompagnata da un video che ripercorre i momenti salienti della sua vita artistica e privata. Muore sei anni dopo, la mattina dell'8 agosto 2017.\nDoppiatori italiani.\nNelle versioni in italiano dei suoi lavori, Glen Campbell \u00e8 stato doppiato da:\nDa doppiatore \u00e8 sostituito da:"}
{"id": "2440768", "revid": "838137", "url": "https://it.wikipedia.org/wiki?curid=2440768", "title": "Campona", "text": "Campona era un fortino romano di truppe ausiliarie che faceva parte della catena di postazioni militari presenti lungo il \"limes danubiano\" nel settore pannonico. Si trova in localit\u00e0 Nagyt\u00e9t\u00e9ny, poco a sud della capitale dell'Ungheria, Budapest, una volta fortezza legionaria e capitale della provincia romana di Pannonia inferiore (l'antica \"Aquincum\").\nForte.\n\"Campona\" era un forte ausiliario che si trovava nei pressi di Nagyt\u00e9t\u00e9nyss\u00e4, lungo il fiume Danubio a circa 8\u00a0km a sud-ovest del pi\u00f9 vicino presidio romano ad \"Albertfalva\". La prima costruzione, in terra e legno, risalirebbe all'imperatore Domiziano. Qui fu posizionata un'unit\u00e0 di cavalleria, l'\"Ala I Tungrorum Frontoniana\", a guardia della popolazione celtica degli Eravisci e che fu trasferita dalla vicina\"Aquincum\". Le dimensioni del forte erano di 178 x 200 metri.\nIl forte fu ricostruito in pietra nelle stesse dimensioni del precedente in terra-legno, in seguito all'arrivo della nuova unit\u00e0 alare formata da nativi della Tracia, l\"Ala I Thracum Veterana sagittariorum cives Romanorum\" (sotto Antonino Pio). Kocsis vede la distruzione della fortezza durante la guerre marcomanniche (166-180) come la causa per la costruzione in pietra.\nSi trattava di un \"castrum\" negli standard di tanti altri presenti lungo il \"limes pannonicus\" dello stesso periodo, con gli angoli arrotondati e circondato da un doppio fossato. Ai quattro angoli sorgeva una torre trapezoidale. Il progetto vide anche una particolare difesa di fronte a ciascuno dei due lati longitudinali delle \"portae principalis dextra\" e \"sinistra\", affiancata da due torri di 4 \u00d7 3,5 metri metri di base. Il lato dove sorgeva la \"Porta Praetoria\" si trovava di fronte al nemico, che in questo caso erano i sarmati Iazigi, su lato orientale del Danubio. In una fase successiva della costruzione, il forte fu dotato di due torri supplementari intermedie in ciascuno dei suoi quattro lati, sporgenti verso l'interno. Alla fine del II secolo o agli iniz del III secolo, le due torri ai lati del settore della \"Porta Praetoria\" furono trasformate in torri sporgenti semicircolari. F\u00fclep ha suggerito che lo stesso potrebbe essere accaduto anche alle torri lungo il lato opposto della \"Porta Decumana\", e quindi per le torri angolari a nord-ovest ed a nord-est.\nFu gravemente danneggiato dai sarmati Iazigi attorno al 322, durante il regno di Costantino il Grande, e poco dopo ricostruito (forse durante il regno di Costantino II). In questa circostanza le torri ricostruite a \"ferro di cavallo\" o a \"ventaglio\", il fossato pi\u00f9 interno riempito, mentre due nuovi fossati pi\u00f9 esterni furono scavati attorno alle mura grazie anche al supporto di \"vexillationes\" della \"legio I Adiutrix\" di stanza ad \"Aquincum\".\nIn questa circostanza o subito dopo, i due ingressi laterali furono chiusi, quelli che correvano lungo la \"via Principalis\". Vi \u00e8 da aggiungere che al tempo dell'Imperatore Valentiniano I, probabilmente durante le campagne militari condotte contro Quadi e Iazigi (374-375), vennero realizzate opere di restauro alla \"Porta Decumana\" ad \"U\", come \u00e8 emerso nel corso degli scavi del 2005 e dalle numerose \"tegulae\" che riportano la scritta con il nome dell'allora governatore della Pannonia \"Terentius\". L'archeologia moderna ha dimostrato, infine, che questo forte era ancora in uso attorno al 400.\nResti archeologici.\nCi\u00f2 che rimane oggi dell'antico forte sono: parte dei \"Principia\", il palazzo che era la sede della guarnigione. Resti di due abitazioni del periodo \"post\" romano (fine del V secolo), appartenenti alle popolazioni sarmate o degli Unni.\nKocsis \u00e8 stato in grado di scoprire che, a fianco della \"Via Praetoria\" che correva dalla \"Porta Praetoria\" ai \"Principia\", lungo entrambi i lati vi era un colonnato largo 7,70 metri. E sembra anche che, quando il forte cess\u00f2 di esistere con la fine della dominazione romana, sul suo sito venne stabilito un \"oppidum\" fortificato civile, come testimoniano numerosi reperti del V secolo. Infine, i bastioni della porta orientale e meridionale furono restaurati ed oggi sono oggetto di visita da parte dei turisti.\nNel 1887 \u00e8 stato inoltre trovato un tesoretto di circa 10.000 monete in bronzo del IV secolo, non molto distante dalla \"Via Praetoria\", che si ritiene dovesse essere utilizzato per finanziare le truppe della guarnigione del forte. Su numerose monete troviamo le scritte \"Providentiae Augg Caess\", databili al regno dell'imperatore Costantino il Grande (324-337), forse e pi\u00f9 precisamente ad una invasione storicamente documentata dei Sarmati nell'anno 333. Si trova ora presso il Museo Nazionale Ungherese a Budapest."}
{"id": "2440769", "revid": "207042", "url": "https://it.wikipedia.org/wiki?curid=2440769", "title": "Lynette Lindquist", "text": ""}
{"id": "2440770", "revid": "182396", "url": "https://it.wikipedia.org/wiki?curid=2440770", "title": "Istro", "text": ""}
{"id": "2440772", "revid": "216538", "url": "https://it.wikipedia.org/wiki?curid=2440772", "title": "Pier Francesco Pavoni", "text": ""}
{"id": "2440773", "revid": "24965183", "url": "https://it.wikipedia.org/wiki?curid=2440773", "title": "Gruppo editoriale Fabbri", "text": ""}
{"id": "2440782", "revid": "1305772", "url": "https://it.wikipedia.org/wiki?curid=2440782", "title": "Crime of the Century", "text": "Crime of the Century (\"crimine del secolo\" in lingua inglese) pu\u00f2 riferirsi a:"}
{"id": "2440783", "revid": "287204", "url": "https://it.wikipedia.org/wiki?curid=2440783", "title": "Juan Camilo Zu\u00f1iga", "text": ""}
{"id": "2440785", "revid": "834", "url": "https://it.wikipedia.org/wiki?curid=2440785", "title": "Crisis? What crisis?", "text": ""}
{"id": "2440786", "revid": "834", "url": "https://it.wikipedia.org/wiki?curid=2440786", "title": "Paris (album Supertramp)", "text": ""}
{"id": "2440787", "revid": "775372", "url": "https://it.wikipedia.org/wiki?curid=2440787", "title": "Kargozaran", "text": "Il Kargozaran (in iraniano: \"Kargozaran-e Sazandegi-e Iran\"; in inglese: \"Executives of Construction Party\" in italiano: \"Partito dei Quadri della Costruzione\") \u00e8 un partito politico iraniano; \u00e8 stato fondato nel 1996 da alcuni componenti del governo durante la presidenza di Ali Akbar Hashemi Rafsanjani.\nStoria.\nIl partito \u00e8 considerato come uno dei puntelli principali della politica di Rafsanjani.\nIl 26 giugno 2009, nel quadro della repressione operata dal regime, a seguito delle elezioni presidenziali che hanno originato grandi manifestazioni di protesta giovanile contro il regime e duramente represse dalle forze dell'ordine, dai Pasdaran e dal \"Basij\", la sede del partito \u00e8 stata perquisita, a segnalare uno stato di tensione e sospetti del regime degli Ayatollah nei confronti dell'ex-Presidente della Repubblica."}
{"id": "2440788", "revid": "547034", "url": "https://it.wikipedia.org/wiki?curid=2440788", "title": "Kawasaki KR 500", "text": "La KR 500 \u00e8 una motocicletta da competizione costruita dalla Kawasaki dal 1980 al 1982.\nDescrizione.\nI primi prototipi della KR 500 risalgono alla fine del 1979: la moto \u00e8 spinta da un 4 cilindri in quadrato 2 tempi (ispirato a quello delle plurivittoriose Suzuki RG 500) nato dall'accoppiamento di due bicilindrici della Kawasaki KR 250. Particolarit\u00e0 della KR 500 era il telaio, un monoscocca in alluminio.\nIl debutto della 4 cilindri nipponica avvenne al GP delle Nazioni 1980, sul circuito di Misano Adriatico: Kork Ballington dovette ritirarsi per problemi d'accensione. A fine stagione il pilota sudafricano terminer\u00e0 dodicesimo in classifica.\nPer la stagione '81 la KR 500 si rinnov\u00f2, ottenendo un nuovo telaio, sempre monoscocca ma pi\u00f9 rigido e leggero, un basamento motore in magnesio, nuovi cilindri (a 6 travasi anzich\u00e9 a 5) e una forcella con sistema anti-dive. La stagione vide la KR ottenere i suoi primi podi: due terzi posti (Olanda e Finlandia) con Ballington (autore anche di due giri pi\u00f9 veloci, in Olanda e in Gran Bretagna), ottavo nella classifica finale. Ad affiancare Ballington fu chiamato Gregg Hansford, gi\u00e0 compagno di squadra del sudafricano con le 250-350: Hansford non riusc\u00ec per\u00f2 ad andare a punti in una stagione caratterizzata da due incidenti, alla 200 Miglia di Imola e al GP del Belgio.\nLe novit\u00e0 per il 1982 furono un telaio ancora pi\u00f9 leggero e rigido e sospensioni Showa anzich\u00e9 Kayaba. Il motore rest\u00f2 per\u00f2 invariato rispetto all'anno precedente, precludendo a Ballington ogni piazzamento a podio: con il modesto 9\u00ba posto in classifica finale (miglior piazzamento un 6\u00ba posto a Misano) termin\u00f2 anche la carriera della KR 500, ritiratasi dal Mondiale insieme alla Kawasaki.\nPer rivedere nel Motomondiale una Kawasaki bisogner\u00e0 attendere il 2002, anno del debutto della ZX-RR in MotoGP."}
{"id": "2440794", "revid": "125190736", "url": "https://it.wikipedia.org/wiki?curid=2440794", "title": "L'invincibile robot Trider G7", "text": " \u00e8 un anime di genere mecha, creata nel 1980 da Hajime Yatate e prodotto dalla Sunrise. \nLa serie si compone di 50 episodi ed \u00e8 stata trasmessa per la prima volta in Italia da Rete A e da alcune televisioni locali nel 1981. A partire dal 2014, il canale Ka-Boom ha trasmesso le repliche. \nLa sigla italiana, \"Trider G7\", fu incisa dai Superobots.\nTrama.\nSiamo in un imprecisato futuro, in cui la societ\u00e0 terrestre (che non presenta all'apparenza grandi diversit\u00e0 dal mondo odierno) ha risolto in parte il problema dell'inquinamento atmosferico colonizzando la Luna e Marte, in cui le industrie terrestri si sono trasferite ed hanno costruito ogni genere di fabbriche e magazzini, che garantiscono, mediante le spedizioni settimanali delle astronavi alla Terra, il sostentamento del genere umano. Watta Takeo, il protagonista, \u00e8 un ragazzino di dodici anni che dopo la morte del padre (avvenuta per un imprecisato incidente sul lavoro) eredita dal genitore la Takeo General Company, una piccola ditta che si occupa di consegne spaziali, effettuate mediante una grande astronave, il Trider; in realt\u00e0 la forma originale del Trider \u00e8 quella di un gigantesco robot da combattimento, che solitamente viene custodito in un bunker al di sotto di un parco giochi, al centro del quale c'\u00e8 proprio la testa del robot, che sporge all'esterno. La ditta di Watta \u00e8 molto piccola e scalcinata e sempre in bolletta, perci\u00f2 il personale \u00e8 costituito solamente da quattro dipendenti: il signor Kakikoji, anziano e avaro contabile con una decina di figli, sempre attento al risparmio in maniera maniacale; il signor Atsui, corpulento meccanico del Trider, sempre in tuta da lavoro e capace di riparare qualsiasi cosa; la signorina Ikue, bionda segretaria dal carattere molto dolce e sensibile, ed il signor Kinoshita, un giovane impiegato dal ciuffo ribelle, poco incline al lavoro e sempre affamato, che corteggia spesso la signorina Ikue. In realt\u00e0, le missioni che Watta si trova a compiere non riguardano quasi mai il trasporto di materiali, ma sono piuttosto missioni di soccorso e recupero causate da pirati spaziali appartenenti ad una grossa organizzazione criminale al cui vertice c'\u00e8 un malvagio individuo noto come Lord Zakuron; nel corso dell'anime si scoprir\u00e0 che tutti i membri dell'organizzazione, compreso Zakuron, sono androidi e che le loro decisioni sono prese in base al volere del \"Grande Sigma\", un supercomputer sofisticatissimo; Zakuron tenta continuamente di distruggere le fabbriche di materie prime e le colonie sulla Luna e su Marte per ridurre la Terra in miseria, conquistarla e schiavizzare la popolazione, per poi sfruttare le risorse del nostro pianeta; per far questo, si serve dei Mega-robot, grossi robot da combattimento potentissimi, costruiti (e a volte pilotati) da luogotenenti scelti dal suo diretto sottoposto, Ondron. Solitamente, le compagnie interessate o l'ente della Difesa Spaziale ingaggiano Watta, mediante il Signor Kakikoji, per salvare i lavoratori extra-planetari e le fabbriche poich\u00e9 il ragazzo \u00e8 l'unico a possedere un robot da combattimento (nell'episodio 43, \"Una gara tra giganti\", si scopre che esistono anche altre ditte che hanno dei robot, ma sono inadatti al combattimento). Il robot di Watta si rivela ben presto impossibile da battere per gli sgherri assoldati da Ondron, sconfiggendo tutti i loro pi\u00f9 sofisticati robot da guerra. Nessuno, a parte il defunto padre di Watta, \u00e8 a conoscenza del segreto dell'invincibilit\u00e0 del Trider: a costruirlo fu il Professor Navaron, leggendario costruttore di robot da combattimento che un tempo lavorava per Lord Zakuron; lo stesso tiranno lo considerava il pi\u00f9 grande genio esistente. Trovato anni prima su Marte dal padre di Watta, Navaron, ferito gravemente, fu soccorso dall'uomo e portato sulla Terra; una volta ripresosi, per sdebitarsi costru\u00ec per lui il Trider, il suo robot migliore.\nDistribuzione \"home video\".\nLa serie \u00e8 stata distribuita in home video dalla Dynit sotto forma di cofanetto DVD contenente tutti gli episodi in edizione integrale (le scene non doppiate, come le anticipazioni, sono state fornite di sottotitoli). Questa edizione \u00e8 stata ri-titolata \"L'indistruttibile robot Trider G7\" ed \u00e8 stata utilizzata anche per le successive trasmissioni TV su Ka-Boom e pubblicazioni in streaming.\nMedia.\nIn concomitanza con la prima messa in onda in Italia, Trider G7 \u00e8 stato apparso nel settimanale a fumetti: \"Cartoni in TV\", disegnato a mano. Inoltre, sul \"Corriere dei Piccoli\" del dicembre 1982, dal titolo: \"Trider G7 va a Betlemme\", di cui Trider \u00e8 protagonista, insieme ad altri eroi del robot, come: God Sigma, Tansor 5, Calendar Men, X-Bomber, Gotriniton, Supercar Gattiger, Starzinger, Zambot 3, Gordian, Daikengo, sempre realizzato a mano, per pubblicizzare la promozione natalizia, prodotto dalla Ceppi Ratti.\nAccoglienza.\nLa serie, esordita nel 1980, come alcune precedenti produzioni della Sunrise (\"Daitarn 3\", \"Gundam\" e molti altri) ha avuto molto successo e ne \u00e8 stato lodato l'umorismo e il tono generale molto leggero.\nRiferimenti culturali.\nMentre Watta si appresta ad entrare nel Trider, il suo percorso per giungere ai comandi del Robot viene mostrato con una spia luminosa che percorre in tempo reale il gigante di metallo. Nella grafica si pu\u00f2 notare che il software che gestisce il tutto \u00e8 stato programmato niente meno che dalla Microsoft in linguaggio Fortran. Negli ultimi episodi della serie, non mancano i riferimenti ad altre saghe robotiche. In una scena durante una fiera, tra i premi di uno stand del tiro a segno, si possono vedere perfettamente i modellini del Daitarn 3, dello Zambot 3 e del Gundam Rx78. Durante l'attacco all'ospedale di Marte (poco prima di un'esplosione causata dall'attacco stesso), per pochi istanti si vedono chiaramente Haran Banjo (pilota del Daitarn 3) insieme al suo piccolo assistente Toppi e, alle loro spalle, Don Zauker su una sedia a rotelle accudito da Koros. Durante un altro attacco, tra le persone in fuga ce n'\u00e8 una vestita con la divisa vista nella serie Cyborg 009 (tuta rossa col lungo fazzoletto giallo al collo)."}
{"id": "2440796", "revid": "228587", "url": "https://it.wikipedia.org/wiki?curid=2440796", "title": "Slow Motion", "text": ""}
{"id": "2440800", "revid": "547034", "url": "https://it.wikipedia.org/wiki?curid=2440800", "title": "Mister Miracle", "text": "Mister Miracle (alias \"Scott Free\") \u00e8 un personaggio immaginario dei fumetti creato da Jack Kirby nel 1971, pubblicato negli Stati Uniti d'America dalla DC Comics. Il personaggio \u00e8 stato l'alter ego di altri due personaggi dell'universo DC quali Thaddeus Brown e Shilo Norman. \"Scott Free\" \u00e8 un personaggio cardine della saga del \"Quarto Mondo\" ideata da Kirby negli anni settanta e si si \u00e8 unito pi\u00f9 volte alla Justice League of America nelle sue diverse incarnazioni.\nGenesi del personaggio.\nNel 1970 Jack Kirby lascia la Marvel Comics per passare alla rivale DC Comics. La notizia suscita scalpore nel momdo dei comic statunitensi in quanto Kirby ha contribuito a creare personaggi quali Fantastic Four, l'Incredibile Hulk, Thor, gli Avengers e molti altri super eroi che hanno portato alla nascita dell'Universo Marvel negli anni sessanta. Il suo passaggio alla concorrenza segna un'epoca e viene indicato come uno degli eventi cardine per la fine della Silver Age del fumetto e l'inizio di un nuovo periodo denominato \"Bronze Age\". Alla \"DC\" gode di una maggior libert\u00e0 creativa anche grazie alla presenza di Carmine Infantino come Direttore Editoriale. Kirby ha modo cos\u00ec di creare una saga cosmica tra mitologia e fantascienza denominata Quarto Mondo (o \"Forth World\"), con nuovo eroi, Dei e uno scenario totalmente estraneo finora all'universo DC ma che si inserisce nella sua continuity. Le premesse di tale epopea sono infatti seminate nella serie \"Superman's Pal,Jimmy Olsen\" (del 1970) ma la storia prende il via nel 1971 con tre serie regolari. Una di queste, l'ultima in ordine di uscita \u00e8 \"Mister Miracle\" serie in cui viene introdotto \"Scott Free\".\nIl personaggio \u00e8 ispirato dalla precedente carriera da illusionista dell'autore di fumetti Jim Steranko, mentre la relazione con Big Barda \u00e8 basata sulla relazione di Kirby con sua moglie.\nCaratterizzazione del personaggio.\nIl personaggio ha avuto tre alter ego:\nStoria editoriale.\nLa prima serie dedicata al personaggio, \"Mister Miracle\" (vol. 1) esord\u00ec nel 1971, ideata da Jack Kirby e, insieme a \"Forever People\" e \"The New Gods\", fa parte del \"Quarto Mondo\", la saga epica creata da Kirby per la DC Comics. La serie si concluse dopo diciotto numeri nel 1974 per poi riprendere dopo alcuni anni senza per\u00f2 il supporto di Kirby e scritto da Steve Englehart e Steve Gerber; Chiuse definitivamente nel 1978. Il personaggio venne ripreso alla fine degli anni ottanta per una seconda serie, \"Mister Miracle\" (vol. 2), scritta da J.M. DeMatteis, Len Wein e Doug Moench, pubblicata fino al 1991. Venne poi ripreso nel 1996 per una terza serie, \"Mister Miracle\" (vol. 3). All'interno del progetto legato alla serie \"Seven Soldiers\" di Grant Morrison, il personaggio \u00e8 stato riproposto nel 2005 con una propria miniserie di quattro numeri incentrata sul personaggio di Shiloh Norman, nuova incarnazione di Mister Miracle. Il personaggio venne ripreso nel 2017 per una miniserie di dodici numeri, \"Mister Miracle\" (vol. 4), sempre edita dalla DC Comics, scritta da Tom King e disegnata da Mitch Gerads e incentrata sul personaggio di Scott Free."}
{"id": "2440803", "revid": "6923", "url": "https://it.wikipedia.org/wiki?curid=2440803", "title": "Emittenti radiofoniche internazionali in lingua italiana", "text": "Nella tabella seguente sono riportate le emittenti radiofoniche, gli orari delle trasmissioni (UTC), le frequenze in (kHz), la localit\u00e0 del trasmettitore e le zone servite delle trasmissioni radiofoniche internazionali in lingua italiana.\nTrasmissioni a diffusione locale.\nStazioni radiofoniche in lingua italiana.\nElenco delle emittenti radiofoniche italiane all'estero con lo specifico scopo di servire la comunit\u00e0 italiana locale con notizie ed intrattenimento.\nProgrammi in lingua italiana.\nElenco delle emittenti radiofoniche internazionali con dei programmi radiofonici in lingua italiana all'interno del proprio palinsesto.\nTrasmissioni a diffusione internazionale.\nElenco di emittenti radiofoniche estere con all'interno del proprio palinsesto dei programmi radiofonici in lingua italiana, con lo specifico scopo di farsi ascoltare nel territorio italiano, accettando i rapporti d'ascolto degli ascoltatori e ricevendo una cartolina QSL o una eQSL come conferma.\nOnde medie.\nPer maggiori informazioni e aggiornamenti si consulti la nota in calce"}
{"id": "2440806", "revid": "92723", "url": "https://it.wikipedia.org/wiki?curid=2440806", "title": "Chiesa di Santa Reparata (Atri)", "text": "La chiesa di Santa Reparata si trova ad Atri, nel centro storico, in fondo al marciapiede che costeggia il lato destro del Duomo ed \u00e8 annessa a questa chiesa (infatti, oltre all'ingresso principale affacciato sul marciapiede, vi \u00e8 uno secondario che permette il collegamento tra santa Reparata e il Duomo), ma \u00e8 comunque una chiesa a s\u00e9 stante. La parte destra \u00e8 affacciata su Via Andrea De Litio, quella sinistra affaccia sul chiostro della Concattedrale.\nStoria.\nEssendo proprio \"attaccata\" al Duomo, molto probabilmente anche nella zona di Santa Reparata sorgevano prima le mura ciclopiche, poi il tempio di Ercole, poi la domus e infine le terme romane con le sottostanti cisterne, tutti edifici che vennero costruiti nell'area occupata oggi dal Duomo. Ma, mentre il Duomo ha restituito sotto le sue fondazioni resti di edifici (sicuramente le terme), sotto la chiesa di Santa Reparata non \u00e8 mai stato trovato nulla, Fino al XIV secolo, in pratica, la zona dove fu poi costruita questa chiesa rimase \"vuota\". Intorno al 1350, si diffuse in Atri la devozione verso Santa Reparata di Cesarea di Palestina, anche se il culto non fu molto forte\nNel 1352 viene eletto vescovo dell'antica diocesi di Atri-Penne (sede ad Atri) un domenicano di Firenze, Marco Ardinghelli, che essendo fiorentino ben conosceva la santa, patrona di Firenze assieme a San Giovanni Battista. Il nuovo vescovo fece accrescere ancora di pi\u00f9 la devozione di santa Reparata ad Atri e quando gli atriani incontrarono i fiorentini a Napoli il 25 maggio 1352 (in occasione dell'incoronazione del re di Napoli Luigi di Taranto) decisero di proclamare santa Reparata patrona della citt\u00e0. La chiesa fu eretta accanto alla Cattedrale, come ad equiparare l'importanza della nuova chiesa a quella del Duomo. Nel 1362 si decise anche il giorno della festa patronale, il Luned\u00ec in Albis, e Atri \u00e8 l'unica citt\u00e0 dove la santa viene festeggiata 8 giorni dopo Pasqua e non l'8 ottobre(festa canonica della santa).\nLa ricostruzione, che distrusse completamente la chiesa medievale, fu forse dovuta al fatto che la chiesa era stata seriamente danneggiata dal terremoto del 1690, anche se nei documenti si dice che l'unico danno grave avuto ad Atri fu il crollo della chiesa di san Francesco. Molto pi\u00f9 probabilmente fu solo un rinnovamento artistico. La nuova chiesa, a croce greca, in stile tardo barocco ma (soprattutto all'interno) con influssi neoclassici, fu progettata e costruita da Giovan Battista Gianni Durante gli ultimi restauri del Duomo (2003-2008), \u00e8 stato anche restaurato il baldacchino ligneo, e tra la fine del 2006 e l'inizio del 2007 sono cominciati i lavori di restauro per tutta la chiesa.\nIl Terremoto dell'Aquila del 2009 non ha provocato alcun danno alla chiesa, come anche agli altri monumenti di Atri, perfettamente agibili e visitabili.\nDa dicembre 2009 la facciata della chiesa \u00e8 stata liberata dalle impalcature, ripulita e con una copertura del tetto completamente nuova, mentre il restauro dell'interno \u00e8 finito nel 2015.\nDescrizione.\nEsterno.\nFacciata.\nLa facciata, come tutto il resto della chiesa, \u00e8 tipica del barocco lombardo, e mostra qualcosa che sembra precedere il neoclassicismo.\nLa facciata pu\u00f2 essere divisa in tre parti: inferiore, centrale, superiore.\nLa parte inferiore presenta agli estremi 4 semicolonne con ricchi capitelli e soprattutto il portale. Il portale \u00e8 sormontato da un timpano arrotondato che poggia su due mensoline rette da due colonne con ricchi capitelli: la lunetta accoglie una statua in pietra di santa Reparata (XIV secolo) che poggia su due leoni angioini e intorno ha un'iscrizione latina: \"Pietate resurgam Adria iam Reparate opibus\". La santa \u00e8 raffigurata sorridente, con il volto leggermente rivolto in alto, porta un ricco abito e con la destra regge la palma (di cui per\u00f2 \u00e8 rimasto solo il ceppo) e con la sinistra un modellino della citt\u00e0 di Atri (questo per\u00f2 aggiunto nel XVI secolo, basti vedere che il campanile del duomo ha la cuspide ottagonale, del 1502). Questa preziosa scultura non \u00e8 stata per\u00f2 creata per questa chiesa (facendo cos\u00ec cadere in inganno alcuni studiosi che dicono sia l'unico elemento superstite della chiesa medievale), ma si trovava sul fronte di Porta Macelli, una delle sette porte di accesso di Atri: quando la porta fu demolita nel 1885 per problemi di viabilit\u00e0, gli atriani salvarono i due stemmi presenti e questa statua staccandoli e collocando i primi due nel Municipio di Atri e collocando il terzo sulla facciata di Santa Reparata.\nNella parte centrale si trova, nel mezzo, il grande finestrone rettangolare con decorazioni barocche, che illumina l'interno della chiesa; ai lati 4 semicolonne con capitelli neoclassici.\nLa parte superiore, infine, presenta il ricco timpano, che dona un certo slancio alla facciata.\nIl transetto.\nIl transetto affaccia a destra su Via De Litio, a sinistra invece affaccia sul chiostro del Duomo, andando a toccare il muro della navata sinistra del Duomo.\nLa cupola.\nLa cupola ottagonale \u00e8 una delle caratteristiche della chiesa e una delle opere meglio riuscite di Giovan Battista Gianni. La cupola, costruita con mattoncini, presenta sugli otto i lati otto finestre. La lanterna presente in cima \u00e8 invece tonda e presenta otto finestrelle: in cima alla lanterna, la palla con in cima la croce. La cupola di questa chiesa riscosse gran successo, divenendo modello per altre architetture di paesi vicini e nella stessa Atri fu replicata, alla fine del Settecento, per una masseria oggi trasformata in abitazione.\nInterno.\nL'interno \u00e8 a croce greca e nella struttura e nello stile ricorda le architetture settecentesche della Lombardia: basta guardare i capitelli delle colonne che non hanno riscontri nella regione.\nOrgano.\nIn controfacciata, sulla cantoria, si trova un grande organo in legno dorato con circa 200 canne. Fu realizzato tra il 1761 e il 1765 da Adriano Fedri (Atri, 1719- 1797), il principale organaro abruzzese e tra i pi\u00f9 apprezzati dell'Italia del Settecento.\nAltari.\nSono presenti alcuni altari barocchi, iniziati alla fine del XVII secolo ma conclusi solo nel secolo successivo: sono molto pregevoli e impreziositi da ricche tele del Seicento. Si ricordano quello dell'Immacolata Concezione e quello di San Rocco. Degno di nota \u00e8 l'altare dell'Addolorata, in fondo al transetto destro, in cui sono presenti una pregevole statua della Vergine in cartapesta del XIX secolo e con una corona d'argento (va a sostituire una vestita oggi nella chiesa di San Francesco) e la scultura del Cristo morto, realizzata nel 1940: sono portate in processione il Venerd\u00ec Santo.\nIl baldacchino.\nAl centro della chiesa, sotto la cupola, a coprire l'altare, si trova il famoso baldacchino in legno di noce. Realizzato in legno di noce, \u00e8 opera di Carlo Riccione detto, negli atti di consegna dell'opera, della Montagna di Roseto (1630 circa- Atri?, ?), il massimo scultore barocco dell'Abruzzo.\nPur provenendo da un paese di montagna : e infatti il baldacchino della chiesa di Santa Reparata di Atri \u00e8, seppur in forme ridotte, copia esatta del baldacchino della basilica vaticana. Vi sono per\u00f2 alcune modifiche: la croce in cima \u00e8 decorata da raggi luminosi (che non sono presenti nel baldacchino di Bernini), inoltre sotto la croce \u00e8 aggiunto lo stemma della citt\u00e0 di Atri.\nCommissionata dal capitolo del Duomo, l'opera tenne il Riccione impegnato per 13 anni (dal 1677 al 1690), ma appena conclusa l'opera fu smontata e collocata nel coro del Duomo di Atri. Durante i restauri del 1954-1964, visto che oscurava la vista degli affreschi del De Litio, il baldacchino ligneo fu smontato e ricollocato pezzo per pezzo nella sua posizione originaria in Santa Reparata.\nDi Carlo Riccione sappiamo poco o nulla, e quasi tutte le informazioni si trovano nei documenti di Atri, dove si hanno sue testimonianze dal 1677 al 1692, e in alcuni viene considerato come naturalizzato \"hatriano\" (cogliendo in errore alcuni critici, ritenendolo originario di Atri).\nIl presbiterio.\nFu realizzato da artisti napoletani, sotto la supervisione di Giovan Battista Gianni e della sua \"\u00e9quipe\" lombarda.\nAl centro del presbiterio si trova la statua lignea di Santa Reparata, di fine Settecento, con al di sopra un affresco raffigurante l'Assunzione di Maria. Sopra l'altare un candelabro in legno argentato (XIX secolo), che viene utilizzato durante i battesimi. Ai lati del presbiterio, due nicchie accolgono due pregevoli statue vestite: l\"Assunta\" e l\"Immacolata Concezione\". La prima risale al XVIII secolo ed \u00e8 di scuola napoletana; viene esposta nel duomo dal 6 al 22 agosto per i festeggiamenti dell'Assunta. La seconda (molto pi\u00f9 alta dell'altra), invece, risale al XIX secolo ed \u00e8 opera di uno scultore molisano attivo in Abruzzo (come i Falcucci ad Atessa): \u00e8 esposta nel duomo dal 30 novembre all'8 dicembre per le feste dell'Immacolata e dall'8 al 15 settembre a ricordo dell'incoronazione solenne della statua che avvenne proprio l'8 settembre 1867.\nGli atriani fanno 'notare' come le due statue abbiano la prima i capelli \"lisci\", cio\u00e8 scolpiti nel legno, mentre la seconda sia dotata di una ricca parrucca boccoluta. Caratteristica delle due statue \u00e8 che il loro abbigliamento \u00e8 quasi uguale: abito bianco e mantello celeste, tutto con ricami d'oro. Le due statue sono corredate da ricche portantine in legno dorato: per l'Assunta ce n'\u00e8 una del XIX secolo, per l'Immacolata invece c'\u00e8 un vero e proprio baldacchino (anch'esso ottocentesco) che solennizza ancora di pi\u00f9 la maestosit\u00e0 della scultura.\nGli affreschi.\nLungo il transetto vi sono alcuni affreschi riferibili ad ambito napoletano, del XVIII secolo: entro finti tondi dorati, figurano i busti di San Gabriele arcangelo, San Gaetano da Thiene, un santo vescovo, San Biagio, San Pasquale Baylon e San Luigi Gonzaga. Infine \u00e8 da notare un altro affresco, anch'esso del Settecento, che raffigura lo stemma di Atri non con i colori attuali rosso-bianco-verde, ma rosso-bianco-blu. Ci\u00f2 vuol dire che anticamente lo stemma municipale di Atri era leggermente diverso da quello attuale: il cambio di uno dei colori deve essere avvenuto dopo il 1861, come omaggio all'Italia unita.\nLa cancellata in ferro.\nUna cancellata in ferro battuto (XVIII secolo), in fondo al transetto sinistro, permette il collegamento tra il duomo e questa chiesa. \u00c8 anche l'unico ingresso della chiesa sempre aperto, visto che il portone centrale apre poche volte per la festa patronale (Santa Reparata) il luned\u00ec in Albis.\nNote.\nla chiesa di santa Reparata"}
{"id": "2440818", "revid": "72811", "url": "https://it.wikipedia.org/wiki?curid=2440818", "title": "Tecniche del karate", "text": ""}
{"id": "2440821", "revid": "287204", "url": "https://it.wikipedia.org/wiki?curid=2440821", "title": "Premonition (album)", "text": ""}
{"id": "2440822", "revid": "712828", "url": "https://it.wikipedia.org/wiki?curid=2440822", "title": "Pual", "text": ""}
{"id": "2440826", "revid": "599013", "url": "https://it.wikipedia.org/wiki?curid=2440826", "title": "Figlie di San Francesco d'Assisi", "text": "Le Figlie di San Francesco d'Assisi, dette di Esztergom, (in inglese \"Daughters of St. Francis of Assisi\") sono un istituto religioso femminile di diritto pontificio: le suore di questa congregazione pospongono al loro nome la sigla C.F.S.F.\nStoria.\nLa congregazione venne fondata a Esztergom, in Ungheria, nel 1894 da Anna Brunner (1851-1911).\nPur senza l'approvazione vescovile, la Brunner e alcune compagne, tutte provenienti dalla Svizzera, presero a visitare gli ammalati a domicilio: l'arcivescovo di Esztergom incaric\u00f2 il gesuita padre Tomcsanyi di esaminare la fraternit\u00e0, quindi di redigere delle costituzioni per le religiose (approvate dal presule il 30 settembre 1904).\nL'istituto, aggregato all'Ordine dei Frati Minori Conventuali dal 12 novembre 1940, ricevette il pontificio decreto di lode il 25 gennaio 1935 e venne approvato definitivamente dalla Santa Sede il 25 gennaio 1945.\nAttivit\u00e0 e diffusione.\nLe Figlie di San Francesco si dedicano alla cura degli ammalati, sia negli ospedali che a domicilio.\nSono presenti in Romania, Slovacchia, Stati Uniti d'America, Ucraina e Ungheria: la sede generalizia, gi\u00e0 a Budapest, dal 1992 \u00e8 a Bratislava.\nAl 31 dicembre 2005 l'istituto contava 265 religiose in 12 case."}
{"id": "2440827", "revid": "287204", "url": "https://it.wikipedia.org/wiki?curid=2440827", "title": "Steve Englehart", "text": "Biografia.\nNato nel 1947, si appassiona ai fumetti negli anni '50 grazie ai lavori di Dick Sprang. Raggiunta l'et\u00e0 adulta frequenta la Wesleyan University di Middletown per poi servire nell'esercito.\nInizia la carriera artistica lavorando come assistente di Neal Adams su \"Vampirella\" n. 10 (marzo 1971) per la Warren Publishing, alternando tale ruolo al servizio militare finch\u00e9, scopertosi obbiettore di coscienza nel 1970, decide di abbandonare le forze armate.\nIntrapresa la strada della scrittura alla Marvel Comics grazie a Roy Thomas - il quale permise alla \"new age\" di autori dell'epoca, formata dallo stesso Englehart, Jim Starlin, Len Wein, Marv Wolfman e Gerry Conway, di avere maggiore libert\u00e0 creativa - debutta sul suo primo fumetto di supereroi, \"Amazing Adventures featuring the Beast\", per poi lavorare su personaggi come i Vendicatori (1972-1976), il Dottor Strange e Capitan America. Sulla testata di quest'ultimo, realizz\u00f2 lo story-arc \"L'impero segreto\", basato sullo Scandalo Watergate, all'epoca appena verificatosi.\nImbattutosi insieme al collega Jim Starlin nella serie TV \"Kung Fu\", i due decidono di creare un fumetto di arti marziali, dando vita al personaggio di Shang-Chi, poi abbandonato per le richieste della Marvel di dedicarvi due serie in contemporanea in seguito all'esplosione del cinema di arti marziali.\nIn seguito a problemi con l'editor Gerry Conway, nel 1976 Englehart si trasferisce alla DC Comics su richiesta di Jenette Kahn, dove lavor\u00f2 sulla \"Justice League of America\" e su \"Detective Comics\". Le sue storie sul personaggio di Batman disegnate da Walt Simonson e Marshall Rogers verranno utilizzate come base per la realizzazione del film \"Batman\" diretto da Tim Burton, del quale Englehart scrisse il trattamento nel 1986. La loro versione del personaggio viene inoltre etichettata come quella \"definitiva\".\nTerminato il suo lavoro sulla testata di Batman decide di abbandonare momentaneamente i fumetti. Per un anno viaggia per l'Europa e scrive il romanzo \"The Point Man\". Tornato in patria lavora come game designer per l'Atari.\nNel 1981 scrive, nuovamente in coppia con Marshall Rogers, la serie creator-owned \"Coyote\" per Eclipse Comics, poi pubblicata sotto l'etichetta Epic Comics della Marvel a partire dal 1983, anno in cui Englehart assunse come assistente Todd McFarlane, al suo primo impiego da professionista.\nNegli anni '90 alterna la scrittura delle testate \"Green Lantern\", \"Silver Surfer\" e \"Fantastic Four\" al suo lavoro di game design per Activision, Electronic Arts, Sega e Br\u00f8derbund. Nel 1992 crea l'universo supereroistico Ultraverse per Malibu Comics, del quale scrive la testata \"The Night Man\". Lavora anche in ambito televisivo, sceneggiando le serie animate \"Street Fighter\", \"\", e \"Team Atlantis\".\nVita privata.\nEnglehart si \u00e8 sposato con Marie-Therese Beach nel 1975. La coppia ha due, figli Alex e Eric, i quali idearono la storia che ispir\u00f2 il libro per bambini \"Rustle's Christmas Adventure\"."}
{"id": "2440828", "revid": "287204", "url": "https://it.wikipedia.org/wiki?curid=2440828", "title": "Lotta ai XVI Giochi del Mediterraneo", "text": "I tornei di Lotta ai XVI Giochi del Mediterraneo si sono svolti nel 2009 presso il palasport Febo di Pescara (1.500 spettatori circa) a circa 16\u00a0km dal Villaggio Mediterraneo e hanno previsto competizioni individuali sia maschili che femminili, per un totale di 18 medaglie d'oro.\nOgni paese partecipante poteva iscrivere al massimo 1 concorrente per ogni categoria.\nCalendario.\nLe gare hanno seguito il seguente calendario:"}
