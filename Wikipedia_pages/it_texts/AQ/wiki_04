{"id": "2418665", "revid": "287204", "url": "https://it.wikipedia.org/wiki?curid=2418665", "title": "Anastasio Bustamante", "text": "Apparteneva al partito dei Conservatori e il suo primo mandato inizi\u00f2 con un colpo di Stato col quale depose il suo predecessore. Bustamante a sua volta fu poi deposto due volte (1832 e 1841) ed esiliato in Europa (1833).\nBiografia.\nFiglio di Jos\u00e9 Mar\u00eda Ruiz e di Maria Francisca Bustamante Oseguera, studi\u00f2 prima nel seminario di Guadalajara, poi a Citt\u00e0 del Messico, allora capitale del vicereame della Nuova Spagna, dove intraprese gli studi di medicina. Nel 1810 prese parte alla guerra d'indipendenza del Messico, inizialmente militando nell'esercito spagnolo, poi, dal marzo 1821, tra le file degli indipendentisti, mettendosi al seguito di Agust\u00edn de Iturbide. D'idee conservatrici, appoggi\u00f2 dapprima la scalata imperiale di Iturbide, ma in seguito pass\u00f2 al servizio del regime repubblicano, divenendo, nel 1829, vicepresidente della Repubblica e capo dell'esercito con Vicente Guerrero. \nIl 4 dicembre di quell'anno Bustamante depose Guerrero con un colpo di Stato e, dopo la breve esperienza presidenziale di Jos\u00e9 Mar\u00eda Bocanegra, il 1\u00ba gennaio 1830, si nomin\u00f2 presidente del Messico. Il suo primo atto fu quello di far dichiarare inabile a governare dal Congresso il suo predecessore, per poi organizzare il suo assassinio: Guerrero infatti fu catturato con l'inganno e condannato a morte il 14 febbraio 1831. Bustamante govern\u00f2 il paese in modo autoritario e oppressivo, bandendo gli avversari politici, espellendo l'ambasciatore statunitense, facendo punire corporalmente i giornalisti a lui ostili e rafforzando la polizia segreta. Per questo la stampa clandestina messicana lo soprannomin\u00f2 \"Brutamante\".\nLa notizia dell'esecuzione di Guerrero per\u00f2 suscit\u00f2 scandalo e scalpore nell'opinione pubblica messicana, provocando polemiche e proteste pubbliche; sicch\u00e9 il presidente messicano, il 13 agosto 1832 fu deposto a favore del generale Melchor M\u00fazquiz, e nel 1833 and\u00f2 in esilio in Europa. Rientr\u00f2 in patria nel 1836, quando scoppi\u00f2 la guerra di indipendenza del Texas, a causa dell'abolizione della schiavit\u00f9 decretata dal presidente Antonio L\u00f3pez de Santa Anna e rifiutata dai coloni texani, che su di essa basavano la propria economia; il Bustamante combatt\u00e9 contro gli insorti. Il conflitto vide la sconfitta del Messico, che dovette riconoscere l'indipendenza del Texas; lo stesso presidente fu catturato. Approfittando dell'assenza del capo dello Stato, Bustamante riusc\u00ec a farsi proclamare presidente dai conservatori il 19 aprile 1837.\nLa sua seconda presidenza fu anche pi\u00f9 tormentata della prima, perch\u00e9 dovette affrontare notevoli difficolt\u00e0 interne e complicazioni internazionali con la Francia. Sul fronte interno si ribellarono diverse province, ostili alla riforma costituzionale che aveva reso lo Stato da federalista centralista, mentre con la Francia scoppi\u00f2, nel dicembre 1838, la cosiddetta guerra dei pasticcini, a causa della richiesta di un pasticcere francese, Remontel, che s'era appellato alla madrepatria per esser risarcito dei danni che aveva sub\u00ecto la sua propriet\u00e0 a Citt\u00e0 del Messico, devastata dieci anni prima da ufficiali messicani durante i disordini che seguirono la deposizione del presidente Guerrero.\nIl governo di Parigi dunque invi\u00f2 un ultimatum al presidente Bustamante, con l'obbligo di risarcire il cittadino francese con un indennizzo di 600.000 \"pesos\", pena un'invasione militare. Poich\u00e9 il presidente messicano non rispose all'ingiunzione, la flotta francese, al comando dell'ammiraglio Charles Baudin (1784-1854), pose il blocco a tutti i porti messicani dallo Yucat\u00e1n al Rio Grande, bombard\u00f2 la fortezza di San Juan de Ul\u00faa e conquist\u00f2 il porto di Veracruz. A questo punto il governo messicano dichiar\u00f2 guerra alla Francia. Con il blocco dei porti, i messicani cominciarono a contrabbandare le merci nel porto texano di Corpus Christi, suscitando sia la reazione del governo texano, che organizz\u00f2 una milizia di volontari per impedire il contrabbando, sia quella del governo di Washington, che invi\u00f2 lo schooner \"Woodbury\" per aiutare il blocco navale francese. \nAlla fine, con la mediazione diplomatica dell'Inghilterra, Bustamante accett\u00f2 le condizioni francesi e pag\u00f2 i 600.000 \"pesos\" alla Francia, ottenendo il ritiro delle forze navali francesi il 9 marzo 1839. Screditato dall'insuccesso ed essendo il Paese in pieno caos amministrativo ed economico, Bustamante fu deposto il 22 settembre 1841 dal colpo di Stato di Francisco Javier Echeverr\u00eda. Di nuovo in esilio in Europa, Bustamante rientr\u00f2 definitivamente in Messico nel 1845, allo scoppio delle ostilit\u00e0 con gli Stati Uniti. Eletto nel 1846 deputato al Congresso federale, non ebbe alcun ruolo nel corso del conflitto contro gli americani; dopo la fine della guerra, sfavorevole al Messico, il Bustamante si ritir\u00f2 a vita privata, morendo il 6 febbraio 1853 a San Miguel de Allende, nello Stato di Guanajuato,a 72 anni."}
{"id": "2418668", "revid": "278830", "url": "https://it.wikipedia.org/wiki?curid=2418668", "title": "Vegas!", "text": ""}
{"id": "2418669", "revid": "253269", "url": "https://it.wikipedia.org/wiki?curid=2418669", "title": "Theodore Bikel", "text": "Fu anche musicista e interprete di musical. Debutt\u00f2 come attore cinematografico nel film \"La regina d'Africa\" (1951) e ottenne una candidatura all'Oscar al miglior attore non protagonista per il ruolo dello sceriffo Max Muller nel dramma \"La parete di fango\" (1958). In campo teatrale ebbe anche una nomination al Tony Award come attore caratterista.\nBiografia.\nLa famiglia di Bikel fugg\u00ec in Palestina dopo l'occupazione nazista dell'Austria a seguito dell'Anschluss. In Palestina, Bikel inizi\u00f2 a recitare ancora adolescente. Partecip\u00f2 alla fondazione del Cameri Theatre, che divenne uno dei teatri pi\u00f9 importanti di Israele, prima di trasferirsi a Londra dove studi\u00f2 alla Royal Academy of Dramatic Art nel 1945. Nel 1948, Michael Redgrave raccomand\u00f2 Bikel al suo amico Laurence Olivier come sostituto per le parti di Stanley Kowalski e Mitch al West End per la prima del dramma di Tennessee Williams, \"A Streetcar Named Desire\". Bikel venne passato da sostituto a titolare del ruolo assieme alla moglie del regista, Vivien Leigh, che stava per interpretare la versione cinematografica nel ruolo di Blanche DuBois, assieme a Marlon Brando.\nDopo diverse commedie e film in Europa, Bikel si trasfer\u00ec negli Stati Uniti nel 1954, e divenne cittadino statunitense nel 1961. Egli fu il primo ufficiale dell\"'U-boat\" con Curd J\u00fcrgens in \"Duello nell'Atlantico\" (1957) ed interpret\u00f2 la parte del comandante del sottomarino russo in \"Arrivano i russi, arrivano i russi\" (1966). Bikel fece un provino per interpretare Auric Goldfinger nel film di James Bond \"Goldfinger\" (1964). Il provino \u00e8 visibile nell'ultima edizione del DVD realizzata nel 2006. Bikel apparve anche nel film di Frank Zappa del 1971, \"200 Motels\".\nA Broadway cre\u00f2 il ruolo del Capitano von Trapp in \"The Sound of Music\" nel 1959, per la cui interpretazione ricevette la seconda nomination al Tony Award. Nel 1964, interpret\u00f2 Zoltan Karpathy, l'esperto di dialettica, nella versione cinematografica di \"My Fair Lady.\" Dalla sua prima apparizione nel ruolo di Tevye nel musical \"Fiddler on the Roof\" nel 1967, Bikel ha interpretato il ruolo molto pi\u00f9 spesso di ogni altro attore (2.094 recite).\nNegli anni cinquanta, Thedore Bikel produsse e cant\u00f2 in diversi album di canzoni folkloristiche ebraiche, come di \"canzoni gitane russe\" nel 1958. Fond\u00f2 con altri il Newport Folk Festival (Pete Seeger e George Wein) nel 1961. Nel 1962, ud\u00ec Bob Dylan nella prima rappresentazione di \"Blowin' in the Wind\". \nBikel divenne il primo cantante, dopo Dylan a cantare la canzone in pubblico. In societ\u00e0 con Herb Cohen, apr\u00ec il primo locale di \"folk music\" a Los Angeles, \"L'Unicorno\". La sua popolarit\u00e0 spinse i due ad aprirne un secondo, \"Cosmo Alley\", che oltre alla musica folk present\u00f2 poeti come Maya Angelou e comici come Lenny Bruce. Bikel si fece coinvolgere sempre pi\u00f9 nelle lotte per i diritti civili, e fu delegato alla convention democratica del 1968.\nOltre che attore di teatro e cinema, Bikel fu ospite di diverse trasmissioni televisive fin dagli anni sessanta, partecipando a \"Ai confini della realt\u00e0\", \"Carovane verso il West\", \"Colombo\", \"Charlie's Angels\", \"La casa nella prateria\", \"Mission: Impossible\", \"Dynasty\", \"Knight Rider\", e \"Law &amp; Order - I due volti della giustizia\".\nBikel fu presidente della \"Associated Actors and Artistes of America\", e di \"Actors' Equity Association\" fra i tardi anni '70 ed i primi anni '80. Il Presidente Jimmy Carter lo nomin\u00f2 al \"National Council for the Arts\" nel 1977 per un mandato di sei anni. Il 28 gennaio 2007, venne eletto \"Chair of the Board of Directors\" del Meretz USA. L'autobiografia di Bikel, \"Theo\", venne pubblicata nel 1995 da Harper Collins, e riedita, in versione aggiornata, dall\"'University of Wisconsin Press\" nel 2002."}
{"id": "2418677", "revid": "599013", "url": "https://it.wikipedia.org/wiki?curid=2418677", "title": "Rettifica", "text": ""}
{"id": "2418680", "revid": "124281061", "url": "https://it.wikipedia.org/wiki?curid=2418680", "title": "Saunders-Roe SR.45 Princess", "text": "Il Saunders-Roe SR.45 Princess, o Saro SR.45 Princess, era un Idrovolante di linea britannico che vol\u00f2 per la prima volta nell'agosto 1952.\nRealizzato in 3 esemplari rimase allo stadio di prototipo. Rappresent\u00f2 l'ultimo sviluppo britannico nel settore dei grandi idrovolanti di linea. Otto dei dieci motori erano in coppia."}
{"id": "2418681", "revid": "7", "url": "https://it.wikipedia.org/wiki?curid=2418681", "title": "Villa san Carlo Borromeo", "text": ""}
{"id": "2418682", "revid": "33689", "url": "https://it.wikipedia.org/wiki?curid=2418682", "title": "Ridwan ibn Tutush", "text": "Arrivo al potere e prime attivit\u00e0.\nRidwan, al momento della sua ascesa al potere, fece strangolare due dei suoi fratelli pi\u00f9 giovani, per paura che essi potessero disputargli un giorno il potere. Duqaq, il terzo fratello, riusc\u00ec a fuggire dalla cittadella di Aleppo mentre gli schiavi di Ridwan tentavano di strangolare anche lui. Si rifugi\u00f2 a Damasco, la cui guarnigione lo proclam\u00f2 Sultano, ee giur\u00f2 da quel momento un odio implacabile al fratello che aveva cercato di assassinarlo.\nIn occasione dell'assedio di Antiochia da parte dei Crociati, nel 1098, l'Emiro Yaghisiyan, si rivolse a suo genero Ridwan, per chiedergli rinforzi. Suo figlio Shams al-Dawla si rec\u00f2 ad Aleppo. I Crociati avevano condotto razzie sui territori di Ridwan per vettovagliarsi. Quest'ultimo si sent\u00ec minacciato e decise di inviare un esercito che si avvicin\u00f2 ad Antiochia il 9 febbraio. Temendo le capacit\u00e0 guerriere dei Crociati, egli cerc\u00f2 di tener ben coperte le proprie truppe, malgrado la sua superiorit\u00e0 numerica. Anzich\u00e9 dispiegarle, egli le ricover\u00f2 per la notte in una stretta striscia di terra rinchiusa fra l'Oronte e il lago di Antiochia, per evitare ogni pericolo di accerchiamento. Allorch\u00e9 i Crociati attaccarono all'alba, gli Aleppini furono paralizzati dall'esiguit\u00e0 del terreno su cui operare. Ammassati in una serie di corpo a corpo contro gli uomini coperti di pesante armature protettive, essi furono schiantati e fuggirono in co0mpleto disordine. Sotto le mura di Antiochia, i difensori operarono una massiccia sortita che obblig\u00f2 gli assedianti ad arretrare. Poco prima di mezzogiorno, gli Antiocheni cominciarono a investire l'accampamento crociato. Alla notizia della disfatta di Ridwan, l'Emiro Yaghisiyan ordin\u00f2 ai suoi uomini di rientrare nella citt\u00e0. Con una macabra azione che aveva lo scopo di seminare il terrore nelle file dei difensori, le teste degli Aleppini sconfitti e uccisi furono catapultate all'interno della citt\u00e0 di Antiochia.\nNel 1101, le truppe di Ridwan parteciparono a fianco del Sultano di Rum Qilij Arslan I e dei Danishmendidi al massacro dei Crociati che tentavano di attraversare l'Anatolia, dalla loro base di partenza di Costantinopoli per operare nel teatro bellico della Siria-Palestina.\nL'influenza degli Assassini.\nNel 1103, la setta degli Assassini invi\u00f2 presso Ridwan un nuovo consigliere persiano, Abu Tahir, il gioielliere. La sua influenza sul re divenne presto assai forte. Nessun Aleppino pot\u00e9 pi\u00f9 ottenere il minimo favore dal monarca o risolvere un problema amministrativo senza passare attraverso gli innumerevoli personaggi della setta infiltrati nell\"'entourage\" del re. Gli Assassini erano per lo pi\u00f9 detestati, a causa della loro potenza e del favore che essi manifestavano nei fatti ai Crociati, convinti come essi erano che i peggiori nemici dell'Islam fossero i sunniti. In Siria erano chiamati \"batiniti\", \"coloro che conoscono il senso nascosto ( \"b\u0101\u1e6din\" ) dell'Islam e non si limitano a quello apparente ( \"\u1e93\u0101hir\")\". Gli sciiti, come il \"q\u0101\u1e0d\u012b\" Ibn al-Khashshab, non avevano alcuna simpatia per essi, dall'epoca della loro rottura con l'Imamato fatimide d'Egitto. L'attitudine generalmente conciliante di Ridwan verso i Crociati sarebbe in parte dovuta ai consigli dei \"batiniti\".\nNel 1107, Ridwan s'alle\u00f2 con Tancredi d'Altavilla, signore di Antiochia, contro la coalizione dell'Atabeg di Mosul, J\u00e2wali Saq\u00e2w\u00e2, e del conte Baldovino II di Edessa. Essi risultarono vincitori del confronto, nei pressi della fortezza di Tell Basher nell'ottobre del 1108.\nNel 1111, Tancredi d'Altavilla fece firmare agli Aleppini un trattato umiliante per il quale essi avrebbero dovuto versargli un tributo annuo di 20.000 dinar, consegnargli due importanti fortezze nelle vicinanze della loro citt\u00e0 e offrirgli, in segno d'alleanza, i loro dieci pi\u00f9 bei cavalli. Il \"qadi\" sciita di Aleppo, Ibn al-Khashshab, capo del movimento patriottico e pietista, reclam\u00f2 coi suoi partigiani l'invio d'una delegazione a Baghdad. Il re Ridwan, non aveva per\u00f2 alcuna intenzione di coinvolgere suo cugino, il Sultano Muhammad I nelle sue questioni, ma davanti all'inefficacia delle ultime delegazioni, lasci\u00f2 fare.\nIbn al-Khashab e un importante gruppo di Aleppini fecero irruzione nella moschea del Sultano, a Baghdad, per lanciare un appello alla lotta contro i Crociati (17 febbraio 1111). Malgrado vaghe promesse, essi ripeterono l'azione il venerd\u00ec successivo, stavolta nella moschea del Califfo, provocando un autentico trambusto. Allo stesso momento, la sorella del Sultano selgiuchide Muhammad, moglie del Califfo, arriv\u00f2 da Isfahan a Baghdad con il suo grande seguito. Temendo per la sua sicurezza, il Califfo al-Mustazhir bi-llah decise di seguire gli scontenti. Il Sultano lo imped\u00ec e ordin\u00f2 per converso agli Emiri e agli altri capi militari di recarsi delle loro province per prepararsi al jih\u0101d. Il governatore di Mosul, l'Emiro Mawd\u00fbd ibn Alt\u00fbnt\u00e2sh, marci\u00f2 su Aleppo alla testa di un potente esercito. Ridwan non ebbe altra scelta se non di partecipare al jih\u0101d a fianco del Sultano Muhammad. Ma quando l'esercito selgiuchide si avvicin\u00f2 alla citt\u00e0 in luglio, Ridwan ordin\u00f2 di sbarrare tutte le porte e fece arrestare Ibn al-Khashshab e i suoi seguaci, che egli fece chiudere nella cittadella. Privi di rifornimenti e vettovaglie, le truppe del Sultano si vendicarono saccheggiando i dintorni di Aleppo. In seguito ad alcuni dissensi fra Mawdud e gli altri Emiri, l'esercito si disintegr\u00f2 senza condurre alcun combattimento.\nNel 1113, l'Emiro di Mosul Mawd\u00fbd ibn Alt\u00fbnt\u00e2sh torn\u00f2 in Siria, incaricato dal Sultano di riunire tutti i principi musulmani, eccezion fatta per Ridwan d'Aleppo, contro i Crociati. Insedi\u00f2 il proprio quartier generale vicino a Damasco, dove fu ricevuto dall'atabeg Toghtigin, che temeva tuttavia che egli s'impadronisse della citt\u00e0. Uscendo dalla moschea, Mawdud fu pugnalato a morte e mor\u00ec per le ferite il 2 ottobre. Toghtigin accus\u00f2 Ridwan e la setta degli Assassini, mais la maggior parte dei suoi contemporanei sospettarono l'atabeg del complotto. Il Sultano Muhammad, venendo a conoscenza dell'omicidio del suo luogotenente, decise di richiamare all'ordine la Siria (1115).\nLa fine del regno.\nAd Aleppo, il \"qadi\" Ibn al-Khashshab, che venne a sapere che Ridwan era gravemente malato, riun\u00ec i suoi partigiani a fine novembre. Il re mor\u00ec il 10 dicembre. Gruppi di miliziani armati occuparono allora i principali edifici della citt\u00e0 e misero le mani sui sostenitori di Ridwan, particolarmente sui numerosi adepti della setta degli Assassini, che furono messi a morte per intelligenza col nemico crociato (circa 200). Il nuovo re, Alp Arslan (il Balbuziente o il Muto), figlio sedicenne di Ridwan, schierandosi con Ibn al-Khashshab, fece imprigionare tutti i collaboratori di suo padre e fece loro mozzare la testa. Il \"qadi\" d'inquiet\u00f2 e domand\u00f2 al giovane re di non affogare la citt\u00e0 in un bagno di sangue. Alp Arslan non volle ascoltarlo. Fece giustiziare due dei suoi tre fratelli, numerosi militari, un certo numero di servitori\u2026 Il re sembrava impazzito. Il vuoto si cre\u00f2 attorno a lui e solo il suo eunuco, Lu'lu' (Perla) os\u00f2 ancora avvicinarsi a lui. Nel settembre 1114, approfitter\u00e0 del sonno del suo signore per ucciderlo e insediare al suo posto un altro figlio di Ridwan, di 6 anni. La citt\u00e0 cadde nell'anarchia.\nDopo il massacro dei suoi partigiani ad Alepo, la setta degli Assassini mut\u00f2 tattica. Invi\u00f2 in Siria un propagandista ( \"d\u0101\u02bf\u012b\" ) persiano di nome Bahram, che sospese provvisoriamente ogni azione spettacolare e organizz\u00f2 un'azione capillare d'infiltramento nelle strutture politiche dell'area vicino-orientale."}
{"id": "2418683", "revid": "26891", "url": "https://it.wikipedia.org/wiki?curid=2418683", "title": "Saunders-Roe SR45 Princess", "text": ""}
{"id": "2418685", "revid": "26891", "url": "https://it.wikipedia.org/wiki?curid=2418685", "title": "Saro SR.45 Princess", "text": ""}
{"id": "2418686", "revid": "26891", "url": "https://it.wikipedia.org/wiki?curid=2418686", "title": "Saro Princess", "text": ""}
{"id": "2418687", "revid": "26891", "url": "https://it.wikipedia.org/wiki?curid=2418687", "title": "Saunders-Roe Princess", "text": ""}
{"id": "2418691", "revid": "767487", "url": "https://it.wikipedia.org/wiki?curid=2418691", "title": "Rohovce", "text": "Rohovce (in ungherese \"Nagyszarva\") \u00e8 un comune della Slovacchia facente parte del distretto di Dunajsk\u00e1 Streda, nella regione di Trnava."}
{"id": "2418693", "revid": "51323", "url": "https://it.wikipedia.org/wiki?curid=2418693", "title": "Nagyszarva", "text": ""}
{"id": "2418694", "revid": "767487", "url": "https://it.wikipedia.org/wiki?curid=2418694", "title": "Sap (Slovacchia)", "text": "Sap (in ungherese \"Szap\") \u00e8 un comune della Slovacchia facente parte del distretto di Dunajsk\u00e1 Streda, nella regione di Trnava."}
{"id": "2418695", "revid": "24646842", "url": "https://it.wikipedia.org/wiki?curid=2418695", "title": "Omar Mukhtar", "text": ""}
{"id": "2418696", "revid": "287204", "url": "https://it.wikipedia.org/wiki?curid=2418696", "title": "Canoa/kayak", "text": "Con il termine canoa/kayak vengono raggruppati vari tipi di imbarcazioni che hanno in comune il fatto di essere spinte e manovrate con pagaie e adoperate da diverse popolazioni mondiali: la canoa ed il kayak. Per estensione, lo stesso termine raggruppa gli sport praticati con tali imbarcazioni.\nIl sostantivo \"canoismo\" che descrive l'utilizzo della canoa come sport o diletto, \u00e8 di uso limitato, e si \u00e8 scelto il pi\u00f9 corrente binomio canoa/kayak per intitolare una pagina dedicata agli sport acquatici in cui si adoperano canoe o kayak. Si distinguono due stili di voga:\nStoria.\nL'idea di usare la canoa per svago e sport \u00e8 spesso attribuita all'esploratore scozzese John MacGregor (1825-1892), che la incontr\u00f2 per la prima volta nel 1858, durante un viaggio in Canada e Stati Uniti. Al suo ritorno in Gran Bretagna si fece costruire una canoa, con la quale navig\u00f2 corsi d'acqua nel Regno Unito, in Europa e nel Medio Oriente, descrivendo in un libro ormai famoso le sue esperienze:\"A Thousand Miles in the Rob Roy Canoe\" (Mille miglia nella canoa Rob Roy).\nNel 1866 fond\u00f2 a Londra il Royal Canoe Club che nel 1874 organizz\u00f2 la prima gara di canoa, la \"Paddling Challenge Cup\".\nNel 1924 le associazioni dei canoisti provenienti dall'Austria, Danimarca, Germania e Svezia costituirono un comitato internazionale, la \"Internationalen Representation for Kanusport\" (IRK), predecessore della Federazione Internazionale della Canoa (ICF).\nLa canoa entr\u00f2 nel novero degli sport olimpici nel 1936, ai giochi di Berlino. (Vedi Canoa/kayak ai Giochi olimpici).\nIn Italia, nel 1987, il Comitato olimpico nazionale italiano ha riconosciuto ufficialmente la Federazione Italiana Canoa Kayak (FICK) che raggruppa le varie discipline sportive della canoa e del kayak.\nTerminologia.\nIl canoismo \u00e8 evidentemente differente da altre attivit\u00e0 di voga, come il canottaggio nei vari stili, da cui non deriva e rispetto alle quali si \u00e8 evoluto autonomamente.\nLa marcata differenza delle canoe con le imbarcazioni che adoperano remi per la propulsione si spiega visivamente in modo immediato. I canoisti usano la pagaia, che non \u00e8 in nessun modo collegata allo scafo da alcun vincolo meccanico; quindi la pagaia sta solo nelle mani del canoista, che \u00e8 voltato verso la direzione di marcia sia quando \u00e8 seduto come nel kayak, sia quando \u00e8 inginocchiato come nella \"canadese\". Viceversa, nel canottaggio il remo \u00e8 imperniato su una forcella connessa allo scafo o sul bordo o con un traliccio, sia nel canottaggio sportivo olimpico, dove il canottiere, seduto su un \"carrello\" che scorre su rotelle, volge la schiena al senso di marcia, sia nella voga veneta o di altri stili \"etnici\" dove il remo \u00e8 spinto e non tirato per la propulsione e il vogatore \u00e8 in piedi, voltato in avanti.\nGli inglesi distinguono gli sport del \"rowing\" (lett. remaggio) dal \"canoeing\" in maniera pi\u00f9 naturale. In spagnolo si fa riferimento alla piroga. In italiano in genere si d\u00e0 indicazione dello stile (o imbarcazione), canoa e kayak, designando con il termine \"canoista\" il praticante di entrambe, ma \u00e8 in uso corrente anche il sostantivo \"canoismo\", per designare la specialit\u00e0 e il movimento sportivo connesso.\nSpecialit\u00e0.\nCome in molti sport, vi sono specialit\u00e0 individuali, di gruppo e di squadra. In prevalenza l'obiettivo \u00e8 la velocit\u00e0, come nella canoa velocit\u00e0 e nella canoa discesa, ma vi sono anche gare dove risalta la capacit\u00e0 di controllare il mezzo, come nella canoa slalom, o il gioco di squadra, come nella canoa polo.\nGrosse distinzioni tra le specialit\u00e0 sono anche legate al campo di gara, che pu\u00f2 essere su acque piatte o calme (lago o bacino d'acqua fermo), in mare aperto con le specialit\u00e0 Ocean Race, o su \"acque bianche\", come torrenti o percorsi artificiali che li simulano, dove la corrente e gli ostacoli sono determinanti.\nLo sport della canoa/kayak viene praticato comunemente come attivit\u00e0 ricreativa e distensiva non solo dagli specialisti ma da moltissimi amanti delle attivit\u00e0 all'aria aperta, gratificando i canoisti con il miglioramento della propria condizione fisica e il contatto vivo con la natura.\nCanoa velocit\u00e0.\nIl \"Kayak e la Canoa d'acque piatte\" (\"flat water racing\") erano conosciute anche come \"kayak/canoa olimpico/a\", in quanto presenti ai Giochi olimpici dall'edizione del 1936. Dopo l'inserimento della specialit\u00e0 slalom alla XX edizione dei Giochi Olimpici del 1972 il termine olimpico \u00e8 stato sostituito con velocit\u00e0.\nLe imbarcazioni utilizzate per questo sport sono lunghe e strette, con pesi variabili a seconda della distanza di gara.\nIl kayak da velocit\u00e0.\nNel \"kayak\", il \"canoista\" \u00e8 seduto su un seggiolino fisso, poggia i piedi su una pedaliera, detta anche (nome tecnico) puntapiedi, per trasmettere la spinta di avanzamento alla canoa. Utilizza una pagaia a due pale sfasate tra di loro (pagaia doppia incrociata), in genere con un angolo che varia dai 50 agli 80 gradi.\nLa barca \u00e8 provvista di un timone, posto sotto lo scafo, in poppa. Secondo le varie specifiche della ICF (International Canoe Federation), le imbarcazioni devono rispettare molte regole riguardo al peso, alla costruzione e alla lunghezza.\nLa \"canoa canadese\".\nNella \"canoa canadese\", il \"canoista\" assume una posizione in ginocchio. Poggia un ginocchio nella canoa sopra un cuscinetto concavo che lo accoglie e tiene il piede della gamba opposta molto avanti. Per avanzare utilizza una pagaia a pala singola, dove all'altra estremit\u00e0 si trova \"l'oliva\", ovvero l'impugnatura.\n\u00c8 una delle discipline pi\u00f9 difficili di questo sport. Infatti, la posizione, non proprio \"naturale\", presuppone che si dedichi molto tempo all'apprendimento della stabilit\u00e0. Inoltre, potendo pagaiare da un solo lato e non disponendo di un timone come nel kayak, l'atleta \u00e8 costretto a correggere costantemente la rotta per far s\u00ec che la canoa non giri dalla parte opposta. La \"timonata\" \u00e8 proprio quel particolare movimento della pagaia che, dopo la fase di trazione, ruota leggermente verso l'esterno o verso l'interno in modo tale da correggere la direzione della poppa.\nEquipaggi e imbarcazioni.\nEsistono tipi di imbarcazioni, a seconda del numero di equipaggio e tipo di canoa (canadese o kayak), esse sono:\nIn questi tipi di imbarcazioni sono ammessi equipaggi maschili e femminili.\nIn questi tipi di imbarcazione erano ammessi solo equipaggi maschili, ma dal 2010 anche femminili solo nel C1.\nDragonboat: canadese 20 posti +2, peso circa 250\u00a0kg\nMateriali e tecniche di costruzione.\nQuesto sport \u00e8 in continua evoluzione. Negli ultimi anni sono state apportate sostanziali modifiche per quanto riguarda il materiale e la costruzione di pagaie e canoe. Precedentemente, le regole ICF prevedevano una larghezza minima dell'imbarcazione (nel K1 era 52\u00a0cm), ma dal 2001 \u00e8 stata abolita e successivamente le barche hanno subito una consistente evoluzione. Non \u00e8 raro che alcune tra le pi\u00f9 famose case produttrici si avvalgano delle migliori consulenze ingegneristiche navali, per assicurare scafi sempre migliori. Per quanto riguarda i materiali, fino a qualche anno fa il pi\u00f9 comune era il vetroresina, diretto sostituto del legno. Al giorno d'oggi, per quanto riguarda imbarcazioni da gara, i materiali pi\u00f9 usati sono il carbon/kevlar e la fibra di carbonio pura; a seconda della competizione, viene scelto il materiale pi\u00f9 adatto. Di solito le barche da maratona sono composte da un sottile strato di carbonio che permette di raggiungere pesi molto ridotti (8\u00a0kg sono il peso regolamentare per i K1, ma spesso sono costruiti pi\u00f9 leggeri e sono poi zavorrati, per fare fronte a eventuali riparazioni).\nTipologie di gare.\nEsistono vari tipi di gare svolte in questo sport: gare di velocit\u00e0, gare di fondo, gare di maratona e gare di discesa.\nNelle gare di velocit\u00e0 gli atleti si suddividono in \"corsie\" (chiamate in gergo \"acqua\") larghe 9 metri, percorrendo una distanza rettilinea che va dai 200,500 ai 1000 metri. In questa tipologia di gara non \u00e8 ammesso deviare dalla rotta centrale della corsia per eventualmente sfruttare le onde prodotte dalle canoe degli atleti vicini, le cosiddette \"scie\", che costituiscono un notevole vantaggio.\nNelle gare di fondo, dove le distanze percorse sono le pi\u00f9 svariate, gli atleti partono allineati ma possono raggrupparsi sfruttando le proprie scie inoltre devono percorrere un tragitto non rettilineo, bens\u00ec caratterizzato da diversi giri di boa, a seconda della distanza percorsa. Le distanze variano a seconda dell'et\u00e0 e del tipo di imbarcazione. Per le categorie Under16 (14-16 anni), juniores (16-18 anni) e senior, la distanza \u00e8 5000 metri; per le categorie U14 (da cadetti B in gi\u00f9) la distanza \u00e8 di 2000 metri. Inoltre si svolgono gare sulla distanza di 10.000 metri e oltre, fino alla maratona.\nNelle gare di maratona gli atleti percorrono dai 12 ai 36 chilometri, a seconda della categoria di appartenenza. Una caratteristica peculiare sono i trasbordi, in cui gli atleti devono scendere dall'imbarcazione, tirarla fuori dall'acqua e correre per qualche decina di metri prima di rimontare nella canoa. I trasbordi avvengono in media ogni 5 chilometri. A causa del trasbordo e della notevole distanza da percorrere, le imbarcazioni possono pesare fino a 4 kilogrammi in meno rispetto alle canoe per la velocit\u00e0 in linea. Gli equipaggi ammessi alle gare sono solo K1, C1, K2 e C2.\nNelle gare di discesa gli atleti navigano lungo un fiume attraverso rapide, pietre e gorghi.\nCanoa discesa.\nPraticata in corsi d'acqua viva, questa specialit\u00e0 consiste nel discendere a valle nel minor tempo possibile. Non \u00e8 specialit\u00e0 olimpica.\nCanoa slalom.\nCome per la canoa discesa, la canoa slalom viene praticata in corsi d'acqua viva sia di origine naturale o in alternativa Canali artificiali.\nPrevede per\u00f2 un allestimento di un campo gara, ossia di un percorso composto da delle \"porte\" appese a dei cavi d'acciaio che attraversano il corso dell'acqua. Le porte sono composte da due paletti in plastica , ma leggermente zavorrati per evitare il pi\u00f9 possibile il vento e vanno da un numero compreso tra le 18 e 25 si distinguono i \"discesa\" (paletti biaco verdi) e \"risalita\" (paletti bianco rossi) che i canoisti devono attraversare in un preciso ordine, stando attenti a non commettere penalit\u00e0.\nLe penalit\u00e0 corrispondono a 2 secondi per ogni tocco di porto e 50 secondi in caso di salto di porta ad aggiungersi al tempo finale di percorrenza dell'atleta.\nLa canoa polo \u00e8 una specialit\u00e0 della canoa relativamente nuova. Si gioca in due squadre e 5 giocatori ciascuna (oltre ad un massimo di tre riserve) su canoe appositamente costruite, la cui lunghezza deve essere compresa tra 2,1 e 3,1 metri e la cui forma \u00e8 tesa a massimizzare velocit\u00e0 e rapidit\u00e0 nel cambio di direzione. I materiali con cui possono essere costruite sono kevlar, plastica e carbonio. Ogni giocatore \u00e8 fissato ermeticamente alla canoa da un giubbottino allacciato in vita, indossa un casco munito di una griglia di protezione per il viso e un giubbotto salvagente con un numero la cui funzione \u00e8 principalmente quella di attutire gli urti che possono derivare dai contatti con le pagaie e con le altre canoe. La pagaia \u00e8 quasi sempre in fibra di carbonio e la pala ha una leggera inclinazione su se stessa. Lo spirito della canoa polo \u00e8 molto simile a quello della pallanuoto, dalla quale sono mutuate anche diverse regole. Anche nella canoa polo si gioca con una palla del tutto simile a quella della pallanuoto, ma le due porte sono rialzate rispetto al pelo dell'acqua. Le porte sono larghe 1,5 metri e alte un metro (misure interne ai pali)ed il bordo inferiore \u00e8 posto a 2 metri dal pelo dell'acqua. La partenza \u00e8 fissata dal lancio della palla al centro del campo e le partite durano tipicamente 20 minuti di gioco effettivo, con due tempi di 10 minuti e intervallo di 5."}
{"id": "2418698", "revid": "729019", "url": "https://it.wikipedia.org/wiki?curid=2418698", "title": "Strada europea E19", "text": "La strada europea E19 \u00e8 un asse viario misto di classe A intermedia Nord-Sud.\nCollega la citt\u00e0 olandese di Amsterdam a Parigi (Francia) passando per Bruxelles (Belgio)."}
{"id": "2418699", "revid": "51323", "url": "https://it.wikipedia.org/wiki?curid=2418699", "title": "Szap (Slovacchia)", "text": ""}
{"id": "2418700", "revid": "124808", "url": "https://it.wikipedia.org/wiki?curid=2418700", "title": "La prima missione dei Power Rangers", "text": ""}
{"id": "2418702", "revid": "72396", "url": "https://it.wikipedia.org/wiki?curid=2418702", "title": "Ruben Caruso", "text": ""}
{"id": "2418705", "revid": "1702319", "url": "https://it.wikipedia.org/wiki?curid=2418705", "title": "Carpignano Sesia", "text": "Carpignano Sesia (\"Carpignan\" in piemontese standard, \"Carpigneun\" nella variante locale) \u00e8 un comune italiano di abitanti della provincia di Novara in Piemonte.\nGeografia fisica.\nCarpignano \u00e8 situata sulla riva sinistra del fiume Sesia; nel territorio comunale scorrono numerosi corsi d'acqua artificiali, tra i quali si possono menzionare la roggia Biraga e la roggia Busca. Ai confini, invece, scorre la roggia Mora.\nMonumenti e luoghi d'interesse.\nIl castello-ricetto di Carpignano.\nCarpignano Sesia conserva al suo interno il nucleo antico di fortificazioni e di case che formavano il castello-ricetto medievale.\nCostruito nell'XI secolo dai conti di Pombia, poi di Biandrate, posto in posizione strategica lungo la strada che da Biandrate saliva lungo la Valsesia, il castello-ricetto ebbe il suo periodo di massimo splendore nel XII secolo con Guido III il Grande, conte di Biandrate.\nNonostante il degrado subito nel tempo, il castello-ricetto, con le sue mura e le sue case costruite con mattoni e con ciottoli di fiume disposti a spina di pesce, mantiene la suggestione del borgo medievale. Accanto alla porta d'ingresso, dov'era il ponte levatoio sul fossato che scorreva tutt'attorno al ricetto-castello, si conserva il rivellino edificato nel XV secolo; pi\u00f9 avanti si trovano i resti di una casa torre. Alcune abitazioni hanno conservato finestre con decorazioni in cotto.\nIn una costruzione del castello-ricetto, poco distante dalla porta di ingresso, si trova un imponente torchio in legno costruito nel 1575, il pi\u00f9 antico in Piemonte, a lungo utilizzato per la spremitura delle uve, delle noci e del ravizzone.\nL'antica chiesa di San Pietro.\nLa chiesa di San Pietro, all'interno del ricetto, esisteva gi\u00e0 nell'XI secolo. Fu ceduta dai conti di Biandrate ai monaci benedettini cluniacensi, divenendo cos\u00ec una dipendenza del Priorato di San Pietro di Castelletto.\nDell'antica costruzione, in stile romanico, si sono conservate le mura dell'abside e dalle absidiole laterali, sobriamente decorate con lesene ed archetti pensili in cotto.\nL'interno della chiesa (da molto tempo sconsacrata ed oggi di propriet\u00e0 comunale) si presenta a tre navate, con arcate e robusti pilastri di sostegno. Custodisce importanti affreschi romanici del XII secolo riportati alla luce in tempi recenti. Il catino dell'abside \u00e8 interamente occupato dalla figura del \"Cristo Pantocratore\", affiancato dalla Madonna e da San Giovanni Battista (la cosiddetta \"Deesis\"). Nel registro inferiore \u00e8 raffigurata la consueta teoria degli Apostoli (che oggi appare mutilata dall'apertura di due finestrelle nel muro dell'abside).\nAltri affreschi gotici recuperati all'interno della chiesa risalgono al XV secolo; si tratta di una \"Annunciazione\" dipinta al di sopra di un arco della navata centrale, e di figure di santi posti sui pilastri: l'anonimo autore della \"Santa Caterina da Siena\" mostra una apprezzabile maestria nella raffigurazione naturalistica del viso della santa e del copricapo che lo cinge.\nLa chiesa parrocchiale.\nLa chiesa parrocchiale di Carpignano venne costruita nel XVIII secolo su disegno di Carlo Zaninetti e consacrata il 20 giugno 1784. Al suo interno conserva numerose opere di pregio, tra le quali spiccano una tela dipinta da Lorenzo Peracino e una pala eseguita da Francesco Bianchi.\nEconomia.\nArtigianato.\nMolto rinomata \u00e8 la produzione di mosaici alla veneziana e di vetrate.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nInfrastrutture e trasporti.\nLa fermata di Carpignano Sesia, posta lungo la ferrovia Biella-Novara, \u00e8 servita da treni regionali svolti da Trenitalia nell'ambito del contratto di servizio stipulato con la Regione Piemonte.\nNelle adiacenze della stessa sorgeva, fra il 1884 e il 1933, un analogo impianto a servizio della tranvia Vercelli-Biandrate-Fara."}
{"id": "2418706", "revid": "599013", "url": "https://it.wikipedia.org/wiki?curid=2418706", "title": "Udinese Calcio nelle competizioni internazionali", "text": "L'Udinese Calcio ha disputato fino ad ora 12 competizioni europee pi\u00f9 altre partecipazioni a tornei internazionali minori: sono 9 le partecipazioni in Coppa UEFA, l'ultima risalente alla stagione 2012/13, 2 in Coppa Mitropa, l'ultima nell'edizione del 1980 vinta proprio dai friulani, 1 in Coppa Intertoto nell'edizione del 2000, sempre vinta dai bianconeri, e 1 in Champions League risalente alla stagione 2005-2006.\nI trofei raccolti in queste competizioni sono quindi 3: la Coppa Anglo-Italiana 1978, la Coppa Mitropa 1980 e la Coppa Intertoto 2000.\nStoria.\nLa prima partecipazione in una coppa europea per l'Udinese \u00e8 la Coppa Mitropa del 1961 dove la squadra friulana esce subito nella fase a gironi. La seconda ed ultima partecipazione in questa competizione \u00e8 sicuramente pi\u00f9 felice: infatti nella Coppa Mitropa 1980 l'Udinese esce vincitrice e conquista il suo primo trofeo europeo.\nSi dovr\u00e0 aspettare ancora 16 anni prima di rivedere l'Udinese giocare in una competizione europea. \u00c8 infatti nel campionato di Serie A 1996-1997 che l'Udinese si guadagna l'accesso alla Coppa UEFA 1997-1998 dove arriver\u00e0 fino ai sedicesimi di finale dove perder\u00e0 il doppio confronto con l con i risultati di 1-0 per i lancieri in casa e 2-1 ad Udine in favore dei friulani che escono quindi dalla competizioni per la regola dei gol in trasferta.\nL'anno dopo l'Udinese ci riprova, ma esce subito ai trentaduesimi di finale contro il , 1-1 ad Udine e vittoria dei tedeschi in casa al ritorno.\nL'anno dopo si qualifica nuovamente per la Coppa UEFA 1999-2000. Dapprima batte l'Aalborg con i risultati di 1-0 all'andata ad Udine e 2-1 in Danimarca entrambi a favore dei bianconeri; quindi elimina il Legia Varsavia con i risultati di 1-0 ad Udine per i friulani e 1-1 al ritorno in Polonia; ai sedicesimi di finale elimina il Bayer Leverkusen con i risultati di 0-1 per i tedeschi all'andata ad Udine e di 1-2 per i bianconeri in Germania passando cos\u00ec il turno; La squadra arriva quindi fino agli ottavi di finale dove perde il doppio confronto con lo Slavia Praga perdendo in Repubblica Ceca 1-0 all'andata e vincendo 2-1 al ritorno ad Udine uscendo cos\u00ec dalla competizione. In campionato intanto l'Udinese non riesce a guadagnarsi l'accesso diretto alla Coppa UEFA arrivando ottava aggiudicandosi quindi l'accesso in Coppa Intertoto e che la squadra friulana ottiene eliminando Aalborg, e Sigma Olomouc vincendo la sua seconda coppa europea e guadagnandosi l'accesso alla Coppa UEFA 2000-2001.\nQuest'anno l'Udinese esce quasi subito: infatti dopo aver eliminato il con un 1-0 in Polonia e 2-0 ad Udine, al secondo turno viene eliminata dal nei tempi supplementari, dopo 180 minuti infatti il risultato complessivo era di 1-1 e nell'extratime i greci segnarono ben due reti.\nL'Udinese riuscir\u00e0 a qualificarsi di nuovo in una competizione europea tre anni dopo; dopo due campionati anonimi e senza accessi a coppe europee, l'Udinese nella stagione 2002-2003 arriva sesta in campionato e si qualifica alla Coppa UEFA 2003-2004, dove per\u00f2 esce subito per mano del Salisburgo vincendo l'andata 1-0 in trasferta, ma perdendo il ritorno in casa 2-1.\nL'Udinese si qualifica in Coppa UEFA anche per la stagione successiva, concludendo col medesimo risultato: fuori al primo turno eliminata da un'altra squadra greca, il Panionios, 3-2 il risultato complessivo a favore dei greci. In campionato le cose vanno molto meglio: la squadra friulana arriva quarta e si qualifica per i preliminari di Champions League.\nLa doppia sfida per accedere alla Champions League \u00e8 contro i portoghesi dello Sporting Lisbona. L'andata \u00e8 in Portogallo e l'Udinese si impone per 1-0; la partita di ritorno ad Udine \u00e8 combattutissima, mai bianconeri si impongono ancora sugli avversari, questa volta per 3-2. L'Udinese si guadagna cos\u00ec la sua prima qualificazione alla Champions League. L'Udinese si ritrova nel Gruppo C insieme a squadre di livello come Barcellona, e ; i friulani arrivano secondi a pari merito col Werder, ma passano i tedeschi per una migliore differenza reti. L'Udinese si deve accontentare del terzo posto che significa ancora Coppa UEFA accedendo direttamente ai sedicesimi di finale, dove vince contro il con un sonoro 3-0 all'andata in Italia e una sconfitta 1-0 in Francia; i bianconeri per\u00f2, in crisi nera in campionato, perdono il doppio confronto agli ottavi di finale contro il Levski Sofia pareggiando in casa e perdendo la partita di ritorno in Bulgaria per 2-1.\nL'Udinese torna in Europa tre anni dopo qualificandosi per la Coppa UEFA 2008-2009 battendo lungo il percorso squadre di alto livello come (primo turno), ,\nTottenham e (fase a gruppi), Lech Pozna\u0144 (sedicesimi di finale) e i campioni in carica dello (ottavi di finale). L'Udinese arriva ai quarti di finale, mai raggiunti prima nella sua storia, dove incontra il ; l'Udinese esce sconfitta dalla doppia sfida con i tedeschi perdendo 3-1 in Germania e pareggiando 3-3 a Udine.\nTabellini delle partite.\nCoppa Mitropa 1961.\nSampdoria, Torino e Bologna furono iscritte d'ufficio alla Coppa Mitropa 1961 dalla Lega Calcio come societ\u00e0 col maggiore bacino d'utenza fra quella non qualificate alle tre coppe europee: ad esse fu inoltre aggiunta l'Udinese per questioni di vantaggio logistico rispetto alla manifestazione in oggetto\nRecord.\nRecord individuali.\nI giocatori in grassetto sono ancora in attivit\u00e0."}
{"id": "2418707", "revid": "36426", "url": "https://it.wikipedia.org/wiki?curid=2418707", "title": "San Biagio martire", "text": ""}
{"id": "2418709", "revid": "112348363", "url": "https://it.wikipedia.org/wiki?curid=2418709", "title": "Pio Sodalizio dei Piceni", "text": "Il Pio Sodalizio dei Piceni di Roma \u00e8 tra le pi\u00f9 antiche istituzioni marchigiane, con esperienza plurisecolare nell'Urbe.\nEssa trae origine dall'associazione, costituitasi agli albori del XVII secolo, per interessamento del cardinale marchigiano Gianbattista Pallotta di Caldarola residente a Roma, divenuta poi - per volere di Papa Urbano VIII, nel 1633 - Confraternita della Santa Casa di Loreto. Da allora, il giorno 10 dicembre di ogni anno, ricorrenza della \"traslazione della Santa Casa\" si celebra la festa dei Piceni a Roma.\nL'associazione venne istituita con il precipuo compito di aiutare i giovani marchigiani di disagiate condizioni economiche ma intellettualmente dotati che ambivano proseguire in Roma gli studi superiori.\nStoria.\nNel 1667 Papa Innocenzo XI con suo Breve elev\u00f2 la Confraternita della Santa casa di Loreto in Arciconfraternita.\nDopo l'unit\u00e0 d'Italia l'Arciconfraternita con lo statuto adottato nel 1899 venne denominata con l'attuale titolo di Pio Sodalizio dei Piceni.\nDall'anno 1963, a seguito di modifica dello Statuto, il \"Pio Sodalizio\" ha perduto la sua qualit\u00e0 di opera pia ed \u00e8 stato trasformato in \"Fondazione scolastica\", pur conservando l'impronta cattolica di sempre e continuando a possedere lo stesso patrimonio, come la chiesa di San Salvatore in Lauro di cui il \"Pio Sodalizio\" \u00e8 proprietario e custode.\nAnche dopo la normativa del 1975 relativa al \"decentramento regionale\", il \"Pio Sodalizio\" ha continuato a mantenere la sua fisionomia di Fondazione oggi posta sotto la vigilanza del Ministero dell'Interno.\nIl Pio Sodalizio oggi.\nDa oltre 350 anni la Fondazione, adeguandosi ai tempi ed alle mutate condizioni della societ\u00e0, ha svolto un'ininterrotta attivit\u00e0 soprattutto in favore dei giovani marchigiani in condizioni economiche disagiate che frequentano le Universit\u00e0 statali e pontificie ma anche in favore di corregionali residenti a Roma e bisognosi di aiuto.\nUtilizzando le proprie rendite patrimoniali, derivanti dall'amministrazione di cospicui cespiti immobiliari, frutti di lasciti di tanti benefattori, il Sodalizio provvede a sovvenire con borse di studio ed altre agevolazioni i giovani marchigiani che intraprendono studi presso le Universit\u00e0, Accademie e Conservatorii e che non godono di altre borse di studio.\nL'Ente eroga contributi significativi anche a giovani gi\u00e0 laureati che seguono con profitto corsi post universitari (di specializzazione, master, ecc.), sia in Italia che all'estero per concorrere alla loro specifica professione e competenza.\nIl \"Sodalizio\" provvede inoltre alla promozione di iniziative culturali riguardanti la regione marchigiana, la sua storia civile e religiosa e ogni espressione della \"marchigianit\u00e0\" in genere e, ovviamente, d\u00e0 seguito a tutti gli obblighi derivanti da lasciti attinenti all'istruzione, alla beneficenza ed al culto. In particolare modo, i membri del \"Sodalizio\" con la parrocchia di \"San Salvatore in Lauro\" festeggiano in modo solenne ogni 10 dicembre la festa della Madonna di Loreto.\nAnnualmente, il \"Pio Sodalizio\" conferisce un prestigioso riconoscimento, il \"Premio Picenum\", ai marchigiani che pi\u00f9 si distinguono in Italia e nel Mondo. Da ultimo, il riconoscimento per l'anno 2010 \u00e8 stato tributato al famoso regista e sceneggiatore Dante Ferretti.\nLa sede.\nLa sede storica del\" Pio Sodalizio\" \u00e8 nel Palazzetto di Sisto V, in via di Parione. \u00c8 qui contenuta la biblioteca del sodalizio, con un patrimonio di circa 14.000 titoli, moltissimi riguardanti le Marche, oltre a numerosi manoscritti, giornali e riviste, e l'archivio storico che data dagli inizi del XVII secolo e giunge sino ai nostri giorni ma ha il luogo principale di ritrovo e di svolgimento delle sue attivit\u00e0 sociali nella chiesa di San Salvatore in Lauro e nell'annesso ex convento (entrambi situati nell'omonima piazza presso via dei Coronari) che oggi dispone di numerosi ambienti quali il salone delle adunanze denominato \"Salone dei Piceni\" con un affresco avente ad oggetto le \"Nozze di Cana\" e con l'antico monumento funebre del pontefice Eugenio IV, il chiostro, l'anfiteatro, spazi espositivi che hanno ospitato mostre di grande livello artistico e spazi dedicati alle diverse esigenze nonch\u00e9 una collezione di ceramiche e reperti.\nOrgani statutari.\nIl \"Pio Sodalizio\" \u00e8 governato da un consiglio di amministrazione, del quale sono membri di diritto i rappresentanti delle cinque province marchigiane.\nIl consiglio di amministrazione elegge il presidente della Fondazione. Il consiglio si avvale anche di un collegio di revisori dei conti e di un collegio di probiviri, tutti prescelti tra i soci della fondazione. A capo della struttura amministrativa, vi \u00e8 un Segretario Generale.\nDal 2012, il presidente \u00e8 Duilio Benvenuti, succeduto a Giorgio Bizzarri, succeduto a sua volta a Paolo Spinucci.\nI \"Sodali\".\nI soci della fondazione, che prendono titolo di \"sodali\", sono i marchigiani residenti stabilmente a Roma, che dimostrino le proprie origini marchigiane, siano di specchiata moralit\u00e0 e condotta ed in possesso di adeguato livello culturale. L'ammissione \u00e8 deliberata dal Consiglio e le istanze di ricezione nel \"Pio Sodalizio\" devono essere garantite da almeno due sodali presentatori del candidato. La nomina viene effettuata in modo solenne in occasione delle assemblee generali ovvero in occasioni di importanti cerimonie.\nLe borse di studio.\nLe borse di studio vengono assegnate a studenti marchigiani o la cui famiglia risieda nelle Marche da almeno 20 anni sulla base di bandi annuali. Ad ogni borsista il Sodalizio assegna un tutor che segue, consiglia e sostiene lo studente interessato. Anche le borse di studio vengono consegnate in forma solenne, alla presenza dei \"Sodali\" e di rappresentanti della regione Marche."}
{"id": "2418723", "revid": "554814", "url": "https://it.wikipedia.org/wiki?curid=2418723", "title": "Telemarketing", "text": "Si pu\u00f2 definire come telemarketing l'insieme delle attivit\u00e0 di marketing effettuate tramite lo strumento telefonico:\nL'attivit\u00e0 di telemarketing consiste nel contatto telefonico diretto, svolto mediante operatori commerciali, fra una o pi\u00f9 aziende consociate e la clientela, attuale o potenziale, di tali aziende. La finalit\u00e0 di questo contatto \u00e8 in ogni caso di tipo commerciale, e consiste nella vendita telefonica di beni o servizi (in questo caso si parla in modo pi\u00f9 appropriato di televendita), oppure pi\u00f9 spesso, nella pubblicizzazione commerciale delle attivit\u00e0 e dei prodotti aziendali. In molti casi la telefonata si conclude, in caso di esito positivo, con l'individuazione di un appuntamento di vendita presso il domicilio del cliente o presso gli uffici commerciali dell'azienda.\nTipologia.\nL'attivit\u00e0 di telemarketing pu\u00f2 essere svolta, nell'ambito del Call center, mediante due modalit\u00e0 principali:\nNel primo caso, il contatto telefonico fra cliente e operatore avviene su iniziativa di quest'ultimo, il quale contatta uno o pi\u00f9 clienti mediante liste di numeri di telefono usualmente fornite dall'azienda. Nel secondo caso, le telefonate giungono al call center direttamente dal cliente, di solito mediante la composizione di un numero verde; in questo caso l'operatore, oltre a fornire le informazioni richieste dal cliente, avr\u00e0 il compito di indirizzare la telefonata verso lo scopo commerciale individuato dall'azienda.\nStrumenti.\nNell'ambito del loro lavoro, gli operatori di un Call center che svolge attivit\u00e0 di telemarketing si avvalgono di alcuni strumenti principali, oltre naturalmente all'apparecchio telefonico ovvero al PC corredato di cuffie, che svolge la medesima funzione. Fra questi strumenti di lavoro, fondamentali sono:\nLo script.\nCon il termine script si identifica il testo della telefonata, che l'operatore \u00e8 tenuto a seguire per lo pi\u00f9 in modo indicativo per dettare le linee guida. Esso normalmente, in una telefonata di tipo outbound, si compone di una breve presentazione dell'azienda o dell'iniziativa commerciale; una fase di intervista, composta di domande rivolte al cliente; una successiva fase detta della \"motivazione\", in cui l'operatore ha il compito di individuare, sulla base dell'intervista, l'interesse potenziale del cliente per la campagna di marketing in questione; e una fase conclusiva, detta di chiusura, in cui la telefonata deve raggiungere la sua finalit\u00e0 prettamente commerciale, ottenendo il consenso esplicito del cliente. A quest'ultima fase in alcuni casi si fa seguire una breve responsabilizzazione, con l'obiettivo di rinforzare positivamente l'accordo appena instaurato con il cliente.\nLe liste di contatti e la normativa sulla privacy.\nPer quanto riguarda le liste di numeri telefonici utilizzate dalle aziende di telemarketing, la normativa sulla privacy ha pi\u00f9 volte regolamentato in senso restrittivo questo aspetto.\nIn base alla normativa in vigore fino al 2008, le aziende che operano mediante tale sistema commerciale non possono pi\u00f9 servirsi liberamente dell'elenco telefonico. Possono essere contattati, infatti, solo i soggetti che hanno fornito il loro esplicito assenso all'opportunit\u00e0 di essere raggiunti da chiamate telefoniche di tipo commerciale; questo assenso pu\u00f2 riguardare la singola azienda in questione, oppure in generale tutte le attivit\u00e0 di tipo commerciale.\nCi\u00f2 ha posto fine all'utilizzo indiscriminato dell'elenco telefonico finora spesso effettuato dalle aziende operanti mediante telemarketing; essa tuttavia ha causato notevoli problematiche nell'approvvigionamento di liste di contatti da parte delle aziende stesse, le quali hanno dovuto intraprendere specifiche campagne di marketing volte alle raccolta di dati personali di potenziali clienti, ad es. mediante concorsi a premi o raccolte punti. In genere i clienti da contattare sono suddivisi per et\u00e0, sesso o zona che pu\u00f2 lavorare l'agenzia che collabora con il call center, in modo da suddividerli in base al target commerciale di ciascuna campagna.\nNel 2008, il telemarketing ha goduto di una completa liberalizzazione tramite l'autorizzazione alle chiamate pubblicitarie anche senza il consenso dell'utente, in deroga alle norme sulla privacy, fino al 31 dicembre 2009, introdotta dal decreto milleproroghe votato dal governo Berlusconi IV. Tale liberalizzazione potrebbe essere prorogata fino al maggio 2010 dall'emendamento Malan alla legge comunitaria 2009, che introdurrebbe un regime di \"silenzio-assenso\" a partire dal maggio 2010, quando chi non volesse pi\u00f9 ricevere chiamate pubblicitarie dovr\u00e0 registrarsi, tramite telefonata o mail, in un apposito registro.\nRuoli professionali.\nAll'interno di un telemarketing possiamo individuare almeno quattro differenti ruoli professionali, non necessariamente presenti in ogni Call center:\nL'operatore telemarketing e il team leader, in genere, si occupano attivamente delle telefonate e dell'inserimento dei dati. Nel caso del team leader, si aggiunge anche la competenza di seguire attivamente un piccolo gruppo di operatori, coordinandone l'attivit\u00e0 durante lo svolgimento delle telefonate.\nIl supervisor e il responsabile hanno, al contrario, mansioni di tipo superiore, quali la selezione, gestione e formazione del personale, lo svolgimento di meeting, l'elaborazione di report statistici e il coordinamento dell'attivit\u00e0 del telemarketing con gli altri settori dell'azienda."}
{"id": "2418728", "revid": "11959", "url": "https://it.wikipedia.org/wiki?curid=2418728", "title": "Kilij Arslan I", "text": ""}
{"id": "2418731", "revid": "599013", "url": "https://it.wikipedia.org/wiki?curid=2418731", "title": "Kris Burton", "text": "Biografia.\nDi madre italiana proveniente dall'Abruzzo, cresciuto nel Queensland (milit\u00f2 dapprima nel Wanderers RFC e a seguire nei Brisbane Tristars), Burton ebbe la sua prima esperienza italiana al Benevento a met\u00e0 stagione 2004-05; poche presenze furono sufficienti per guadagnarsi la convocazione nell'Italia U-25; nella stagione successiva esord\u00ec nel Super 10 con la Leonessa, club bresciano.\nNel 2006 si trasfer\u00ec in Francia all'Orl\u00e9ans rugby Club, squadra di F\u00e9d\u00e9rale 1 (terza divisione nazionale); nonostante la militanza in una serie inferiore l'allora C.T. della Nazionale maggiore Pierre Berbizier lo convoc\u00f2 per i \"test\" estivi in preparazione alla , durante i quali esord\u00ec, a Montevideo, contro l', marcando 9 punti.\nPur non compreso nella rosa che poi prese parte alla manifestazione, ebbe l'occasione di riproporsi a livello internazionale anche con il nuovo commissario tecnico Nick Mallett: nel frattempo tornato in Italia, nei Cavalieri di Prato in serie A1, ha preso parte al \"tour\" italiano in Australasia del giugno 2009 scendendo in campo nei due \"test match\" contro e ; nella stagione 2009-10 ha militato in Super 10 con I Cavalieri.\nNell'estate del 2010 fu ingaggiato dal Benetton Treviso in Celtic League; nell'aprile 2013 \u00e8 stato reso noto che Burton, in scadenza di contratto con il club veneto, ha firmato un ingaggio a partire dalla stagione 2013-14 con i gallesi del Newport Gwent Dragons.\nUn mese pi\u00f9 tardi Burton ha anche annunciato il suo ritiro internazionale al fine di potersi dedicare a tempo pieno all'attivit\u00e0 di club."}
{"id": "2418733", "revid": "599013", "url": "https://it.wikipedia.org/wiki?curid=2418733", "title": "Albert Burditt", "text": ""}
{"id": "2418738", "revid": "468892", "url": "https://it.wikipedia.org/wiki?curid=2418738", "title": "C\u00e9sar Boutteville", "text": "Biografia.\nNato in Vietnam da padre francese e madre vietnamita, quando aveva 12 anni la famiglia rientr\u00f2 in Francia, stabilendosi a Boulogne-sur-Mer.\nNel 1944 vinse il campionato di Parigi e l'anno successivo il campionato francese a Roubaix. In seguito vinse il campionato di Parigi altre cinque volte (1945, 1946, 1952, 1961, 1972) e altre cinque volte anche il campionato francese (1950, 1954, 1955, 1959, 1967).\nIl record di sei vittorie nel campionato francese sar\u00e0 poi eguagliato da Maurice Raizman e da \u00c9tienne Bacrot.\nPartecip\u00f2 dal 1956 al 1968 a sette olimpiadi degli scacchi, quattro volte in prima scacchiera e tre in seconda.\nDopo un periodo di inattivit\u00e0, riprese a giocare e il suo Elo in ottobre del 2007 era di 2.217 punti."}
{"id": "2418742", "revid": "287204", "url": "https://it.wikipedia.org/wiki?curid=2418742", "title": "Libro codice", "text": "In crittografia un libro codice (in inglese codebook) \u00e8 un documento utilizzato per implementare un codice che contiene le corrispondenti versioni in codice dei testi in chiaro.\nNell'accezione comune i termini \"codice\" e \"cifrario\" sono spesso considerati sinonimi ma quest'ultimo, a differenza del primo che opera per sostituzione, prevede un livello di intervento pi\u00f9 basso, lavorando su singole lettere o, in caso di cifrari digitali, a livello di singoli bit.\nIl libro codice contiene in genere una lista di termini per la codifica e la decodifica: ogni parola o frase ha uno o pi\u00f9 sostituti che la rimpiazzano; per decifrare un messaggio scritto in codice ogni destinatario deve possedere una copia del libro codice. La distribuzione e la sicurezza fisica dei libri codice rappresenta una delle maggiori difficolt\u00e0 nell'utilizzo dei codici se comparati con la distribuzione dell'informazione cifrata dei cifrari a chiave segreta, notevolmente pi\u00f9 piccola e facile da occultare.\nUn libro codice \u00e8 solitamente costituito da due parti: una contenente la traduzione dal testo in chiaro a quello in codice, l'altra per la traduzione inversa. Per rendere pi\u00f9 agevoli le operazioni di consultazione, entrambe le parti sono organizzate alla stregua di un dizionario: la prima presenta i termini in chiaro ordinati in ordine alfabetico, la seconda invece elenca in ordine alfabetico i termini in codice."}
{"id": "2418746", "revid": "117080431", "url": "https://it.wikipedia.org/wiki?curid=2418746", "title": "Gran Premio degli Stati Uniti d'America 1964", "text": "Il Gran Premio degli Stati Uniti 1964 fu la nona gara della stagione 1964 del Campionato mondiale di Formula 1, disputata il 4 ottobre sul circuito Watkins Glen International.\nIl pilota principale della Cooper-Climax statunitense Phil Hill, che non aveva partecipato alla gara precedente (fu sostituito dal pilota di riserva), ritorn\u00f2 al volante.\nLa corsa vide la vittoria di Graham Hill su BRM, seguito da John Surtees su Ferrari e da Jo Siffert su Brabham-BRM."}
{"id": "2418751", "revid": "287204", "url": "https://it.wikipedia.org/wiki?curid=2418751", "title": "Annina", "text": "Annina \u00e8 il secondo singolo estratto dall'album \"Un giorno\" del cantautore romano Max Gazz\u00e8, pubblicato nel 2004."}
{"id": "2418755", "revid": "124808", "url": "https://it.wikipedia.org/wiki?curid=2418755", "title": "Il ritorno di Rita Repulsa", "text": ""}
{"id": "2418757", "revid": "146092", "url": "https://it.wikipedia.org/wiki?curid=2418757", "title": "Chiesa di Santa Maria delle Grazie a Caponapoli", "text": ""}
{"id": "2418758", "revid": "253269", "url": "https://it.wikipedia.org/wiki?curid=2418758", "title": "Vincent J. Donehue", "text": "Biografia.\nDonehue nacque a Whitehall. Diresse molti lavori a Broadway e fra questi \"The Trip to Bountiful\" (1953) con Lillian Gish, Jo Van Fleet e Eva Marie Saint, \"The Traveling Lady\" (1954) con Kim Stanley, \"27 Wagons Full of Cotton \" di Tennessee Williams (1955) con Maureen Stapleton, \"Sunrise at Campobello\" (1958) che gli fece vincere il Tony Award per il miglior regista, il musical di Rodgers e Hammerstein, \"The Sound of Music\" (1959) con Mary Martin, che tenne il cartellone per 1.443 repliche e gli frutt\u00f2 la candidatura al Tony, \"Daughter of Silence\" (1961), \"Lord Pengo\" (1962) con Charles Boyer e Agnes Moorehead, \"Jennie\" (1963) con Mary Martin e \"Catch Me if You Can\". Ripropose Mary Martin in \"Peter Pan\" nella versione per la televisione nel 1960.\nFra i film da lui diretti si ricordano \"Lonelyhearts\" (1958) con Montgomery Clift, Robert Ryan e Myrna Loy e \"Sunrise at Campobello\" (1960) che frutt\u00f2 a Greer Garson il Golden Globe per la migliore attrice e diverse candidature all'Oscar. \nMor\u00ec a New York per via di un linfoma di Hodgkin all'et\u00e0 di 50 anni."}
{"id": "2418759", "revid": "124123", "url": "https://it.wikipedia.org/wiki?curid=2418759", "title": "Mochitsura Hashimoto", "text": "Fu ufficiale comandante di sottomarini durante la seconda guerra mondiale. Il fatto pi\u00f9 noto della sua vita \u00e8 stato l'affondamento dell'incrociatore USS \"Indianapolis\", mentre era al comando del sommergibile \"I-58\". Chiamato a testimoniare alla corte marziale del Capitano McVay, Hashimoto non fu processato come temeva, anzi prosegu\u00ec ancora nel servizio per qualche tempo diventando responsabile dei sottomarini per la JSDF. \nRitornato in mare al comando di un cargo, venne processato nel 1974 per una collisione del cargo da lui comandato con una nave liberiana, e venne riconosciuto colpevole per la morte di parte dell'equipaggio. Si ritir\u00f2 in un tempio scintoista.\nNel 1999 si un\u00ec allo sforzo dei sopravvissuti all'affondamento dell'USS Indianapolis per riabilitare il capitano McVay.\nIl comandante Hashimoto mor\u00ec a Kyoto il 25 ottobre 2000, all'et\u00e0 di 91 anni."}
{"id": "2418760", "revid": "767487", "url": "https://it.wikipedia.org/wiki?curid=2418760", "title": "Near Dublin", "text": "Near Dublin \u00e8 un cortometraggio muto del 1924 diretto da Ralph Ceder, prodotto da Hal Roach con Stan Laurel.\nIl cortometraggio della durata di 20 minuti fu pubblicato l'11 maggio 1924."}
{"id": "2418761", "revid": "729019", "url": "https://it.wikipedia.org/wiki?curid=2418761", "title": "Gran Premio di Francia 1960", "text": "Il Gran Premio di Francia 1960 si \u00e8 svolto domenica 3 luglio 1960 sul circuito di Reims. La gara \u00e8 stata vinta da Jack Brabham seguito da Olivier Gendebien e da Bruce McLaren, tutti al volante di una Cooper.\nGara.\nI risultati del GP sono stati i seguenti:"}
{"id": "2418765", "revid": "3732", "url": "https://it.wikipedia.org/wiki?curid=2418765", "title": "Gran Premio del Messico 1964", "text": "Il Gran Premio del Messico 1964 fu la decima ed ultima gara della stagione 1964 del Campionato mondiale di Formula 1, disputata il 25 ottobre sul circuito Autodromo Hermanos Rodr\u00edguez.\nLa corsa vide la vittoria di Dan Gurney su Brabham-Climax, seguito da John Surtees e Lorenzo Bandini, entrambi su Ferrari.\nCon il secondo posto in gara il pilota britannico si aggiudic\u00f2 il Titolo Mondiale battendo i connazionali Hill e Clark. Lo stesso discorso per la Ferrari, Campione del Mondo Costruttori al fotofinish su BRM e Lotus-Climax.\nQuesto fu l'ultimo Gran Premio nella carriera di Phil Hill, Campione del Mondo del 1961.\nAnalisi per il campionato piloti.\nAll'ultimo appuntamento del Mondiale si presentano 3 piloti ancora in corsa per il titolo\nGraham Hill (39 punti validi su 41 effettivi) vince il titolo se:\nJohn Surtees (34 punti) vince il titolo se:\nJim Clark (30 punti) vince il titolo se:\nAnalisi per il campionato costruttori.\nFerrari, BRM e Lotus-Climax si contendono il titolo Mondiale costruttori\nLa Ferrari (43 punti validi) vince il titolo se:\nLa BRM (42 punti validi) vince il titolo se:\nLa Lotus-Climax (37 punti validi) vince il titolo se:\nGara.\nAlla partenza scatta bene Jim Clark, che prende subito il comando della corsa, mentre Surtees ha un problema che lo fa retrocedere al 13\u00ba posto; al 18\u00ba giro, comunque, l'inglese della Ferrari ha gi\u00e0 rimontato fino al quinto posto, dietro a Clark, Gurney, Hill e Bandini. In questa situazione il titolo Mondiale \u00e8 saldamente nelle mani del pilota scozzese della Lotus.\nAl 31\u00ba giro, Bandini, insidiando Hill per il terzo posto, tampona il pilota della BRM e lo manda in testacoda, costringendolo ad una sosta ai box che lo fa retrocedere in fondo al gruppo, e avvicinando cos\u00ec di fatto ulteriormente Clark alla vittoria del Mondiale; Bandini non subisce danneggiamenti e continua cos\u00ec in terza posizione davanti a Surtees.\nAl 63\u00b0 e terz'ultimo giro il colpo di scena: il motore si guasta sulla Lotus-Climax di Clark, che fino ad allora aveva dominato la gara, e lo scozzese perde diverse posizioni, riuscendo comunque a concludere al quinto posto. Gurney prende cos\u00ec il comando, davanti a Bandini e Surtees; in questa situazione il titolo andrebbe a Hill, al momento in 11\u00aa posizione, a 2 giri dalla testa della corsa, ma Bandini cede la sua posizione a Surtees, permettendo al compagno di squadra di ottenere i punti necessari per vincere il suo unico, rocambolesco Mondiale.\nGurney porta cos\u00ec alla Brabham la sua seconda vittoria stagionale, davanti al neocampione del mondo Surtees e a Bandini; per la prima volta la regola degli scarti si rivela decisiva per l'assegnazione del titolo, in quanto Hill ha ottenuto un punto effettivo in pi\u00f9 di Surtees, ma ha dovuto scartare un quinto posto e i due punti corrispondenti, retrocedendo cos\u00ec al secondo posto. Tale evenienza accadr\u00e0 una sola volta ancora nella storia della Formula 1, durante il Campionato 1988.\nLa Ferrari riesce ad aggiudicarsi anche il titolo tra i Costruttori, ripetendo il successo del 1961."}
{"id": "2418774", "revid": "124937616", "url": "https://it.wikipedia.org/wiki?curid=2418774", "title": "Associazione Calcio Femminile Alessandria", "text": "LAssociazione Calcio Femminile Alessandria \u00e8 un'associazione sportiva di calcio femminile con sede ad Alessandria. Milita in Serie C, terza serie del campionato italiano di calcio femminile.\nStoria.\nFondata a Novi Ligure nel 1978 come \"Novese\", si trasfer\u00ec a Spinetta Marengo dopo otto anni a seguito dell'assorbimento della locale A.C.F. ANPI Sport, neopromossa in Serie B.\nCon il nome di Novese-Spinetta prima e Spinettese poi, partecip\u00f2 al campionato nazionale di Serie B. Pur mantenendo la sua sede a Spinetta fino al 2004, nel 1992 assunse l'attuale nome. Da sempre ne \u00e8 presidentessa Maria Rosa Bellinzona; svolge oggi la sua attivit\u00e0 presso il Centro Sportivo Casermette, ad Alessandria zona Cristo.\nNel 2003 la squadra mandrogna ottenne il ripescaggio in A2, a cui partecip\u00f2 con 23 tesserate. Nella stagione 2004-2005 il miglior risultato di sempre (terzo posto). Milit\u00f2 per altre due stagioni in A2, partecipando in pi\u00f9 occasioni alla Coppa Italia. Nel 2007 retrocesse in B dopo \"play-out\"; alla ripresa delle attivit\u00e0, nel 2007-2008, la squadra perse la promozione per un punto. Il ritorno in A2 \u00e8 avvenuto al termine del campionato allenato da mister Pino Primavera 2008-2009 dopo la vittoria del girone A con 11 punti di vantaggio sulla seconda classificata.\nIl 2010 segna l'inizio della svolta del sodalizio grigio sia a livello societario che tecnico.\nIl Mister della Promozione Pino Primavera ritorna al calcio maschile e al suo posto la guida tecnica viene affidata a Fabio Andolfo.\nPassano pochi mesi e il 5 dicembre 2011 fa il suo esordio in panchina mister Giuseppe Maurizio Fossati, con alle spalle una grande esperienza nel calcio maschile.\nDalla stagione sportiva 2013/2014 la prima squadra \u00e8 stata affidata a mister Davide Cantone, militando con ottimi risultati nelle Serie B, ottenendo il 10\u00ba posto finale nel campionato edizione 2015/2016.\nNel contempo la societ\u00e0 sportiva ha deciso di rafforzare anche il settore giovanile implementando la compagine primavera, che ad oggi conta 21 atlete di et\u00e0 compresa tra i 14 e i 18 anni.\nL'Associazione Calcio Femminile Alessandria \u00e8 tra le poche societ\u00e0 di calcio femminile che pu\u00f2 contare anche su un numeroso settore giovanile scolastico composto dalla squadra Esordienti (14 atlete) e dalla squadra Pulcini/Primi calci (11 atlete).\nColori e simboli.\nI colori della maglia dell'Alessandria sono il grigio e il nero, ispirati alla divisa dell'Alessandria U.S.. Anche lo stemma \u00e8 simile a quello della squadra maschile.\nStadio.\nDal maggio 2011 l'Alessandria ha in gestione il centro sportivo \"Ex Casermette\" in zona Cristo via Giovanni Falcone. Attualmente \u00e8 in fase di ristrutturazione grazie soprattutto all'impegno dei genitori del settore giovanile."}
{"id": "2418775", "revid": "22475", "url": "https://it.wikipedia.org/wiki?curid=2418775", "title": "Stadio An der Alten F\u00f6rsterei", "text": "Lo Stadion An der Alten F\u00f6rsterei (traducibile in italiano come \"Stadio vicino alla vecchia casa del guardaboschi\"), pi\u00f9 comunemente noto come Alte F\u00f6rsterei o con la sigla AF, \u00e8 uno stadio calcistico della capitale tedesca Berlino, sito nel quartiere di K\u00f6penick. \nInaugurato nel 1920 e pi\u00f9 volte ampliato e ristrutturato, ospita le partite interne dell'Union Berlino, dopo aver precedentemente accolto i club antesignani.\nCon una capienza massima di posti (gran parte dei quali in piedi), l'Alte F\u00f6rsterei \u00e8 il maggior stadio ad uso esclusivamente calcistico della citt\u00e0 di Berlino.\nStoria.\nVerso il 1920 l'Union Obersch\u00f6neweide (societ\u00e0 calcistica antesignana dell'Union Berlino) dovette abbandonare il suo storico stadio in Wattstra\u00dfe (situato poco a sud dell'ippodromo di Karlshorst), destinato ad essere abbattuto per far spazio ad abitazioni.\nPer edificare un nuovo terreno di gioco venne individuata un'area a ridosso della foresta di Sadowa (poi rinominata Wuhlheide), sempre nel territorio dell'allora comune autonomo di Obersch\u00f6neweide (l'accorpamento con Berlino fu decretato il 1\u00ba ottobre 1920). Il \"Sadowa-Platz\" (o \"Sadowa-Sportplatz\") venne inaugurato ufficialmente il 7 agosto 1920 con la disputa di una partita tra Union Obersch\u00f6neweide e i campioni di Germania del Norimberga, terminata 1-2 per gli ospiti; la prima partita nell'impianto era stata tuttavia giocata gi\u00e0 il 17 marzo precedente tra i padroni di casa e il Viktoria Berlino (anche in quel caso si trattava di un'amichevole, chiusasi sull'1-1). La capienza iniziale degli spalti era di circa posti, dei quali solo 200 a sedere.\nLa vicinanza dello stadio ad una casa destinata all'alloggio del guardaboschi indusse col passare del tempo un cambio di nome dell'impianto, che divenne pertanto noto come \"Alte F\u00f6rsterei\".\nNel 1966, a seguito della promozione dell'Union Berlino in DDR-Oberliga (il massimo campionato della Germania Est), si rese necessario un ampliamento: nel giro di quattro anni fu pertanto innalzata la \"Gegengerade\" (tribuna opposta alla principale) e vennero effettuati interventi minori, sicch\u00e9 tra gli anni 1970 e 1980 la capienza dell'impianto fu portata a circa posti.\nData l'assenza di interventi di manutenzione successivi, negli anni 1990 l'Alte F\u00f6rsterei inizi\u00f2 ad accusare una certa obsolescenza, tanto che a partire dalla fine del decennio l'Union pot\u00e9 continuare a giocarvi solo grazie alla concessione di permessi temporanei.\nNel 2006 le autorit\u00e0 del calcio tedesco rifiutarono di prorogare tali deroghe, impedendo all'Union di disputare nell'impianto qualsiasi partita valida per i primi tre campionati nazionali e le coppe. La dirigenza dell'Union Berlino si trov\u00f2 quindi obbligata a scegliere se traslocare in un nuovo stadio oppure rinnovare la struttura gi\u00e0 esistente; si decise infine di perseguire quest'ultima soluzione. \nI lavori, iniziati nel 2007 e conclusi nel 2009, furono in larga parte svolti dagli stessi tifosi della squadra berlinese: grazie al lavoro gratuito di pi\u00f9 di 2000 volontari per circa 140 000 ore, lo stadio venne quasi integralmente ricostruito.\nL'8 luglio 2009 il \"nuovo\" Alte F\u00f6rsterei fu riaperto con un derby amichevole tra l'Union e l'Hertha Berlino. Negli anni successivi vennero effettuati ulteriori interventi integrativi sulla tribuna principale (integralmente ricostruita entro il 2012) permettendo di ampliare ulteriormente la capienza totale a posti.\nStruttura.\nL'impianto originario presentava la sola tribuna centrale coperta e dotata di seggiolini, mentre il resto degli spalti era scoperto e costruito a terrapieno con larghi gradoni in parte neanche rivestiti di cemento. Nel corso dei lavori di ristrutturazione la tribuna centrale \u00e8 stata abbattuta e ricostruita di maggiori dimensioni (e con migliori servizi a beneficio del pubblico), mentre il resto degli spalti \u00e8 stato rivestito in cemento ed egualmente dotato di copertura. \nLa struttura presenta una pianta rettangolare, con spalti affacciati direttamente sui bordi del terreno di gioco. \nPropriet\u00e0.\nNel 2009 la societ\u00e0 controllata dall'Union \"Stadionbetriebs AG\", proprietaria dello stadio, vendette azioni sulla struttura a 4141 tra soci e sponsor del club, per un valore complessivo di 2,73 milioni di euro. L'Alte F\u00f6rsterei \u00e8 cos\u00ec diventato il primo stadio di un campionato professionistico tedesco parzialmente di propriet\u00e0 dei tifosi."}
{"id": "2418778", "revid": "115301027", "url": "https://it.wikipedia.org/wiki?curid=2418778", "title": "Gran Premio di Gran Bretagna 1960", "text": "Il Gran Premio di Gran Bretagna 1960 si \u00e8 svolto domenica 16 luglio 1960 sul circuito di Silverstone. La gara \u00e8 stata vinta da Jack Brabham seguito dai due piloti della Lotus John Surtees e Innes Ireland.\nGara.\nI risultati del GP sono stati i seguenti:"}
{"id": "2418779", "revid": "339392", "url": "https://it.wikipedia.org/wiki?curid=2418779", "title": "Talat Pasha", "text": ""}
{"id": "2418781", "revid": "473137", "url": "https://it.wikipedia.org/wiki?curid=2418781", "title": "Hedy Krissane", "text": "Biografia.\nHedy Krissane \u00e8 nato a Tataouine, un paesino della Tunisia. Nel 1992 si trasferisce in Italia. Nella capitale segue dei corsi di recitazione e di regia. Inizia la sua carriera lavorando in televisione in \"Beato fra le donne\" (1995); \"Il grande gioco del mercante in fiera\" (1996); \"Il gatto e la volpe\" (1997), con Paolo Bonolis, e \"Ciao Mara\" (1997), con Mara Venier.\nDebutta come attore recitando ne \"L'albero dei destini sospesi\", scritto e diretto dal regista algerino Rashid Benhadj, e ne \"L'appartamento\", regia di Francesca Pirani, entrambi film tv di Rai 2. Al cinema esordisce con una parte in \"Tre uomini e una gamba\" (1997), del trio Aldo, Giovanni e Giacomo, e Massimo Venier e a cui segue \"Simpatici &amp; antipatici\" (1998), di Christian De Sica.\nSuccessivamente Luigi Perelli lo sceglie per interpretare una piccola parte nella miniserie tv in due puntate, \"Sospetti\", con Sebastiano Somma, e ne \"La piovra 10\", con Remo Girone e Patricia Millardet, in onda rispettivamente nel 2000 e nel 2001 su Rai 2 e Rai Uno.\nNel 2001 \u00e8 Baduat nella seconda stagione della miniserie di Canale 5, \"Valeria medico legale\", regia di Elvio Porta. Nel 2003 \u00e8 \"Mory\" in \"Sospetti 2\", regia di Gianni Lepre, e sempre nello stesso anno \u00e8 uno dei protagonisti del noir \"Tre punto sei\", diretto da Nicola Rondolino. Inoltre recita nel cortometraggio \"Kappa\u00f2\" di Michele Rovini, e poi dirige se stesso nel cortometraggio \"Lebess (non c'\u00e8 male)\". Il 2004 \u00e8 l'anno del film di Marco Ponti, \"A/R Andata + Ritorno\".\nNel 2008 ritorna sul piccolo schermo con \"R.I.S. 4 - Delitti imperfetti\", dove recita nell'episodio \"La strage\", regia di Fabio Tagliavia, ispirato alla strage di Erba. Nel 2008 gira il suo terzo cortometraggio, \"Da qualche parte in citt\u00e0\", con Serena Iansiti, Marianna De Micheli, Luca Ferrante e Umberto Procopio.\nNel 2009 gira il suo quarto cortometraggio \"Ali di cera\" vincendo per la terza volta il Torino Film Festival 2009 come miglior corto spazio Torino e molti altri premi nazionali e internazionali. Nello stesso anno recita nel film di Marco Campogiani La cosa giusta con Paolo Briguglia e Enio Fantastichini.\nNel 2011 \u00e8 di nuovo con Marco Ponti nel suo film \"Ti amo troppo per dirtelo\" con Francesco Scianna e Carolina Crescentini e dirige la commedia \"Aspromonte\". Il film, opera prima del regista, uscito nelle sale il 31 gennaio 2013 distribuito da CineClub Internazionale.\nNel 2013 fa parte del cast corale di \"Italian Movies\" di Matteo Pellegrini e interpreta Hamed nel film di Rolando Ravello \"Tutti contro tutti\" prodotto da Fandango.\nNel 2014 \u00e8 uno dei protagonisti della commedia multietnica \"Ameluk\" di Mimmo Mancini e in \"Seconda primavera\" di Francesco Calogero. Il film con Nino Frassica \u00e8 uscito nelle sale nel 2016.\nNel 2017 fa parte del film La Tenerezza di Gianni Amelio con Elio Germano, Micaela Ramazzotti e Giovanna Mezzogiorno alla quale fa da coach per la lingua araba usata nel film. Nel 2018 torna dietro la macchina da presa per il cortometraggio La festa pi\u00f9 bellissima presentato al Mostra internazionale d'arte Cinematografica di Venezia. Nel 2019, Gianni Amelio lo chiama per Hammamet dove interpreta il cardiologo tunisino di Craxi a fianco a Pierfrancesco Favino. Il film \u00e8 prodotto da Pepito Produzione e distribuito da Rai Cinema. \nPremi e riconoscimenti.\nPer \"Lebess (non c'\u00e8 male)\":\nPer \"Colpevole fino a prova contraria\":\nPer \"Ali di cera\":"}
{"id": "2418782", "revid": "121856855", "url": "https://it.wikipedia.org/wiki?curid=2418782", "title": "Abbazia di Nonnberg", "text": "L'abbazia di Nonnberg \u00e8 un'abbazia benedettina sita nei pressi di Salisburgo in Austria.\nStoria.\nVenne fondata intorno al 714 da san Ruperto ed \u00e8 il monastero di suore pi\u00f9 antico fra le nazioni di lingua tedesca. La fondazione monastica era secondo la regola irlandese-insulare di San Colombano, fino alla riforma generale benedettina di Benedetto d'Aniane nel IX secolo. La prima badessa fu santa Erentrude, che era nipote di san Ruperto.\nLa dotazione dell'abbazia fu data da Teodeberto di Baviera, e aumentata dall'imperatore Enrico II, che fu anche duca di Bavaria.\nL'abbazia fu indipendente dal 987 e venne ricostruita intorno al 1000. Venne poi semidistrutta dal fuoco intorno al 1423 e ricostruita fra il 1464 ed il 1509. Nel 1624 la chiesa venne ampliata con l'aggiunta di tre cappelle laterali. Nel 1880 venne poi ristrutturata in stile barocco.\nGrazie a Maria Augusta Kutschera, divenuta poi Maria Augusta von Trapp, che insegn\u00f2 nella scuola della stessa abbazia e che fece noviziato nell'annesso convento dopo la prima guerra mondiale, la cui vita \u00e8 alla base del film \"Tutti insieme appassionatamente\" e della serie animata \"Cantiamo insieme\", l'Abbazia di Nonnberg ha acquisito fama internazionale."}
{"id": "2418784", "revid": "72265", "url": "https://it.wikipedia.org/wiki?curid=2418784", "title": "Seziani", "text": ""}
{"id": "2418785", "revid": "121610197", "url": "https://it.wikipedia.org/wiki?curid=2418785", "title": "Sistema svizzero", "text": "Il sistema svizzero \u00e8 un criterio utilizzato in competizioni di giochi come scacchi, bridge e squash o in certi tornei di giochi di carte collezionabili come \",\" \"Pok\u00e9mon Trading Card Game e \"Yu-Gi-Oh!\".\" Fu creato a Zurigo nel 1895, durante un torneo di scacchi: consiste nell'accoppiare, nell'ambito di un torneo, di volta in volta giocatori che abbiano accumulato un eguale punteggio (oppure, in mancanza, giocatori con un punteggio vicino).\nL'iniziale accoppiamento \u00e8 svolto in base ad un presunto indice di abilit\u00e0 (per esempio, l'Elo negli scacchi) che divide i partecipanti in due gruppi: nel primo rientrano, elencati per ordine di punteggio, i giocatori pi\u00f9 forti mentre nel secondo i rimanenti (sempre elencati in ordine di punteggio). Il miglior giocatore del primo gruppo viene accoppiato con il miglior giocatore del secondo, e cos\u00ec via: negli scacchi si cerca, nei limiti del possibile, di far giocare lo stesso numero di partite sia con il colore bianco che con il colore nero.\nIl regolamento completo per gli scacchi \u00e8 gestito dalla FIDE, i cui organizzatori si avvalgono di un computer e di un apposito software: tale sistema \u00e8 proprio di tornei con un alto numero di partecipanti e scontri ad eliminazione diretta. Quando invece due o pi\u00f9 giocatori riportano il medesimo punteggio nel contesto di una classifica, si ricorre a sistemi di spareggio come il sistema Buchholz."}
{"id": "2418790", "revid": "599013", "url": "https://it.wikipedia.org/wiki?curid=2418790", "title": "Joost van der Westhuizen", "text": "Nel 2011 gli fu diagnosticata la sclerosi laterale amiotrofica, a seguito della quale mor\u00ec quasi sei anni pi\u00f9 tardi.\nPer i suoi meriti sportivi figura dal 2007 nella International Rugby Hall of Fame e nella World Rugby Hall of Fame.\nBiografia.\nNel rugby fin dall'et\u00e0 di cinque anni, van der Westhuizen crebbe nella compagine provinciale di Currie Cup dei Blue Bulls; esord\u00ec in Nazionale sudafricana ancora nell'epoca dilettantistica, nel 1993, a Buenos Aires contro l'.\nDue anni dopo fu incluso nella selezione che prese parte alla sua prima Coppa del Mondo assoluta, dopo la fine dell\"'apartheid\" e la conseguente rimozione del bando internazionale nei confronti del Sudafrica; van der Westhuizen fu presente in cinque incontri della manifestazione e si laure\u00f2 campione del mondo.\nFu presente anche alla nel Regno Unito, in cui il si classific\u00f2 al terzo posto; nel frattempo, divenuto professionista nel 1996, aveva debuttato nel Super 12 con la maglia della \"franchise\" dei Bulls.\nNel 2001 van der Westhuizen firm\u00f2 un contratto con i gallesi del ; tuttavia, la Federazione sudafricana ne ventil\u00f2 l'esclusione dagli \"Springbok\" qualora si fosse trasferito all'estero; di fronte alla prospettiva di perdere l'occasione di disputare la van der Westhuizen si ritir\u00f2 dall'impegno con il Newport suscitandone violente reazioni.\nDopo la , conclusasi con l'eliminazione del ai quarti di finale, van der Westhuizen si ritir\u00f2 dall'attivit\u00e0 agonistica, passando all'impegno con SuperSport, testata giornalistica sportiva.\nAl suo attivo vanta anche due inviti nei , contro altrettanti XV della e del .\nNel 2007 fu ammesso nell'International Rugby Hall of Fame.\nNel 2009 fece scandalo un video in cui Joost van der Westhuizen veniva ripreso durante un rapporto sessuale con una ballerina sudafricana; nel corso del filmato l'ex giocatore veniva anche visto assumere cocaina; nonostante all'inizio avesse negato, la conferma indiretta della sua identit\u00e0 si ebbe dall'autore del video, Anton de Beer, che si dichiar\u00f2 rammaricato di aver messo van der Westhuizen in cattiva luce; il video, realizzato un paio d'anni prima con la collaborazione della ex fidanzata dello stesso de Beer, era stato girato al solo scopo, disse de Beer, di rivenderlo allo stesso van der Westhuizen e lucrare una certa quantit\u00e0 di denaro.\nIn giugno, inoltre, fu ricoverato d'urgenza in ospedale a Johannesburg dopo un collasso occorsogli mentre era alla guida della sua vettura; la diagnosi fu attacco cardiaco, che alcune fonti giornalistiche misero in relazione con un possibile abuso di droghe.\nLa vicenda del video-scandalo port\u00f2 alla rottura del contratto con SuperSport e, un anno pi\u00f9 tardi, al divorzio da sua moglie Amor Vittone.\nNel maggio 2011, a seguito di analisi svolte dopo che van der Westhuizen lamentava un dolore al braccio, fu diagnosticata a suo carico una malattia neurologica degenerativa che successive analisi in luglio effettuate in una clinica specializzata di Cleveland, negli Stati Uniti, confermarono essere una sclerosi laterale amiotrofica; tra i suoi ex compagni di Nazionale, anche Andr\u00e9 Venter risultava colpito da una malattia affine, la mielite trasversa.\nDopo avere appreso della sindrome che lo colp\u00ec, van der Westhuizen diede vita alla J9 Foundation, al fine di sensibilizzare l'opinione pubblica sulla SLA e raccogliere fondi per la ricerca su tale malattia.\nRimase attivo all'interno della J9 Foundation sino alla morte, avvenuta il 6 febbraio 2017, a 45 anni."}
{"id": "2418800", "revid": "838137", "url": "https://it.wikipedia.org/wiki?curid=2418800", "title": "Lokve", "text": "Lokve pu\u00f2 riferirsi a diversi toponimi:"}
{"id": "2418805", "revid": "149587", "url": "https://it.wikipedia.org/wiki?curid=2418805", "title": "Loque", "text": ""}
{"id": "2418806", "revid": "892776", "url": "https://it.wikipedia.org/wiki?curid=2418806", "title": "Cifrario a trasposizione", "text": "In crittografia un cifrario a trasposizione \u00e8 un metodo di cifratura in cui le posizioni occupate dalle unit\u00e0 di testo in chiaro (che in genere sono lettere o gruppi di esse) sono cambiate secondo un determinato schema, cos\u00ec che il testo cifrato costituisca una permutazione del testo in chiaro.\nMatematicamente parlando viene utilizzata una funzione di corrispondenza biunivoca sulle posizioni dei caratteri durante l'operazione di codifica e una funzione inversa durante quella di decodifica.\nQuelle che seguono sono alcune implementazioni di cifrari a trasposizione.\nCifrario a staccionata.\nIl cifrario a staccionata \u00e8 un tipo di cifrario a trasposizione che deve il suo nome al modo in cui il testo in chiaro viene cifrato: esso viene trascritto lettera per lettera su righe ideali, diagonalmente verso il basso e poi risalendo una volta arrivati alla riga pi\u00f9 bassa e viceversa arrivati alla riga pi\u00f9 in alto, disegnando ipotetiche traverse di un'immaginaria staccionata. Il messaggio cifrato si ottiene, alla fine, leggendo le lettere cos\u00ec posizionate riga per riga. Ad esempio, utilizzando 3 righe e il messaggio \"PIANTARE IL CAMPO DIETRO LA COLLINA\", la trasposizione sar\u00e0:\n P . . . T . . . I . . . M . . . I . . . O . . . O . . . N .\n . I . N . A . E . L . A . P . D . E . R . L . C . L . I . A\n . . A . . . R . . . C . . . O . . . T . . . A . . . L . . .\nChe sar\u00e0 cifrato come:\n PTIMI OONIN AELAP DERLC LIAAR COTAL\nCifrario a percorso.\nIn un cifrario a percorso il testo in chiaro viene prima scritto in una griglia di dimensioni prefissate e poi letto seguendo uno schema dato dalla chiave. Ad esempio, usando lo stesso testo in chiaro utilizzato per l'esempio precedente, potremmo avere:\n P A C D O L\n I R A I L L\n A E M E A I\n N I P T C N\n T L O R O A\nLa chiave potrebbe specificare di \"leggere in spirali concentriche, in senso antiorario, partendo dall'angolo in alto a destra\".Otterremmo perci\u00f2 il seguente testo cifrato:\n LODCAPIANTLOROANILLIAREIPTCAEM\nI cifrari a percorso possono avere molte pi\u00f9 chiavi di quelli a staccionata. Infatti, per messaggi di una certa lunghezza il numero di possibili chiavi \u00e8 potenzialmente troppo grande anche essere provate dai moderni computer. Nonostante ci\u00f2, non tutte le chiavi sono ugualmente valide: i percorsi scelti malamente possono lasciare troppi blocchi di testo in chiaro o possono semplicemente invertire il testo, dando cos\u00ec ad un crittanalisita informazioni sui percorsi usati.\nUna variante interessante del cifrario a percorso fu l'Union Route Cipher, il cifrario a percorso dell'Unione, utilizzato dalle forze dell'Unione durante la Guerra di secessione americana. Esso era un normale cifrario a percorso ma che operava su intere parole piuttosto che sulle singole lettere. A causa di questo modo di operare, alcune parole di importante significato venivano prima codificate tramite un codice. A volte venivano anche inserite parole inutili al senso del discorso al solo scopo di confondere le acque o per rendere il testo cifrato di senso compiuto.\nTrasposizione colonnare.\nNella trasposizione colonnare il messaggio \u00e8 scritto lungo le righe di una griglia di dimensioni prefissate e poi letto lungo le colonne, secondo un ordine particolare delle stesse. Sia la lunghezza delle righe che la permutazione delle colonne sono definite da una parola chiave. Ad esempio, la parola VETRINA \u00e8 lunga 7 lettere, cos\u00ec le righe saranno anch'esse di lunghezza 7, e la permutazione \u00e8 definita dall'ordine alfabetico delle lettere della parola chiave. In questo caso l'ordine sarebbe \"7-2-6-5-3-4-1\" perch\u00e9 l'ordine alfabetico delle lettere di VETRINA \u00e8 A-E-I-N-R-T-V, e le loro posizioni sono quindi A=1, E=2, I=3, N=4, R=5, T=6 e V=7, per cui V-E-T-R-I-N-A corrisponde proprio a 7-2-6-5-3-4-1.\nNei cifrari a trasposizione colonnare regolari le posizioni vuote alla fine dell'ultima riga vengono riempite con caratteri casuali, mentre in quelli irregolari sono lasciati bianchi. Alla fine, il messaggio \u00e8 letto sulle colonne secondo l'ordine specificato dalla parola chiave. Ad esempio, supponendo di usare la parola chiave VETRINA e il messaggio PIANTARE IL CAMPO DIETRO LA COLLINA, in una trasposizione colonnare regolare avremmo una griglia cos\u00ec composta:\n V E T R I N A\n 7 2 6 5 3 4 1\n P I A N T A R\n E I L C A M P\n O D I E T R O\n L A C O L L I\n N A D V Y I Q\nCon le ultime cinque lettere insignificanti (DVYIQ). Il testo cifrato \u00e8 cos\u00ec letto:\n RPOIQ IIDAA TATLY AMRLI NCEOV ALICD PEOLN\nNel caso di una trasposizione colonnare irregolare, invece, la griglia sarebbe cos\u00ec creata:\n 7 2 6 5 3 4 1\n P I A N T A R\n E I L C A M P\n O D I E T R O\n L A C O L L I\n N A\nE il messaggio cifrato sarebbe il seguente:\n RPOII IDAAT ATLAM RLNCE OALIC PEOLN\nPer decifrarlo, il destinatario risale alla lunghezza delle colonne dividendo la lunghezza del messaggio per quella della parola chiave. Poi pu\u00f2 scrivere il messaggio riorganizzandolo in colonne e poi riordinare le colonne in base alla parola chiave.\nI cifrari a trasposizione colonnare sono oggi usati solo come giochi enigmistici o per utilizzi dilettantistici: alcuni gruppi di scout, ad esempio, utilizzano un cifrario a trasposizione colonnare regolare per rendere illeggibili semplici comunicazioni.\nTrasposizione doppia.\nUna trasposizione colonnare singola sarebbe violabile indovinando la possibile lunghezza delle colonne e provando a scrivere il messaggio in esse (ma nell'ordine sbagliato, dato che la parola chiave non \u00e8 ancora nota) e poi cercando possibili anagrammi. Per rendere questo tipo di cifrario pi\u00f9 robusto si usa spesso una trasposizione doppia, che essenzialmente \u00e8 una trasposizione colonnare applicata due volte. Si pu\u00f2 utilizzare la stessa chiave per entrambe le trasposizioni, oppure si possono utilizzare due chiavi differenti.\nOperando, ad esempio, sul risultato della precedente trasposizione colonnare irregolare, e applicando una seconda cifratura con una chiave differente, ad esempio PORTALE (da cui si ottiene la permutazione 5-4-6-7-1-3-2) otteniamo la seguente griglia:\nRPOII IDAAT ATLAM RLNCE OALIC PEOLN\n 5 4 6 7 1 3 2\n R P O I I I D\n A A T A T L A\n M R L N C E O\n A L I C P E O\n L N\nDa cui \u00e8 facile calcolare il testo cifrato:\n ITCPD AOOIL EEPAR LNRAM ALOTL IIANC\nImpieghi bellici.\nDurante la Prima guerra mondiale i militari tedeschi utilizzavano un cifrario a trasposizione colonnare doppia: il sistema era per\u00f2 regolarmente violato dall'esercito francese, che lo aveva battezzato \"\u00dcbchi\": gli analisti transalpini recuperavano le nuove parole chiave nel giro di pochi giorni. Questi successi ebbero un cos\u00ec vasto risalto che fu addirittura pubblicato un articolo sul giornale \"Le Matin\": dopo tale pubblicazione, i Tedeschi adottarono il 18 novembre 1914 un nuovo sistema di cifratura.\nNella Seconda guerra mondiale i cifrari a trasposizione colonnare doppia furono utilizzati dai gruppi di resistenza all'invasione tedesca olandesi e francesi (i \"maquis\") e dai corpi di sabotaggio inglesi SOE (SOE), che operarono in clandestinit\u00e0 in buona parte dell'Europa. Questi cifrari furono utilizzati anche dai servizi strategici americani, che crearono un reparto simile al SOE britannico, e come cifrario di emergenza dall'esercito e dalla marina tedeschi.\nI cifrari a trasposizione doppia sono stati considerati, almeno fino all'avvento del cifrario VIC, tra i cifrari pi\u00f9 complicati che un agente segreto poteva utilizzare per operare in condizioni di sicurezza precarie.\nTrasposizione di Myszkowski.\nUna variante della trasposizione colonnare \u00e8 la trasposizione di Myszkowski, cos\u00ec detta perch\u00e9 proposta nel 1902 da \u00c9mile Victor Th\u00e9odore Myszkowski. Nelle altre trasposizioni, se nella parola chiave ci sono delle lettere ripetute, queste vengono sostituite da quelle che seguono nell'alfabeto: ad esempio, la parola chiave \"PATATA\" genera la permutazione numerica \"4-1-5-2-6-3\" (da \"PATBUC\"). Nella trasposizione di Myszkowski, invece, le lettere ripetute generano permutazioni identiche, per cui la parola chiave \"PATATA\" restituisce la permutazione \"2-1-3-1-3-1\".\nCostruendo la griglia con la solita frase degli esempi precedenti si ottiene:\n 2 1 3 1 3 1\n P I A N T A\n R E I L C A\n M P O D I E\n T R O L A C\n O L L I N A\nPer ottenere il testo cifrato si prendono le colonne identificate da numeri unici e si trascrivono dall'alto in basso, mentre le colonne con numeri ripetuti sono trascritte per righe procedendo da sinistra a destra. Per cui dalla griglia precedente prima si opera sulle colonne \"1\" da sinistra a destra e dall'alto in basso, poi si trascrive la colonna \"2\" operando invece dall'alto in basso, infine si trascrivono le colonne \"3\" sempre da sinistra a destra e dall'alto in basso, ottenendo:\n INAEL APDER LCLIA PRMTO ATICO IOALN\nTrasposizione disturbata.\nNella trasposizione disturbata alcune posizioni della griglia sono lasciate volutamente vuote e non sono usate quando la griglia viene riempita con le lettere del messaggio in chiaro. In questa maniera si va ad alterare la regolarit\u00e0 dei riempimenti e ci\u00f2 rende il lavoro del crittanalista pi\u00f9 difficile.\nGriglie.\nI cosiddetti cifrari a griglia sono un'altra forma dei cifrari a trasposizione: come si evince dal nome, essi utilizzano, invece che algoritmi matematici, vere e proprie maschere, in genere di carta, in cui sono ritagliate delle finestrelle. Questi cifrari possono produrre trasposizioni altamente irregolari in relazione al periodo specificato dalla dimensione della griglia ma richiedono che i destinatari dei messaggi conservino materialmente una chiave segreta. Le griglie comparvero per la prima volta nel 1550 e furono usate per lungo tempo; esse erano ancora impiegate per cifrare le corrispondenze militari durante i primi mesi della Prima Guerra Mondiale.\nInvestigazione e crittanalisi.\nDato che la trasposizione non modifica la frequenza delle singole lettere, una trasposizione semplice pu\u00f2 essere facilmente individuata con l'analisi delle frequenze. Se un testo cifrato manifesta una distribuzione delle frequenze molto simile a quella di un testo in chiaro, il pi\u00f9 delle volte esso risulta proprio una trasposizione che pu\u00f2 essere risolta semplicemente anagrammandolo: si prendono piccole parti del messaggio da posizioni casuali e si combinano insieme osservando se il testo ottenuto presenta la comparsa di porzioni che sembrano anagrammi di parole di senso compiuto, e poi si risolvono questi anagrammi. Una volta che sono stati risolti, questi anagrammi rivelano informazioni sulla regola utilizzata per la trasposizione e il metodo pu\u00f2 essere conseguentemente esteso al resto del messaggio.\nLe trasposizioni pi\u00f9 semplici soffrono inoltre del fatto che parole chiavi molto simili a quella utilizzata per la cifratura rivelano spesso lunghe porzioni di testo leggibile intervallato da sequenze di caratteri senza senso. La conseguenza \u00e8 che tali cifrari risultano vulnerabili agli algoritmi ottimizzati per la ricerca dei dati, come gli algoritmi genetici.\nCombinazioni.\nLa trasposizione \u00e8 spesso combinata con altre tecniche. Ad esempio, un semplice cifrario a sostituzione combinato con una trasposizione colonnare elimina le debolezze di entrambi gli schemi. Il rimpiazzo di simboli nel testo cifrato ad elevata frequenza con lettere del testo in chiaro ad elevata frequenza non rivela porzioni del testo in chiaro grazie proprio alla trasposizione. L'anagrammare di una trasposizione non funziona, invece, a causa della sostituzione.\nLa tecnica della combinazione risulta particolarmente potente se combinata con il frazionamento (vedi sotto). Uno svantaggio di questi schemi di cifratura sta nel fatto che diventano pi\u00f9 laboriosi e suscettibili di errori rispetto ai cifrari pi\u00f9 semplici.\nFrazionamento.\nLa trasposizione risulta particolarmente efficiente quando viene abbinata al frazionamento, cio\u00e8 un passaggio preliminare che divide ogni simbolo del testo in chiaro in pi\u00f9 simboli di testo cifrato. Ad esempio, l'alfabeto del testo in chiaro potrebbe essere trascritto in una griglia in cui ogni lettera del messaggio potrebbe essere rimpiazzata dalle sue coordinate (vedi il quadrato di Polibio). Un altro metodo di frazionamento \u00e8 la semplice conversione del messaggio in codice Morse, con un simbolo per gli spazi, uno per i punti e uno per le linee.\nQuando un tale messaggio frazionato viene trasposto, le sue singole lettere vengono ben separate nel messaggio ottenendo nel contempo la diffusione teorizzata da Claude E. Shannon: il cifrario bifido, il cifrario trifido, il cifrario ADFGVX e il cifrario di VIC sono tutti esempi di cifrari che combinano il frazionamento e la trasposizione.\nUn'altra soluzione consiste nel rimpiazzare ogni lettera con la sua rappresentazione binaria, trasporre questa e poi convertire la nuova stringa binaria nel corrispondente carattere ASCII. Per rendere pi\u00f9 difficile la violazione del cifrario \u00e8 possibile effettuare pi\u00f9 volte la conversione della stringa binaria prima di convertire il risultato in un carattere ASCII: molti cifrari a blocchi moderni si rifanno a questa idea applicando forme di trasposizione pi\u00f9 complesse."}
{"id": "2418809", "revid": "117080470", "url": "https://it.wikipedia.org/wiki?curid=2418809", "title": "Gran Premio del Sudafrica 1965", "text": "Il Gran Premio del Sud Africa 1965 fu la prima gara della stagione 1965 del Campionato mondiale di Formula 1, disputata il 1\u00ba gennaio sul Circuito di East London.\nLa corsa vide la vittoria di Jim Clark su Lotus-Climax, seguito da John Surtees su Ferrari e Graham Hill su BRM."}
{"id": "2418811", "revid": "287204", "url": "https://it.wikipedia.org/wiki?curid=2418811", "title": "Giardino botanico alpino di Pietra Corva", "text": "Il giardino botanico alpino di Pietra Corva \u00e8 un orto botanico che si trova nel territorio dei comuni italiani di Romagnese e Alta Val Tidone, nell'Appennino ligure, nei pressi dell'omonimo monte da cui prende il nome, sullo spartiacque tra la val Tidone e la val Tidoncello, a circa di altitudine.\nIl giardino botanico alpino di Pietra Corva, gestito dalla provincia di Pavia tramite una convenzione con il comune di Romagnese e la comunit\u00e0 montana Oltrep\u00f2 Pavese, \u00e8 membro, insieme ad altri orti botanici italiani, francesi e svizzeri, dell'Associazione internazionale giardini botanici alpini, associazione che ha per scopo lo studio, la difesa e la conservazione della flora alpina di ogni continente.\nStoria.\nL'orto botanico venne concepito e realizzato a partire dagli anni '60 del XX secolo per iniziativa del veterinario e naturalista Antonio Ridella, con lo scopo di \u00abconservare ed adattare piante d'alta quota provenienti da sistemi montuosi di tutto il mondo\u00bb. Durante questi anni, Ridella, affiancato dal giardiniere Cesare Soffritti, il quale si occupava anche della realizzazione da un punto di vista operativo degli allestimenti, comp\u00ec diversi viaggi sulle principali catene montuose europee, raccogliendo vari esemplari di piante e fiori spontanei da inserire nel giardino. Il giardino venne, quindi, aperto al pubblico nel 1967.\nNegli anni successivi all'apertura, il progetto di Ridella vide il coinvolgimento di diversi botanofili, i quali contribuirono al potenziamento della struttura.\nRidella rimase alla guida della struttura fino alla sua morte, avvenuta nel 1984; suo successore fu Adriano Bernini. Nonostante la morte di Ridella, lo sviluppo del parco continu\u00f2 con il graduale ampliarsi delle collezioni, la realizzazione di nuove aiuolee e la predisposizione del catalogo dei semi che permise un pi\u00f9 facile scambio dei sementi con altri orti botanici localizzati in tutti i continenti.\nNel 2001 venne aperto al pubblico il complesso del centro-visita, comprendente un piccolo museo naturalistico concepito per facilitare il conoscimento dell'ambiente del giardino da parte dei visitatori. Nel 2002 il parco fu tra i membri fondatori della Rete degli Orti botanici della Lombardia.\nA partire dal 2004 il giardino botanico ospita il Centro Studi dell'Appennino Settentrionale, ente deputato alla ricerca, all'educazione e all'informazione riguardo l'ecosistema tipico della catena montuosa appenninica, nonch\u00e9 la salvaguardia e il ripristino di aree caratterizzate da una spiccata vocazione naturalistica. Nel 2009, in occasione della trasformazione in associazione della Rete degli Orti botanici della Lombardia, il giardino decise di non aderire al nuovo circuito, uscendo cos\u00ec dal network.\nNel 2014 la provincia di Pavia avvi\u00f2 l'iter per la costituzione di un sito SIC situato nei pressi della Pietra Corva e che includesse al suo interno anche la parte di giardino botanico ricadente nel comune di Romagnese. La candidatura venne, poi, validata dalla regione Lombardia e dal ministero dell'ambiente e, infine, accettata da parte dell'Unione europea nei primi mesi del 2019.\nDescrizione.\nIl Giardino \u00e8 diviso in settori ciascuno dei quali identificato da una lettera. Il settore A, situato in una zona posta prevalentemente in ombra, contiene piante caratterizzate da una fioritura particolarmente precoce, usualmente in periodi in cui il manto nevoso non \u00e8 ancora completamente disciolto. Tra le specie presenti in questo settore ci sono crochi, bucaneve, campanellini, scille, anemoni, ranuncoli e sassifraghe. Nelle vicinanze di questo settore si trova un tratto di bosco, in parte coperto da faggeta, in parte misto dove sono presenti faggi, aceri, carpini castagni, sorbi, peri, ciliegi, noccioli, biancospini, larici e pini.\nIl settore B \u00e8 caratterizzato dalla presenza di uno stagno al cui interno sono presenti la ninfea bianca, il trifoglione d\u2019acqua, il ranuncolo delle canne e la sagittaria, mentre ai suoi bordi si trovano alte erbe come felci, iris e tife, nonch\u00e9 alcune orhidee palustri come la orchidea incarnata e l'elleborina palustre.\nIl settore C contiene al suo interno una selezione di essenze provenienti delle Alpi Marittime, delle Dolomiti, dal massiccio del Gran Sasso e delle Alpi Apuane, tra le quali la Gentiana ligustica e il semprevivio di Allioni provenienti dalle Alpi Marittime, l'aquilegia di Einsele e la \" Gentiana clusii\" provenienti dalle Dolomiti, la stella alpina dell'Appennino e la Gentiana dinarica provenienti dal Gran Sasso e l'erba perla rupestre e la Potentilla apennina provenienti dalle Alpi Apuane.\nIl settore F trova al suo interno un piccolo corso d'acqua che nasce nei pressi di uno stagno artificiale e alimenta due torbiere dove sono presenti diverse specie tipiche di questi ambienti tra cui \" Hydrocotyle vulgaris\" , \"Parnassia palustris\" , \"Tofieldia calyculata\" e la viola palustre. In questo settore \u00e8 presente anche la Sarracenia purpurea, una pianta carnivora di origine americana che, pur non essendo autoctona delle torbiere situate in Italia, si trova a suo agio in queste condizioni ambientali. All'interno del settore \u00e8 presente anche la \"Meleagride minore\", detta anche fritillaria montana, che cresce spontaneamente in due piccole aree e che \u00e8 stata elevata a simbolo dell'intero giardino.\nIl settore G, ospita, cos\u00ec come il settore B, uno stagno, all'interno del quale \u00e8 presente la ninfea gialla. Altre essenze che si trovano nel settore sono diverse sassifraghe e specie endemiche delle Alpi meridionali come la colombina gialla e la Dafne minore. Vicino al settore G si trovano i settori H e I che ospitano, rispettivamente specie come il ciclamino delle alpi e la betulla nana per l'H e diverse Liliaceae per l'I.\nIl settore L ospita piante provenienti dai Pirenei come il narciso ciclamino, dalle Ande come l'araucaria araucana e dal Nord America. Infine, i settori O e P, localizzati nell'estremit\u00e0 pi\u00f9 elevata del giardino, presentano affioramenti di roccia e ghiaioni nei quali sono riprodotte le condizioni dell'orizzonte alpino, con essenze come la soldanella alpina, la bonarota comune e l'atro alpino. In una porzione del settore O \u00e8 presente, sfruttando la presenza di rocce ofiolitiche, una selezione di piante tipiche degli affioramenti ofiolitici che caratterizzano diversi rilievi posti nelle vicinanze del parco, tra cui la linajola dei serpentini e la costolina appenninica."}
{"id": "2418812", "revid": "1305772", "url": "https://it.wikipedia.org/wiki?curid=2418812", "title": "Hot Tuna (album)", "text": "Hot Tuna \u00e8 il primo album dell'omonimo gruppo ed \u00e8 stato pubblicato nel giugno del 1970. \u00c8 un album live e contiene brani registrati nel concerto tenuto al New Orleans House di Berkeley in California.\nNel 1996, la RCA ha pubblicato un box set intitolato \"In a Can\" che comprende la versione rimasterizzata di questo album, con cinque bravi aggiuntivi, insieme ad altri quattro CD, \"First Pull Up, Then Pull Down\", \"Burgers\", \"America's Choice\" e \"Hoppkorv\", anch'essi rimasterizzati.\nL'album raggiunse (5 settembre 1970) la trentesima posizione della Chart di Billboard 200.\nMusicisti.\nNote aggiuntive"}
{"id": "2418813", "revid": "287204", "url": "https://it.wikipedia.org/wiki?curid=2418813", "title": "Do I Do", "text": "Do I Do \u00e8 il primo singolo estratto dall'album di debutto della franco-israeliana Yael Naim (all'epoca nota semplicemente come \"Yael\"). Il singolo venne pubblicato solo in Francia dove pass\u00f2 totalmente inosservato."}
{"id": "2418816", "revid": "486946", "url": "https://it.wikipedia.org/wiki?curid=2418816", "title": "Albertina di Vienna", "text": ""}
{"id": "2418818", "revid": "1208722", "url": "https://it.wikipedia.org/wiki?curid=2418818", "title": "Otto von Feldmann", "text": "Feldmann frequent\u00f2 i corsi della Scuola Reale di Grammatica di Bydgoszcz, il \"Ratsgymnasium Kaiser-Wilhelm\", il \"Kadettenvoranstalt\" a Potsdam e la principale istituzione per cadetti militari a Lichterfelde presso Berlino.\nFeldmann entr\u00f2 nell'esercito nel 1907. Nel periodo 1910-1912 egli serv\u00ec come comandante di compagnia presso il 5\u00ba reggimento dei granatieri, quindi pass\u00f2 allo Stato Maggiore. A partire dal 1913, Feldmann fu distaccato alla missione militare tedesca presso l'Impero Ottomano. Inizialmente fu capo dipartimento allo Stato Maggiore, quindi capo di Stato Maggiore della Prima Armata Ottomana ed infine, dopo aver ottenuto il titolo di pasci\u00e0, divenne capo del dipartimento medico presso il quartier generale ottomano."}
{"id": "2418825", "revid": "36426", "url": "https://it.wikipedia.org/wiki?curid=2418825", "title": "Boskovits", "text": ""}
{"id": "2418826", "revid": "287204", "url": "https://it.wikipedia.org/wiki?curid=2418826", "title": "Miklos Boskovits", "text": ""}
{"id": "2418827", "revid": "1718925", "url": "https://it.wikipedia.org/wiki?curid=2418827", "title": "Giardino botanico alpino Paradisia", "text": "Il giardino alpino Paradisia si trova in Valnontey (valle laterale della val di Cogne), a 1700 metri di altitudine e all'interno del parco nazionale del Gran Paradiso.\nIl suo nome deriva dal giglio bianco, \"Paradisea liliastrum\".\nStoria.\nIl giardino nasce nel 1955 per volere del consiglio di amministrazione del parco nazionale del Gran Paradiso, con la finalit\u00e0 di preservare e valorizzare la flora del parco. L'incarico di istituire il giardino viene affidato al prof. Corti e al prof. Peyronel, mentre il sito venne scelto in virt\u00f9 della posizione favorevole che consente di riprodurre diversi habitat garantendo la possibilit\u00e0 di una vasta variet\u00e0 di flora per il giardino.\nFin dall'inaugurazione del giardino botanico, a Bruno Peyronel \u00e8 affidato l'incarico di direttore scientifico, ruolo che manterr\u00e0 fino al 1956. Dal 1956 al 1962 il direttore scientifico \u00e8 il prof. Lona, mentre dal 1962 al 1970 ritorna Bruno Peyronel.\nIn questi anni, le attivit\u00e0 del parco migliorano e integrano le potenzialit\u00e0 del giardino, per esempio nel 1964, al giardino, viene affiancata una stazione di biologia montana per le ricerche sulla flora e sulla fauna del parco. Successivamente, nel 1971, la Commissione studi scientifici dell'ente parco avvia un'opera di ristrutturazione del giardino su basi ecologiche, realizzando l'erbario della flora spontanea e la collezione di semi.\nNel 1978 il giardino botanico \u00e8 sotto la direzione scientifica di Franco Montacchini, dell'Universit\u00e0 di Torino, a cui succede quasi subito Silvio Stefanelli, che d\u00e0 un impulso notevole allo sviluppo del giardino. Alla scomparsa prematura di Stefanelli, nel 1983, il ruolo di curatrice passa a Laura Poggio.\nNegli anni ottanta la regione Valle d'Aosta inizia a interessarsi al giardino. Questo processo porta alla presa in gestione da parte della Fondation Grand-Paradis, con sede a Cogne.\nLe collezioni.\nNel giardino sono presenti 1000 specie, tutte raccolte in natura o ottenute da seme nel vivaio annesso al giardino stesso.\nLe collezioni presenti sono:\nA scopo didattico sono inoltre stati ricostruiti alcuni ambienti caratteristici: la pseudo-steppa, la torbiera, l'ambiente detritico, l'alneto.\nLa torbiera.\nTra muschi e sfagni sono presenti \"Carex sp. pl.\", \"Juncus sp. pl.\", \"Pinguicula vulgaris\" e \"Tricophorum caespitosum\".\nLa morena.\nL'ambiente morenico ospita tra le altre specie: \"Androsace alpina\", \"Artemisia genepi\", \"Campanula cenisia\", \"Gentiana bavarica\", \"Saxifraga biflora\", \"S. oppositifolia\", \"S. retusa subsp. augustana\", \"Silene acaulis subsp. excapa\"."}
{"id": "2418829", "revid": "228587", "url": "https://it.wikipedia.org/wiki?curid=2418829", "title": "First Pull Up, Then Pull Down", "text": "First Pull Up, Then Pull Down \u00e8 il secondo album degli Hot Tuna ed \u00e8 stato pubblicato nel 1971. \u00c8 un album live registrato nell'aprile 1971 allo Chateau Liberte in California.\nNel 1996, la RCA ha pubblicato un box set intitolato \"In a Can\" che comprende la versione rimasterizzata di questo album oltre ad altri quattro CD, \"Hot Tuna\", Burgers, America's Choice e Hoppkorv, anch'essi rimasterizzati."}
{"id": "2418835", "revid": "287204", "url": "https://it.wikipedia.org/wiki?curid=2418835", "title": "Pallavolo Milano Vittorio Veneto", "text": "La Pallavolo Milano Vittorio Veneto \u00e8 una societ\u00e0 pallavolistica maschile di Milano.\nStoria della societ\u00e0.\nIl club nacque nel 1950 all'interno del liceo scientifico \"Vittorio Veneto\" e in quell'anno fu affiliato alla FIPAV. Nel corso degli anni cinquanta e anni sessanta consegu\u00ec risultati di pregio grazie all'apporto del CSI (fino al 1968) e, successivamente, del CUS.\nMaschile.\nApprodato in Serie A nel 1958, il Vittorio Veneto vi gioc\u00f2 per nove campionati, alternando tornei di A e B e ottenendo, come miglior risultato, un quinto posto nel 1966-67. Al declino del Vittorio Veneto negli anni settanta corrispose l'ascesa di un altro club proveniente da una scuola superiore meneghina, il Gonzaga, patrocinato a sua volta dal CSI.\nSfruttando il settore giovanile e assorbendo l'attivit\u00e0 del CUS nel 1979, il club neroverde conobbe un buon periodo nei primi anni ottanta, giocando una stagione in Serie A2 nel 1983-84. La prima squadra milita oggi in Serie B.\nNel suo settore giovanile sono cresciuti, tra gli altri, Daniele Vergnaghi, Paolo Cozzi e Claudio Galli.\nFemminile.\nL'attivit\u00e0 femminile part\u00ec nel 1958; dopo buoni risultati nei campionati studenteschi e regionali, a partire dal 1965, anno in cui il CUS garant\u00ec il suo sostegno, scal\u00f2 le categorie fino ad approdare in Serie A nel 1969-70. Scomparsa nel 1976, la sezione femminile ripart\u00ec nel 1985; la sezione \u00e8 stata chiusa nel 2010"}
{"id": "2418836", "revid": "767487", "url": "https://it.wikipedia.org/wiki?curid=2418836", "title": "Burgers", "text": "Burgers \u00e8 il primo album degli Hot Tuna registrato in studio, pubblicato nel 1972.\nNel 1996, la RCA ha pubblicato un box set intitolato \"In a Can\" che comprende la versione rimasterizzata di questo album oltre ad altri quattro CD, \"Hot Tuna\", First Pull Up, Then Pull Down, America's Choice e Hoppkorv, anch'essi rimasterizzati.\nTracce.\nLato A\nLato B"}
{"id": "2418841", "revid": "287204", "url": "https://it.wikipedia.org/wiki?curid=2418841", "title": "The Phosphorescent Rat", "text": "The Phosphorescent Rat \u00e8 il quarto album degli Hot Tuna ed \u00e8 stato pubblicato nel 1975.\nTracce.\nTesti e musiche di Jorma Kaukonen eccetto \"Sally, Where'd You Get Your Liquor From?\" scritta dal Reverendo Gary Davis."}
{"id": "2418842", "revid": "287204", "url": "https://it.wikipedia.org/wiki?curid=2418842", "title": "America's Choice", "text": "America's Choice \u00e8 il quinto album degli Hot Tuna. \u00c8 stato registrato in studio ed \u00e8 stato pubblicato nel 1972. Originariamente \u00e8 stato pubblicato in quadrifonia.\nNel 1996, la RCA ha pubblicato un box set intitolato \"In a Can\" che comprende la versione rimasterizzata di questo album oltre ad altri quattro CD, \"Hot Tuna\", First Pull Up, Then Pull Down, Burgers e Hoppkorv, anch'essi rimasterizzati."}
{"id": "2418844", "revid": "599013", "url": "https://it.wikipedia.org/wiki?curid=2418844", "title": "Guglielmo Burelli", "text": "Carriera.\nCresciuto nelle giovanili della formazione della sua citt\u00e0 natale, l'allora L.R. Vicenza, esordisce in prima squadra il 16 settembre 1956 in occasione della sconfitta esterna col . Dopo due stagioni da rincalzo, a partire dalla stagione 1958-1959 si impone come titolare fisso della difesa berica.\nNell'estate 1960 viene acquistato dalla in cambio di Bruno Garzena e del prestito di Bruno Siciliano, ma la permanenza in bianconero \u00e8 molto breve: dopo soli 4 incontri disputati in campionato, nella sessione autunnale del calciomercato viene ceduto al Bologna con cui chiude la stagione. \nNella stagione successiva si trasferisce all', sempre in massima serie, dove disputa 32 incontri nel campionato che vede i friulani chiudere all'ultimo posto con conseguente retrocessione. \nDisputa con l'Udinese le due stagioni successive in Serie B (la seconda delle quali chiusa con un'altra retrocessione), quindi torna in massima serie passando al , all'esordio in A. Coi lombardi disputa 2 stagioni di massima serie, la seconda chiusa all'ultimo posto, con 21 presenze complessive in campionato.\nNel 1966 lascia quindi l'Italia per militare una stagione nei Toronto Falcons, che schieravano tra gli altri il grande L\u00e1szl\u00f3 Kubala, per poi cessare l'attivit\u00e0 agonistica.\nIn carriera ha totalizzato complessivamente 153 presenze in Serie A e 64 in serie B."}
{"id": "2418845", "revid": "599013", "url": "https://it.wikipedia.org/wiki?curid=2418845", "title": "Alberto Galassi", "text": "Biografia.\nDopo il ritiro si era dedicato all'attivit\u00e0 di dentista. \u00c8 morto a Firenze all'et\u00e0 di 80 anni, dopo una lunga malattia.\nCaratteristiche tecniche.\nPoich\u00e9 da giovane aveva praticato l'atletica leggera, era un atleta molto veloce.\nCarriera.\nClub.\nDopo gli esordi durante la seconda guerra mondiale con le maglie di e , si fece notare prima nel campionato campano 1945 con il Napoli, e poi nell'annata 1945-1946 quando, riaccasatosi ai grifoni, nell'allora Serie C Centro-Sud mise a segno 45 reti stagionali, contribuendo attivamente alla vittoria del girone e alla promozione degli umbri in serie cadetta.\nTali prestazioni, dopo un breve ritorno in Sicilia, gli valsero l'ingaggio il campionato seguente da parte del , con cui esord\u00ec in massima categoria il 29 settembre 1946 nella vittoriosa trasferta sul campo del (0-3).\nAl termine dell'unica stagione in rossobl\u00f9 si trasfer\u00ec alla dove rimase per cinque anni, affermandosi definitivamente come uno dei pi\u00f9 prolifici attaccanti italiani del tempo. In maglia viola disput\u00f2 la sua migliore annata in Serie A, quella del 1949-1950, in cui in 37 presenze totalizz\u00f2 24 gol compresa la quaterna nella sfida interna contro la del 2 ottobre 1949, \"exploit\" che gli valse il quinto posto finale nella classifica cannonieri. \u00c8 tuttora il miglior marcatore italiano in campionato nella storia dei gigliati, e il quarto in assoluto alle spalle di Gabriel Batistuta, Kurt Hamrin e Miguel Montuori.\nChiusa l'esperienza in riva all'Arno, gioc\u00f2 le sue ultime due stagioni in massima serie a Genova vestendo, dal 1952 al 1954, la divisa blucerchiata della . Tornato in Toscana per gli ultimi scampoli di carriera, dopo un anno trascorso in Serie C nelle file del appese gli scarpini al chiodo nel 1956, con l' di Sesto Fiorentino.\nNazionale.\nVest\u00ec la maglia della nazionale cadetta in occasione della Coppa del Mediterraneo 1949, dove risult\u00f2 protagonista con 3 gol segnati contro Turchia e Grecia."}
{"id": "2418846", "revid": "767487", "url": "https://it.wikipedia.org/wiki?curid=2418846", "title": "Yellow Fever", "text": "Yellow Fever \u00e8 il sesto album degli Hot Tuna ed \u00e8 stato registrato nel 1975."}
{"id": "2418848", "revid": "292452", "url": "https://it.wikipedia.org/wiki?curid=2418848", "title": "Campionato di calcio giapponese", "text": ""}
{"id": "2418851", "revid": "124656345", "url": "https://it.wikipedia.org/wiki?curid=2418851", "title": "The Bloody Beetroots", "text": "The Bloody beetroots \u00e8 un gruppo musicale italiano fondato alla fine del 2006 da Simone Cogo, conosciuto come Sir Bob Cornelius Rifo, e Tommy Tea.\nNel 2010 si aggiunge al duo il batterista Jacopo Battaglia (con lo pseudonimo di Battle) e infine prevede una formazione pi\u00f9 allargata con Edward Grinch, Battle, Mad Harris, Dntfsc. \nDurante le loro apparizioni pubbliche \u00e8 solito portare una maschera, che deriva da una variante nera del costume dell'Uomo Ragno (confusa spesso con quella di Venom dalla quale l'artista per\u00f2 prende le distanze).\nIl loro stile di difficile classificazione fonde pop, punk, electro, musica classica, rock e hip hop e viene solitamente ricondotto al dance punk e all'electro house.\nDall\u2019abbandono di Tommy Tea nel 2013, The Bloody Beetrots si identifica ora esclusivamente con Sir Bob Cornelius Rifo.\nRifo sviluppa anche il progetto SBCR, nato con l'intenzione di sostituire il main project \"The Bloody Beetroots\", ma successivamente diventato un side project sperimentale.\nStoria del gruppo.\nSimone Cogo nasce nel 1977 a Bassano del Grappa. \u00c8 un musicista di formazione classica, che trova la sua popolarit\u00e0 per\u00f2 nella produzione di musica elettronica con uno stile che varia dal punk rock alla new wave degli anni '80 passando per la techno e l'acid house militando in progetti musicali come la \"Bob Rifo Crew\" o la \"Bob Rifo's Gang\" con cui pubblica diversi singoli come \"Kinky Malinky\".\nTommy Tea \u00e8 nato nel 1983 a Bassano del Grappa e prima di fondare il progetto assieme a Sir Bob Cornelius Rifo lavora per MTV a Londra, citt\u00e0 dove inizia ad esibirsi come dj.\nL'esordio nel 2006 e \"Romborama\".\nAlla fine del 2006 assieme a Tommy Tea crea The Bloody Beetroots. The Bloody Beetroots riesce ad ottenere il sostegno di \u00c9tienne de Cr\u00e9cy, Alex Gopher e dell'etichetta discografica Dim Mak Records di Steve Aoki con i singoli \"Warp\" e \"Cornelius\". Nel 2008, l'EP \"Cornelius\" viene incluso nella lista dei brani pi\u00f9 scaricati a livello internazionale, la Top 100 International iTunes downloads. Questo disco \u00e8 stato realizzato come progetto artistico a 360 gradi composto da musica, video e moda.\nIl DJ Set ha effettuato una breve tourn\u00e9e negli Stati Uniti all'inizio del 2008, a fianco di Steve Aoki. Nel 2008, il brano \"Butter\" viene incluso nella colonna sonora di FIFA 09,\"Mac Mac\" viene inserito in NBA 2K9 2K Sports, e il remix di \"Black Gloves\" dei Goose in Pro Evolution Soccer 2012.\nIl 25 ottobre 2009 viene pubblicato il primo album, intitolato \"Romborama\". Il primo singolo estratto \u00e8 stato \"Awesome\", con la collaborazione di The Cool Kids. .\nNel 2009 partecipa al progetto di punk hardcore intitolato Rifoki, una collaborazione musicale tra Bob Rifo e Steve Aoki.\nIn questo periodo, i membri del gruppo oltre ad indossare le maschere nere si presentavano sul palco con delle maschere rosse. Una linea di T-Shirt \"limited edition\" viene lanciata negli stessi anni con la collaborazione di Sixpack France, un'azienda francese di abbigliamento.\nThe Bloody Beetroots DJ Set ha partecipato ai festival musicali pi\u00f9 importanti come Stereosonic Festival e Big Day Out in Australia, Ultra Music Festival di Miami, Coachella, Lollapalooza, Nameless Music festival e molti altri.\nThe Bloody Beetroots - Death Crew 77.\nDurante il Tour Live del 2010, Sir Bob chiama il nuovo gruppo The Bloody Beetroots - Death Crew 77 (che poi prender\u00e0 il nome The Bloody Beetroots Live), inserendo un terzo membro nella band, Edward Grinch, alla batteria.\nCon questa formazione, il gruppo continua a esibirsi ai vari festival di tutto il mondo: Festival Solidays a Parigi, MELT! Festival di Berlino, Extrema Festival di Eindhoven, Tomorrowland in Belgio, DURR Fest di Los Angeles, Electric Zoo a New York, ed \u00e8 stato headliner al concerto Come Together as One tenutosi a Los Angeles per il capodanno 2011.\nIl 2 marzo 2011, con un comunicato ufficiale, i The Bloody Beetroots annunciano che Jacopo Battaglia, ex batterista degli Zu, entra nella band come batterista nei live, con lo pseudonimo di Battle, al posto di Edward Grinch.\nNel 2011, durante il tour intitolato The Church of Noise, il cantante Dennis Lyxz\u00e9n, del gruppo punk Refused, e Tommy Lee si sono uniti ai Death Crew 77 sul palco per qualche canzone.\nNel 2011, il brano \"31 Seconds to Die\" viene incluso nella colonna sonora di \"Saints Row: The Third\".\n\"Church of Noise\" con Dennis Lyxz\u00e9n, uscito alla fine del 2011, diventa il primo singolo dal secondo album. Il secondo singolo, \"Rocksteady\", viene pubblicato nei primi mesi del 2012 insieme ad alcuni remixes. Il terzo singolo, uscito nel dicembre 2012, \u00e8 \"Chronicles of a Fallen Love\" in cui appare Greta Svabo Bech. L'uscita include alcuni remixes.\nA partire dal 2013 Tommy Tea si sta dedicando a progetti musicali personali.\nNel febbraio del 2013, Rifo ha annunciato una nuova piattaforma di social media denominata \"The Real Church of Noise\", intesa come spazio virtuale per gli artisti per conoscersi e collaborare. La piattaforma includerebbe dei servizi sharing come YouTube, Soundcloud, e altri.\nNello stesso mese Bob Rifo ha pubblicato il quarto singolo \"Spank\", che \u00e8 stato prodotto con TAI e Bart B More. Il 14 giugno 2013 esce un nuovo singolo \"Out of sight\" in collaborazione con Paul McCartney.\nIl 18 dicembre 2013 viene annunciata la partecipazione di The Bloody Beetroots al Festival di Sanremo 2014 insieme a Raphael Gualazzi con i brani \"Liberi o no\" e \"Tanto ci sei\". Arrivati in finale con \"Liberi o no\", si sono piazzati al secondo posto della kermesse canora.\nNel 2014 Sir Bob Cornelius Rifo compare nell'episodio 16 della terza stagione di \"Teen Wolf\". Nel 2015 \u00e8 stata resa nota la sua seconda partecipazione al Tomorrowland.\nIl 9 aprile 2015 Rifo fa uscire una dichiarazione sulla pagina Facebook di The Bloody Beetroots, annunciando l'evoluzione di The Bloody Beetroots in SBCR, un cambio drammatico nel sound design dei suoi precedenti progetti.\nNel 2017, The Bloody Beetroots annuncia il suo ritorno ufficiale con un nuovo tour dal nome \"My Name is Thunder Tour\". Il 20 ottobre rilascia un nuovo album, \u201cThe Great Electronic Swindle\u201d, con venti tracce in cui coniuga ancora una volta la sua forte influenza rock-punk con sonorit\u00e0 elettroniche di vario genere. Con questo album il progetto SBCR viene riconsiderato come side project.\nVideografia.\nRemix.\n2007\n2008\n2009\n2010\n2011\n2012\n2013\n2016\n2017\n2019"}
{"id": "2418856", "revid": "767487", "url": "https://it.wikipedia.org/wiki?curid=2418856", "title": "Hoppkorv", "text": "Hoppkorv \u00e8 il settimo album degli Hot Tuna ed \u00e8 stato pubblicato nel 1976.\nNel 1996, la RCA ha prodotto un box set intitolato \"In a Can\" che comprende la versione rimasterizzata di questo album oltre ad altri quattro CD; \"Hot Tuna\", \"First Pull Up, Then Pull Down\", \"Burgers\" e \"America's Choice\", anch'essi rimasterizzati."}
{"id": "2418862", "revid": "110157", "url": "https://it.wikipedia.org/wiki?curid=2418862", "title": "Il paese \u00e8 reale", "text": "Il paese \u00e8 reale \u00e8 un progetto, ideato dagli Afterhours, condiviso con altri 18 artisti della scena musicale italiana; emergenti o affermati, ma facente tutti parte della fetta alternativa, a volte indie, del rock italiano.\nIl progetto comprende, oltre all'iniziativa e agli eventi ad essa legati, anche inediti realizzati da vari artisti che hanno partecipato al progetto.\nIl progetto.\nIl brano musicale.\nIl progetto nasce nel 2009, con la partecipazione degli Afterhours alla 59\u00aa edizione del Festival di Sanremo durante il quale espongono il brano \"Il paese \u00e8 reale\" vincitore del Premio della critica \"Mia Martini\", ritenuto dai giornalisti accreditati presso la sala stampa dell'Ariston come il \"miglior brano nella categoria campioni\".\nL'evento live a Milano e l'iniziativa discografica.\nNei mesi successivi il progetto vede contornarsi di diversi eventi ad esso collegati, fra i quali un concerto ufficiale: \"Il paese \u00e8 reale LIVE\" avvenuto in Piazza duca d'Aosta a Milano, davanti alla stazione di Milano Centrale, dove gli Afterhours in data 19 giugno 2009 insieme agli artisti, Amerigo Verardi e Marco Ancona, Calibro 35, Marco Iacampo, Marco Parente, Mariposa e Zu, e alla presentatrice Paola Maugeri, hanno suonato e discusso su tematiche sociali e di sviluppo culturale dell'Italia.\nAl progetto \u00e8 anche legato il \"Voglio fare qualcosa che serva Tour 2009\" degli Afterhours.\nTutti gli eventi legati al progetto si concretizzano in una compilation di 19 artisti, fra cui gli Afterhours e altri gruppi che hanno partecipato al live del 19 giugno. Tale album, uscito il 25 febbraio 2009, si intitola \"\".\nScopo del progetto.\nIl progetto \u00e8 nato con lo scopo di promuovere gruppi italiani, emergenti e non, e di lanciare un messaggio di sollecitazione verso una maggiore produttivit\u00e0 mentale agli italiani, una sollecitazione rivolta al far fruttare di pi\u00f9 i propri pensieri, a creare, a fare qualcosa di utile al fine di migliorare il proprio paese, dare quindi vita alla propria creativit\u00e0 e personalit\u00e0 e migliorare le cose che ci circondano, nonch\u00e9 a dimostrare il proprio talento.\nSebbene la spinta da parte degli artisti al fine di incentivare la societ\u00e0 a migliorare il paese in cui vivono sia molto evidente, non si tratta di un'iniziativa con fini politici o propagandistici, infatti il progetto \u00e8 fondamentalmente intendibile a scopi musicali e sociali, ma riferito anche a qualsiasi altra forma di espressione o comunicazione."}
{"id": "2418866", "revid": "339392", "url": "https://it.wikipedia.org/wiki?curid=2418866", "title": "Aslantepe Arena", "text": ""}
{"id": "2418867", "revid": "93556", "url": "https://it.wikipedia.org/wiki?curid=2418867", "title": "San Salvador (Entre R\u00edos)", "text": "San Salvador \u00e8 una citt\u00e0 dell'Argentina situata nella provincia di Entre R\u00edos, a circa 205 chilometri da Paran\u00e1.\nLa citt\u00e0 fu fondata il 25 dicembre 1889 da Miguel P. Malarin.\nSan Salvador \u00e8 nota per essere al centro di una ricca regione agricola, massima produttrice nazionale di riso."}
{"id": "2418871", "revid": "183483", "url": "https://it.wikipedia.org/wiki?curid=2418871", "title": "Galassia girandola", "text": ""}
{"id": "2418872", "revid": "183483", "url": "https://it.wikipedia.org/wiki?curid=2418872", "title": "Galassia girandola del sud", "text": ""}
{"id": "2418874", "revid": "24651225", "url": "https://it.wikipedia.org/wiki?curid=2418874", "title": "Deportivo Mor\u00f3n", "text": ""}
{"id": "2418875", "revid": "1784938", "url": "https://it.wikipedia.org/wiki?curid=2418875", "title": "Sindrome di Pollyanna", "text": "La sindrome di Pollyanna \u00e8 la tendenza a ricordare oggetti ed eventi piacevoli pi\u00f9 accuratamente di quelli spiacevoli. \u00c8 stata descritta da Margaret Matlin and David Stang nel 1978.\nLa psicologia cognitiva \u00abparla di \"ottimismo idiota\"\u00bb, \"ingenuo\" od \"ottuso\" associandolo alla cosiddetta \"sindrome di Pollyanna\", dal nome di un famoso romanzo scritto nel 1913 dalla statunitense Eleanor Hodgman Porter (1868-1920) e che ha ricevuto due adattamenti cinematografici, \"Pollyanna\" nel 1920 e il film Disney \"Il segreto di Pollyanna\" nel 1960, oltre ad aver ispirato una nota serie animata giapponese degli anni '90. La sindrome \u00e8 difatti un'estremizzazione del \"gioco della felicit\u00e0\" che la protagonista mette in atto trovando lati positivi anche in situazioni negative. \u00abTale sindrome consiste nel percepire, ricordare e comunicare in modo selettivo soltanto gli aspetti positivi delle situazioni, ignorando quelli negativi o problematici. [...] La credenza finale \u00e8 [...] nella terra come un Eden\u00bb."}
{"id": "2418879", "revid": "1522738", "url": "https://it.wikipedia.org/wiki?curid=2418879", "title": "If I Had a Hammer", "text": "If I Had a Hammer (The Hammer Song), traducibile con \"Se avessi un martello\", \u00e8 una canzone musicata dal cantautore e folk-singer statunitense Pete Seeger su testo di Lee Hays.\nScritta nel 1949 ma depositata con copyright solo nel 1958, \u00e8 una canzone folk che pu\u00f2 essere suonata a ritmo di surf rock o country rock, ma ha una valenza prettamente politica essendo stata composta a sostegno del movimento progressista d'America.\nSi tratta di una delle prime canzoni di protesta della stagione del pacifismo e della contestazione contro la discriminazione razziale. Venne infatti eseguita collettivamente il 28 agosto 1963 durante la marcia per il lavoro e la libert\u00e0 che si tenne a Washington D.C., la stessa in cui il reverendo Martin Luther King pronunci\u00f2 la storica allocuzione: \"I Have a Dream\".\n\"If I Had a Hammer\" figura fra i dischi singoli pi\u00f9 venduti al mondo.\nTesto.\nIl testo consta di quattro strofe in cui l'autore si domanda cosa potrebbe fare se solo disponesse di un martello.\nLa strofa conclusiva \u00e8 quella maggiormente esplicita\nStoria.\nIl brano fu registrato per la prima volta dal gruppo musicale The Weavers, un quartetto folk composto dagli stessi Pete Seeger e Lee Hays e da Ronnie Gilbert e Fred Hellerman; nei primi anni sessanta fu registrato anche dal trio Peter, Paul and Mary.\nNon ebbe inizialmente un particolare successo, probabilmente a causa del periodo in cui fu distribuito (si era in pieno maccartismo). And\u00f2 meglio con la distribuzione del singolo del trio Peter, Paul and Mary. La loro \"cover\", immessa sul mercato nell'agosto 1962 divenne ben presto un \"hit\" della classifica Billboard Hot 100.\nDa quel tempo \u00e8 stato inciso da dozzine di artisti fra i maggiori del panorama pop: da Trini Lopez (primo in Francia per tre settimane e nei Paesi Bassi per sette settimane e secondo in Germania e Norvegia) - che ne fece un cavallo di battaglia includendolo nel suo album del 1963 \"Trini Lopez at PJ's\" (terzo posto nelle classifiche USA) - a Leonard Nimoy (il celebre Spock di \"Star Trek\", che lo inser\u00ec nel suo disco del 1968 \"The Way I Feel\".\nNella versione di Lopez distribuita come singolo raggiunse il primo posto delle \"top chart\" in trentasei paesi (piazzandosi al terzo posto negli Stati Uniti), rimanendo per anni una delle canzoni maggiormente trasmesse dalle radio. Per inciso, Lopez ha poi riproposto il brano in duo con la cantante di origine ispanica Vikki Carr in uno spettacolo televisivo.\nFra le innumerevoli versioni - a volte con \"sound\" R&amp;B a volte in chiave spiritual - figurano quelle di Aretha Franklin, Johnny Cash, Nicky Thomas, del gruppo musicale Mitch Miller &amp; the Hang, del duo Frank &amp; Merete (con il titolo \"Hvis Jeg Had En Hammer\") e del Geula Gill Trio.\nHans Edler ne ha presentato una versione con balletto di cow-boys abbigliati a \"stelle e strisce\" durante una concerto al Konserthuset di Stoccolma.\nVersioni.\nAltri interpreti di versioni di questa canzone sono stati: Odetta, Harry Belafonte, Billy Fury, Frank Alamo, Wanda Jackson, The Neville Brothers.\nIn stile reggae il brano \u00e8 stato proposto poi da Andy Kane (conosciuto come Handy Andy), personaggio televisivo della BBC, senza peraltro essere accolto in maniera particolarmente favorevole.\nLa popstar francese Claude Fran\u00e7ois ne fece nel novembre 1963 insieme alla paroliera Vline Buggy una propria \"cover\" con il titolo di \"Si j'avais un marteau\". Sempre in Francia la canzone \u00e8 stata eseguita dallo stesso Cloclo e dal gruppo Les Surfs (anche in questo caso il titolo era \"Si j'avais un marteau\"), la cui versione ebbe una discreta accoglienza anche in Italia, con un testo che pur riprendendo il trinomio martello, campana e martello d\u00e0 luogo ad un inno alla felicit\u00e0 famigliare privo di intenzioni critiche.\nContemporaneamente, anche Rita Pavone incise una propria versione, con testo di Sergio Bardotti, dal titolo \"Datemi un martello\". Il testo di Bardotti risultava alquanto edulcorato ed emendato da ogni possibile riferimento di tipo politico e ricondotto a semplice canzone di stampo giovanilistico ma ci\u00f2 non imped\u00ec alla canzone, in virt\u00f9 del ritmo fresco con cui venne eseguita, di raggiungere il successo.\nIn una curiosa versione swing assai jazzata e sincopata nonch\u00e9 in stile hollywoodiano - con tanto di balletto d'accompagnamento - \u00e8 stata eseguita \"live\" dall'attrice Debbie Reynolds, ed in chiave country rock da Arlo Guthrie (in concerto con l'autore Pete Seeger - \"and family\" - \"live at Wolftrap\", l'8 agosto 1993).\nAltre registrazioni di rilievo della canzone sono state quella del 1969 dell'artista cileno della \"Nueva Canci\u00f3n\" V\u00edctor Jara (\"El Martillo\", album \"Pongo En Tus Manos Abiertas\"),quella del gruppo musicale Egin che riprendono la versione di Jara e quella elaborata in lingua spagnola nel 1991 dal cantautore nicaraguense Hernaldo Z\u00fa\u00f1iga per il gruppo messicano Fandango (\"Dame Aquel Martillo\").\nNel 1988 Gabriela incide una versione in portoghese dal titolo \"Pego um martelo\", testo di Jorginho Ferreira, per l'album \"N\u00e3o \u00e9 f\u00e1cil chegar aos 15 anos\".\n\"If I Had a Hammer\" come inno del movimento per i diritti civili (American Civil Rights movement) \u00e8 stata incisa nel 1964 anche da Sam Cooke, registrata \"live\" durante un concerto al The Copa.\nCon spirito gospel la canzone viene suonata anche durante le funzioni religiose e le messe della chiesa cattolica.\nIl giocatore di baseball Hank Aaron (della Baseball Hall of Fame) - i cui nickname sono \"Hammerin' Hank\" e \"The Hammer\" - ha intitolato la sua autobiografia \"I Had a Hammer\".\nTitoli per lingua.\n\"If i Had a Hammer\" \u00e8 stato eseguito nelle seguenti lingue:"}
{"id": "2418882", "revid": "7", "url": "https://it.wikipedia.org/wiki?curid=2418882", "title": "Datemi un martello", "text": ""}
{"id": "2418886", "revid": "287204", "url": "https://it.wikipedia.org/wiki?curid=2418886", "title": "Deportivo Moron", "text": ""}
{"id": "2418888", "revid": "287204", "url": "https://it.wikipedia.org/wiki?curid=2418888", "title": "Dipartimento di San Salvador (Entre Rios)", "text": ""}
{"id": "2418900", "revid": "24651764", "url": "https://it.wikipedia.org/wiki?curid=2418900", "title": "Generazione di seconda armonica", "text": ""}
{"id": "2418906", "revid": "1522738", "url": "https://it.wikipedia.org/wiki?curid=2418906", "title": "Partito Comunista di Grecia", "text": "Il Partito Comunista di Grecia (in greco: , \"Kommounistiko Komma Elladas\"; IPA: ), meglio conosciuto con l'acronimo di KKE (pronunciato spesso dai Greci \"kappa-kappa-epsilon\" o \"ku-ku-eh\"), \u00e8 un partito politico greco d'ispirazione marxista-leninista. Si pone come obiettivo l'abbattimento della societ\u00e0 capitalista e l'instaurazione del comunismo. Il KKE \u00e8 anti-imperialista ed euroscettico e sostiene la necessit\u00e0 di uscire dalla NATO, dall'Euro e dall'Unione europea, organizzazioni intese come rappresentazione degli interessi del capitalismo.\n\u00c8 il pi\u00f9 vecchio partito sulla scena politica greca: infatti venne fondato il 4 novembre 1918 con la denominazione di Partito Socialista del Lavoro di Grecia. Il KKE rivendica l'esperienza del socialismo attuato in Unione Sovietica fino alla guida di Stalin, considerando invece revisionista e corresponsabile del crollo dell'URSS la dirigenza sovietica da Nikita Chru\u0161\u010d\u00ebv in poi.\nStoria.\nDalla fondazione alla proibizione.\nIl partito venne fondato il 4 novembre 1918 con il nome di SEKE (\u03a3EKE: \u03a3\u03bf\u03c3\u03b9\u03b1\u03bb\u03b9\u03c3\u03c4\u03b9\u03ba\u03cc \u0395\u03c1\u03b3\u03b1\u03c4\u03b9\u03ba\u03cc \u039a\u03cc\u03bc\u03bc\u03b1 \u0395\u03bb\u03bb\u03ac\u03b4\u03b1\u03c2 = \"Partito Socialista del Lavoro di Grecia\") da Abraham Benaroya. Il primo Comitato centrale era composto da N. Dimitratos, D. Ligdopoulos, M. Sideris, A. Arvanitis e S. Kokkinos. La fondazione del KKE \u00e8 il risultato politico degli oltre 60 anni di lotte di piccoli gruppi anarchici, socialisti e comunisti che, seguendo l'esempio della Comune di Parigi, si proponevano come obiettivi immediati l'aumento dei salari, l'introduzione del giorno lavorativo di 8 ore in Grecia e la formazione di organizzazioni sindacali.\nCon il suo secondo Congresso, la SEKE decise di aderire alla Terza Internazionale e prese il nome di SEKE-K (\u03a3EKE-K: \u03a3\u03bf\u03c3\u03b9\u03b1\u03bb\u03b9\u03c3\u03c4\u03b9\u03ba\u03cc \u0395\u03c1\u03b3\u03b1\u03c4\u03b9\u03ba\u03cc \u039a\u03cc\u03bc\u03bc\u03b1 \u0395\u03bb\u03bb\u03ac\u03b4\u03b1\u03c2-\u039a\u03bf\u03bc\u03bc\u03bf\u03c5\u03bd\u03b9\u03c3\u03c4\u03b9\u03ba\u03cc = \"Partito Socialista del Lavoro di Grecia-Comunista\"). Il nuovo comitato centrale era composto da N. e P. Dimitratos, Y. Kordatos, G. Doumas e M. Sideris.\nNel corso del terzo Congresso straordinario (1924), il SEKE-K divenne KKE e adott\u00f2 il marxismo-leninismo e il centralismo democratico. La messa al bando da parte del dittatore Metaxas nel 1936 fece s\u00ec che il KKE fosse gi\u00e0 in clandestinit\u00e0 quando la Grecia fu invasa dall'Italia fascista e fu cos\u00ec coinvolta nella seconda guerra mondiale. Il Partito Comunista di Grecia fu proibito, salvo rari e brevi periodi, fino al 1974.\nSeconda guerra mondiale e guerra civile.\nLa Resistenza.\nNel corso della seconda guerra mondiale, il KKE controllava il principale movimento di resistenza, l'EAM (\"\u0395\u03b8\u03bd\u03b9\u03ba\u03cc \u0391\u03c0\u03b5\u03bb\u03b5\u03c5\u03b8\u03b5\u03c1\u03c9\u03c4\u03b9\u03ba\u03cc \u039c\u03ad\u03c4\u03c9\u03c0\u03bf = Fronte nazionale di liberazione greco\"). Regioni molto vaste furono liberate nel corso della lotta e non furono pi\u00f9 controllate dagli invasori italiani e tedeschi ma amministrate dall'EAM. Qui, nonostante l'egemonia dei comunisti, le idee socialiste non furono imposte; non vi fu n\u00e9 la riforma agraria n\u00e9 la collettivizzazione dei mezzi di produzione.\nFu invece attuata una forma di larga autonomia amministrativa, che proseguiva anche la tradizione greca fin dai tempi dell'Impero ottomano e si legava alla tradizionale sfiducia dei greci nei confronti del potere centrale. In tal modo il KKE tentava un esperimento di larga democrazia decentrata, giustificato dalle esigenze della guerra (quando il potere centrale era nelle mani dell'occupante) ma lontano dalla centralizzazione del comunismo staliniano.\nLa guerra civile.\nMolto importante nella resistenza al nazismo e al fascismo, il KKE non poteva accettare il ritorno di un regime monarchico e reazionario, appoggiato e protetto da britannici e statunitensi; tanto pi\u00f9 se si considera che quel governo monarchico aveva trascorso tutta la guerra in esilio, lontano dall'evoluzione della realt\u00e0 greca. D'altra parte gli occidentali non potevano accettare un forte partito comunista in Grecia.\nSi deve anche considerare che nel corso della Conferenza di Teheran (novembre-dicembre 1943) Churchill e Stalin avevano deciso il destino della Polonia e della Grecia: l'una nel blocco filosovietico, l'altra in quello occidentale. Tutto ci\u00f2 condusse ad una dura e sanguinosa guerra civile. Essa dur\u00f2 fino al 1949, con particolari caratteri di largo appoggio popolare (perfino da parte della Chiesa Ortodossa Greca) e di grande moderazione nell'attuazione delle riforme socialiste, come la socializzazione dei beni.\nAl termine della guerra civile moltissimi comunisti greci si rifugiarono nei paesi del campo socialista per sfuggire alla repressione e alle condanne. Infatti la repressione contro il KKE non si ferm\u00f2 con la fine della guerra civile e migliaia di militanti e quadri dirigenti furono torturati o assassinati come Nikos Beloyannis, uno dei leader del partito, che fu arrestato, torturato e giustiziato nel 1952.\nScissioni.\nDurante la Dittatura dei colonnelli, il KKE si scisse in due. Alcuni militanti condannarono la violenta repressione della Primavera di Praga. Si avvicinarono dunque alla linea del cosiddetto eurocomunismo, i cui maggiori rappresentanti erano i comunisti italiani; molti militanti comunisti greci, peraltro, vivevano in esilio in Italia e avevano stretti rapporti con il PCI. Questo gruppo prese il nome di KKE dell'interno (\"\u039a\u039a\u0395 \u03b5\u03c3\u03c9\u03c4\u03b5\u03c1\u03b9\u03ba\u03bf\u03cd\")\ne chiamarono polemicamente KKE dell'esterno coloro che continuavano a far riferimento a Mosca.\nGli eredi del \"KKE-interno\" costituirono nel 1991 il movimento Coalizione della Sinistra, dei Movimenti e dell'Ecologia, oggi confluito nella Coalizione della Sinistra Radicale (SYRIZA).\nLegalizzazione.\nNel 1974, K\u014dnstantinos Karamanl\u012bs legalizz\u00f2 il Partito comunista greco. Esso entra a far parte ufficialmente dell'EDA (\u0395\u03bd\u03b9\u03b1\u03af\u03b1 \u0394\u03b7\u03bc\u03bf\u03ba\u03c1\u03b1\u03c4\u03b9\u03ba\u03ae \u0391\u03c1\u03b9\u03c3\u03c4\u03b5\u03c1\u03ac), \"Unione Democratica della Sinistra\", che aveva gi\u00e0 sostenuto durante la proibizione e la clandestinit\u00e0. Da allora e fino al 1989 il KKE ebbe intorno al 10% dei voti nelle elezioni politiche.\nNel 1989 il KKE entr\u00f2 in una larga coalizione di sinistra, la Coalizione della Sinistra, dei Movimenti e dell'Ecologia (\u03a3\u03c5\u03bd\u03b1\u03c3\u03c0\u03b9\u03c3\u03bc\u03cc\u03c2 \u03c4\u03b7\u03c2 \u0391\u03c1\u03b9\u03c3\u03c4\u03b5\u03c1\u03ac\u03c2 \u03ba\u03b1\u03b9 \u03c4\u03b7\u03c2 \u03a0\u03c1\u03bf\u03cc\u03b4\u03bf\u03c5): Synaspismos che costituiva anche il tentativo di riconciliazione tra il KKE e il KKE \"dell'interno\". Il Synaspismos entr\u00f2 in un governo con il partito di destra Nea Dimokratia, pur di impedire al PASOK di Andreas Papandreou (accusato di corruzione) di restare al potere. Ci\u00f2 non fu accettato da molti elettori, che smisero di votare il KKE e il Synaspismos.\nDopo il 1993 i voti precipitarono intorno al 6% per poi risalire all'8% circa; con questi consensi, resta il terzo partito del Parlamento Greco.\nIl KKE e l'Unione europea.\nIl KKE si \u00e8 battuto contro l'ingresso della Grecia nella Comunit\u00e0 europea (ora Unione europea) ed ha anche chiamato al voto contro il Trattato di Maastricht e l'allargamento dell'Unione.\nIn occasione del 3\u00ba congresso della Sinistra europea, tenutosi a Parigi dal 3 al 5 dicembre 2010, ha espresso una posizione nettamente critica alla stessa esistenza di un partito europeo, auspicando per converso \u00ab\"il rafforzamento della cooperazione su un piano paritario tra partiti comunisti e operai in Europa, sulla base del marxismo-leninismo e dell'internazionalismo proletario, indipendentemente dai termini e dalle condizioni fissate dall'UE\"\u00bb. Proprio per questo il KKE si \u00e8 successivamente distaccato dalla Sinistra Europea e ha contribuito alla creazione dell'Iniziativa dei Partiti Comunisti e Operai d'Europa.\nIl KKE oggi.\nPeriodo dal 2004 - 2009.\nAlle Elezioni parlamentari in Grecia del 2004 il KKE ottiene 12 seggi. Alle elezioni legislative del settembre 2007, il KKE ha superato l'8% dei voti e ottenendo 22 deputati, confermandosi cos\u00ec il terzo partito di Grecia.\nAlle elezioni anticipate del 2009, il KKE ha ottenuto oltre l'8% dei voti, confermando il trend di crescita degli ultimi anni e ottenendo 21 seggi.\nLe amministrative del 2010.\nNelle amministrative del 2010, il KKE ha ottenuto una forte affermazione, raggiungendo una media di consensi dell'11%.\nLe elezioni politiche del 2012.\nIl KKE partecipa alle Elezioni parlamentari in Grecia del maggio 2012, ottenendo l'8,5% dei voti: ci\u00f2 gli consente di avere 26 seggi sui 300 totali. Il partito, fortemente euroscettico, non accetter\u00e0 di entrare in coalizione n\u00e9 con Nuova Democrazia n\u00e9 con il PASOK, e neppure con SYRIZA. Alle Elezioni parlamentari in Grecia del giugno 2012 il KKE ottiene il 4,5% dei consensi, facendo perdere al partito 14 seggi, mantenendone 12 al Parlamento Ellenico. Il KKE non entrer\u00e0 nel governo di unit\u00e0 nazionale di Ant\u014dn\u012bs Samaras, formato da ND, PASOK e DIMAR.\nLe elezioni politiche del 2015.\nCon la mancata elezione dell'ex commissario europeo Stavros Dimas come Presidente della Repubblica di Grecia, cade il Governo di coalizione Nd-Pasok presieduto da Ant\u014dn\u012bs Samaras ed il Paese torna alle elezioni anticipate a gennaio 2015.\nLe elezioni sono vinte da SYRIZA che ottiene il 36% pari a 149 seggi senza pero la maggioranza assoluta. Il KKE ottiene il 5,5% pari a 15 deputati e nonostante sia in calo rispetto al 6,1% delle Europee 2014 diventa quinto partito del Paese dietro a Il Fiume, partito di centrosinistra europeista alla sua prima elezione politica. Nonostante sia dato in predicato di entrare nel Governo presieduto da Alex\u012bs Tsipras per una alleanza tra SYRIZA e KKE decide di rimanere all'opposizione mentre Tsipras former\u00e0 un esecutivo con gli indipendentisti greci di destra di ANEL.\nDopo le dimissioni di Alex\u012bs Tsipras da Primo Ministro, il Paese si avvia ad elezioni anticipate in settembre. Il KKE consolida il suo 5,6% con 301.632 voti, risultando il quinto partito.\nLe elezioni del 2019.\nAlle elezioni europee del Maggio 2019 il KKE mantiene due eletti nonostante un calo nei voti assoluti. Gli eletti mantengono la decisioni di non aderire a nessun gruppo parlamentare.\nAnche alle elezioni politiche del Luglio 2019 il KKE subisce un lieve arretramento nei voti assoluti, ma mantiene un gruppo parlamentare di 15 eletti all'opposizione del nuovo governo guidato da Nuova Democrazia.\nRapporti internazionali.\nIl KKE ha rapporti con molti partiti comunisti dell'area marxista-leninista, come ad esempio il Partito Comunista di Cuba ed il Partito Comunista del Venezuela. Inoltre intrattiene rapporti regolari con le FARC-EP. Il KKE \u00e8 tra i membri fondatori dell'Iniziativa dei Partiti Comunisti e Operai d'Europa.\nIn Italia ha come referente il Partito Comunista, che grazie all\u2019inclusione del simbolo del corrispettivo ellenico nel proprio contrassegno ha potuto presentarsi alle elezioni europee del 2019 senza bisogno di raccogliere firme."}
{"id": "2418908", "revid": "729019", "url": "https://it.wikipedia.org/wiki?curid=2418908", "title": "LET L 13 Blan\u00edk", "text": "Il LET L 13 Blan\u00edk \u00e8 un aliante ad ala alta progettato da Karel Dlouh\u00fd, prodotto dall'azienda cecoslovacca, poi ceca Let Kunovice dagli anni cinquanta.\nIl primo L-13 venne portato in volo per la prima volta nell'anno 1956."}
{"id": "2418909", "revid": "125883106", "url": "https://it.wikipedia.org/wiki?curid=2418909", "title": "Muscolo gracile", "text": "Il muscolo gracile \u00e8 un muscolo adduttore della coscia, che collega la faccia anteriore del ramo ischiopubico, lateralmente alla sinfisi pubica all'estremo superiore della faccia mediale della tibia. La sua forma \u00e8 appiattita, mentre la sua collocazione \u00e8 in profondit\u00e0 rispetto all'adduttore breve e all'adduttore lungo.\n\u00c8 un muscolo biarticolare, che agisce cio\u00e8 su due articolazioni, l'unico tra i muscoli adduttori ad avere tale particolarit\u00e0."}
{"id": "2418912", "revid": "61051", "url": "https://it.wikipedia.org/wiki?curid=2418912", "title": "LET L-13 Blan\u00edk", "text": ""}
{"id": "2418914", "revid": "28592", "url": "https://it.wikipedia.org/wiki?curid=2418914", "title": "Lievitazione", "text": ""}
{"id": "2418915", "revid": "287204", "url": "https://it.wikipedia.org/wiki?curid=2418915", "title": "Carrara (famiglia)", "text": "La famiglia Carrara \u00e8 una famiglia d'arte di attori teatrali attiva in Italia dal XIX secolo. Le prime notizie documentate su di essa risalgono al 1866, anno in cui nasce Giuseppe, padre di Salvatore e nonno di Tommaso detto Masi. Negli anni tra le due guerre la famiglia Carrara risale la penisola con il Carro di Tespi di Salvatore.\nTommaso Carrara.\nNel 1947 Tommaso si sposa con Argia Laurini e fonda la compagnia Carrara-Laurini, costruendo il proprio teatro mobile.\nIl nomadismo della compagnia prosegue fino al 1965, quando Tommaso Carrara si stabilisce a Valdagno utilizzando sporadicamente il teatro mobile per le stagioni estive. Nel frattempo consolidano la propria formazione teatrale i figli Titino Carrara, Armando Carrara e Annalisa Carrara.\nNegli anni settanta fonda la compagnia \"Il Teatro del Mattino\", che propone allestimenti teatrali particolarmente studiati per il pubblico delle scuole.\nNel 1975 nasce la cooperativa La Piccionaia I Carrara."}
{"id": "2418917", "revid": "767487", "url": "https://it.wikipedia.org/wiki?curid=2418917", "title": "Stefano Tessadri", "text": "Cresce artisticamente negli anni novanta con un'intensa attivit\u00e0 concertistica, esplorando diversi generi musicali con differenti gruppi.\nNel 2002 entra a far parte del \"Caravanserraglio\", un laboratorio musicale dove convergono numerosi artisti e cantautori.\nNel 2004 esce il suo primo album, \"Dietro ogni attesa\", in cui compaiono Ares Tavolazzi al contrabbasso e Tiziano Tononi alle percussioni.\nL'album viene accolto positivamente dalla critica e Tessadri continua con l'attivit\u00e0 live.\nNel maggio 2006 viene pubblicato \"Malocuore\", album che segna una svolta nelle sonorit\u00e0 e nelle atmosfere musicali, oltre che vedere un cambio di etichetta discografica e di collaboratori. Nel disco \u00e8 inclusa una versione in italiano di \"Malague\u00f1a Salerosa\" una canzone della tradizione mariachi messicana (presente anche nella colonna sonora del film \"\" di Tarantino) e una cover della \"Ballata degli impiccati\" di Fabrizio De Andr\u00e9, in duetto con Oliviero Malaspina.\nSempre nel 2006 Tessadri riceve il Premio Ciampi e il Premio MEI 2006.\nNel 2008 esce \"Passione e veleno\", il terzo album, con la stessa formazione del precedente. \u00c8 presente una versione in italiano di \"Tango till they're sore\" di Tom Waits, che qui diventa \"Tango di Capodanno\".\nQuestioni personali e motivi di salute lo tengono lontano dalle scene per qualche anno, ma continua a scrivere canzoni dedicandosi sempre pi\u00f9 ad un'altra sua grande passione: il contrabbasso e la musica rockabilly.\nNel 2016 assume lo pseudonimo di Tex Murky e fonda il gruppo Wolfabilly And The Silvery Moon, in cui suona il contrabbasso e scrive tutti i testi.\nSempre nel 2016 esce \"Magia Nera\", il quarto disco di Tessadri, il primo con il nome \u201cTex Murky\u201d in puro genere rockabilly. \nIl disco contiene 13 tracce composte da brani originali e alcune cover in italiano di Johnny Burnette e Eddie Cochran.\nAll'inizio del 2017 comincia la collaborazione con Cris Mantello e Steve Miles e fondano insieme il gruppo Cris Mantello Wild Trio."}
{"id": "2418918", "revid": "320578", "url": "https://it.wikipedia.org/wiki?curid=2418918", "title": "Let L-410 Turbolet", "text": ""}
{"id": "2418924", "revid": "61051", "url": "https://it.wikipedia.org/wiki?curid=2418924", "title": "Let L 410 Turbolet", "text": ""}
{"id": "2418928", "revid": "729019", "url": "https://it.wikipedia.org/wiki?curid=2418928", "title": "Pascal Pap\u00e9", "text": "Biografia.\nSeconda linea, esordiente al Bourgoin-Jallieu nel 1998, con il club dell'Is\u00e8re disput\u00f2 8 stagioni e si mise in luce a livello internazionale; esord\u00ec in Nazionale francese nel 2004 in occasione del Sei Nazioni 2004, torneo che la vinse con il Grande Slam; prese poi parte ai Tornei successivi, vincendone le edizioni e , ma mancando la convocazione alla .\nPassato nel 2006 al Castres, milita dal 2007 nello Stade fran\u00e7ais; Marc Li\u00e8vremont lo convoca stabilmente e affiancandolo quasi sempre a Lionel Nallet. Nonostante un infortunio, vince di nuovo un Grande Slam nel 2010.\nConvocato per la , Pap\u00e9 \u00e8 giunto con la fino alla finale, poi persa contro i padroni di casa della .\nDurante i test novembrini del 2012 Pap\u00e9 viene nominato capitano della in sostituzione di Thierry Dusautoir, infortunato al ginocchio. Nonostante il ritorno di quest'ultimo per il Sei Nazioni 2013 rimane capitano. Infortunato alle spalle durante la prima partita contro l', dovette rinunciare al resto della stagione: Sei Nazioni, stagione con il suo club, al tour della squadra francese in Nuova Zelanda e al suo ruolo di capitano.\nIl 19 febbraio 2015, \u00e8 stato sospeso 70 giorni dopo un calcio alla terza linea irlandese Jamie Heaslip, causando la frattura di tre vertebre, durante la partita Irlanda-Francia del secondo turno del Sei Nazioni.\nPartecipa ai Mondiali del 2015 e annuncia un ritiro internazionale il giorno dopo i quarti di finale e la sconfitta della Francia contro gli All-Blacks.\nNel 2016 entra nei ranghi dirigenziali della federazione francese affiancando il neo presidente Bernard Laporte- Ruolo che manterr\u00e0 fino al 2019.\nNel ruolo di vice capitano, nella sua ultima stagione in campo, Pap\u00e9 \u00e8 a capo del movimento di protesta all'interno dello Stade Fran\u00e7ais, in seguito al progetto di fusione con il Racing 92 annunciato il 13 marzo 2017. Il giorno successivo, inizi\u00f2 lo sciopero dei giocatori e il rifiuto per la trasferta a Castres. La LNR decide quindi di rinviare la partita e il progetto di fusione viene finalmente abbandonato nel fine settimana.\nNel 2016-2017, \u00e8 stato consulente per il canale televisivo SFR Sport, \u00e8 apparso sulla rivista \"Entre les Potos\" e occasionalmente ha commentato le partite della English Premiership.\nNel 2017, dopo aver terminato la sua carriera da giocatore, \u00e8 diventato direttore del centro di formazione Stade Fran\u00e7ais. Dal 31 agosto 2018 \u00e8 presidente del suo club di origine, . Dal 2020 \u00e8 anche allenatore della squadra under 18 della , responsabile degli avanti con Aubin Hueber."}
{"id": "2418930", "revid": "339392", "url": "https://it.wikipedia.org/wiki?curid=2418930", "title": "LA Tennis Open", "text": ""}
{"id": "2418931", "revid": "2519", "url": "https://it.wikipedia.org/wiki?curid=2418931", "title": "Ziwa Rhino Sanctuary", "text": "Il Ziwa Rhino Sanctuary (letteralmente Santuario dei rinoceronti di Ziwa) \u00e8 un'area naturale protetta in Uganda entrata in attivit\u00e0 nel 2005 e gestita dalla ONG Rhino Fund Uganda in partnership con la Uganda Wildlife Authority e Ziwa Ranchers. &lt;br&gt;\nIl santuario ha un'area di 70 km\u00b2 e si trova nel distretto di Nakasongola, lungo l'autostrada che congiunge la capitale Kampala alle cascate Murchison e a Gulu. \u00c8 circondato da una recinzione elettrificata alta 2 metri, che serve a tenere i rinoceronti dentro e gli estranei (leggi cacciatori di frodo) fuori. Il personale di sorveglianza \u00e8 composto da circa 78 tra ranger e guardie, addetti alla sicurezza 24 ore su 24.\nIl santuario ha lo scopo di consentire la futura reintroduzione dei rinoceronti nei parchi nazionali dell'Uganda: le due sottospecie autoctone, il rinoceronte bianco settentrionale e il rinoceronte nero orientale, sono entrambe estinte in natura dal 1982. &lt;br&gt;\nIl progetto di \"allevamento\" \u00e8 iniziato nel 2005/6 con sei rinoceronti bianchi meridionali \"(Ceratotherium simum simum)\": quattro provenienti dalla riserva \"Solio Ranch\", in Kenya, e due donati dal \"Disney's Animal Kingdom\" di Orlando, Florida. In un ambiente privo di predatori naturali e protetti dai cacciatori di frodo, i rinoceronti si sono moltiplicati: a fine 2019, sono diventati una trentina di esemplari.\nAttualmente lo Ziwa Rhino Sanctuary \u00e8 l'unica area dell'Uganda a ospitare rinoceronti in natura, allo stato semi-selvatico."}
{"id": "2418935", "revid": "984922", "url": "https://it.wikipedia.org/wiki?curid=2418935", "title": "Dipartimento di San Salvador (Entre R\u00edos)", "text": "San Salvador \u00e8 un dipartimento della provincia di Entre R\u00edos in Argentina, con 18.000 abitanti su una superficie di 1.228 km\u00b2.\nComprende i municipi o commissioni municipali di: San Salvador, General Campos, San Ernesto, Colonia Baylina, Walter Moss e Colonia Oficial N\u00ba 5."}
{"id": "2418936", "revid": "827882", "url": "https://it.wikipedia.org/wiki?curid=2418936", "title": "Gladium Caeli", "text": "Gladium Caeli \u00e8 il primo album del gruppo italiano Deus ex Machina."}
{"id": "2418938", "revid": "93556", "url": "https://it.wikipedia.org/wiki?curid=2418938", "title": "Quartiere Porto", "text": "Il quartiere Porto era uno dei nove quartieri (circoscrizioni di decentramento) del comune di Bologna, nato dall'accorpamento dei precedenti quartieri Marconi (zona Nord-Ovest del centro storico) e Saffi (zona prima periferia Ovest). In seguito alla riforma sul decentramento in vigore dal giugno 2016 \u00e8 stato aggregato al quartiere Saragozza nel nuovo quartiere Porto-Saragozza.\nIl nome deriva dalla presenza del porto sul canale Navile, riportato alla luce e visibile dal terrazzo di via Don Minzoni nell'area della Manifattura delle Arti.\nSu di una superficie di 3,721\u00a0km\u00b2 (il 2,6% del territorio cittadino) comprendeva 31.565 abitanti, l'8,36% della popolazione bolognese.\nStoria.\nSeconda guerra mondiale e Liberazione.\nNel corso della guerra, il quartiere, cos\u00ec come gran parte della citt\u00e0 di Bologna, fu soggetto a numerosi bombardamenti, in particolare la stazione ferroviaria e la zona ad essa limitrofa.\nDurante la lotta di Liberazione, si concentrarono numerosi gruppi partigiani, provenienti da tutta Italia, nell'area tra Porta Lame, il Macello e ci\u00f2 che rimaneva dell'Ospedale Maggiore (che sorgeva in prossimit\u00e0 del canale di Reno). Il 7 novembre 1944 la base partigiana del Macello venne scoperta ed attaccata da truppe nazi-fasciste, dando luogo ad una delle pagine pi\u00f9 gloriose della Resistenza bolognese: la battaglia di Porta Lame. Si tratt\u00f2 di uno dei casi pi\u00f9 significativi di battaglia combattuta all'interno di un centro urbano europeo. La battaglia \u00e8 ricordata oggi dalle statue in bronzo della Partigiana e del Partigiano poste in prossimit\u00e0 della porta, ottenute dalla fusione della statua equestre di Benito Mussolini, un tempo posta all'interno dello stadio comunale.\nDopoguerra.\nTra gli Anni 50 e 60 il quartiere cambi\u00f2 radicalmente faccia dal punto di vista urbanistico: le aree distrutte dai bombardamenti (in particolare zona Marconi tra via Lame e la stazione) vennero ricostruite, i canali Reno e Cavaticcio tombati e coperti da strade, la zona Saffi interessata da nuove costruzioni destinate a operai e residenze popolari. \n1980.\nAlle 10:25 del 2 agosto 1980 il quartiere, e l'intera citt\u00e0 di Bologna, vennero colpiti direttamente dall'attentato terroristico nella Stazione Centrale. I morti furono 85 e i feriti oltre duecento. In attesa dell'arrivo delle ambulanze, comunque insufficienti, molti cittadini prestarono i primi soccorsi alle vittime.\nLa strage di Bologna \u00e8 ricordata dal cippo commemorativo nella sala d'aspetto della stazione e dall\"orologio simbolo\" posto al di fuori dell'edificio, fermo alle 10:25, ora dello scoppio. \nOgni anno, in piazza Medaglie d'Oro, si svolge la commemorazione con interventi da parte dell'Associazione delle vittime, sindaco e legato del Governo, oltre alla partecipazione di numerosi cittadini e rappresentanze di Comuni di tutta Italia.\nCultura.\nUniversit\u00e0.\nIl quartiere non comprende la storica Zona Universitaria, tuttavia si \u00e8 sviluppata negli ultimi anni un'importante \"cittadella\" della cultura, la Manifattura delle Arti, che ospita al proprio interno, oltre al MAMbo (Museo d'arte moderna di Bologna), alla Salara (antico magazzino del sale) e all'antico porto di Bologna, alcuni dipartimenti dell'Alma Mater e non solo:\nTra via dello Scalo e via Berti, nell'area dei Giardini Lo Russo, sono inoltre presenti aule della Facolt\u00e0 di Giurisprudenza e uno studentato.\n\u00c8 inoltre presente l'Universit\u00e0 Primo Levi (per adulti e terza et\u00e0) in via Polese, 22.\nBiblioteche.\nLa biblioteca di quartiere \u00e8 intestata a Jorge Luis Borges, poeta e scrittore argentino del XX secolo, ed \u00e8 situata all'interno dei Giardini Lo Russo in via dello Scalo 21. Aperta nel marzo 2000, nasce dalla fusione delle biblioteche \"Saffi\" e \"Fratelli Rosselli\" (degli ex quartieri Saffi e Marconi).\nDi notevole interesse, e di capitale importanza in ambito nazionale ed europeo, \u00e8 anche la Cineteca di Bologna, istituzione comunale dedicata al cinema ed alla filmografia\nFestival ed eventi.\nGrazie alla presenza della Cineteca, nel corso dell'anno si volgono in quartiere numerose rassegne cinematografiche e importanti festival di portata internazionale, in particolare:\nNel giugno 2009 in alcune strade del quartiere (via Ugo Bassi, via Marconi, piazza dei Martiri, via dei Mille) ha avuto luogo il passaggio della Par T\u00f2t Parata, festa interculturale itinerante che ha coinvolto nell'ultima edizione pi\u00f9 di 2000 persone nella realizzazione di carri, balli, musica dal vivo e spettacoli.\nLa presenza del primo circolo culturale gay lesbico d'Italia, cui l'amministrazione pubblica ha riconosciuto uno spazio, ha reso il quartiere Porto il centro di produzione di numerose iniziative culturali per il superamento di discriminazioni, stereotipi, omofobia e per la promozione della cultura delle differenze. Tra le altre iniziative si segnala e si descerive di seguito il festival internazionale Gender Bender.\nAttualmente Il Cassero occupa lo storico edificio de \"la salara\", ex magazzini del sale presso il porto fluviale di Bologna, sede anche di numerosi eventi del festival di seguito descritto.\nIl festival \u00e8 interdisciplinare e propone un programma di appuntamenti che si articola in proiezioni cinematografiche, spettacoli di danza e teatro, performance, mostre e installazioni di arti visive, incontri e convegni di letteratura, concerti e live set di musicisti e dj, party notturni.\nRealizza percorsi di senso inediti tra fenomeni culturali e comunicativi apparentemente lontani e contraddittori, indicando come sia possibile andare in maniera creativa oltre le norme e gli stereotipi del maschile e del femminile, e anticipando le trasformazioni divenute parte integrante del nostro immaginario.\nArchitettura.\nCostruzioni Civili.\nCanali e porto.\nSotto Bologna sorge una fitta rete di canali utilizzati sin dal Medioevo per rifornimento idrico, energia idraulica ed uso industriale. Il Quartiere Porto \u00e8 attraversato dal canale Reno, posto sotto via Riva Reno, che si divide in due rami all'altezza di via Marconi: proseguendo verso est genera il canale delle Moline, verso nord il canale Cavaticcio. Il Cavaticcio attraversa il quartiere andando ad alimentare la centrale idroelettrica di Largo Caduti del Lavoro, grazie ad un salto di 14 metri, e l'antico porto, per poi confluire sotto via Bovi Campeggi nel canale Navile attraverso il quale si poteva raggiungere il fiume Po.\nI canali vennero completamente tombati negli Anni 50, sotto l'Amministrazione Dozza, nell'ambito dei lavori di ricostruzione, bonifica e riqualificazione urbana del Dopoguerra. Sono visibili:\nCostruzioni militari.\nMura e porte.\nLe mura di Bologna cingevano la citt\u00e0 fino all'inizio del XX secolo, quando furono quasi completamente demolite per far posto agli attuali viali di circonvallazione. A Porto, oggi, ne \u00e8 visibile un breve tratto nei pressi di Porta Lame (tra questa ultima e Porta Galliera).\nDelle dodici porte facenti parte dell'ultima cinta di mura (la terza, la cosiddetta Cirda), si trovano all'interno del quartiere:\nCostruzioni religiose.\nSono presenti le seguenti chiese cattoliche:\ne l'Evangelica Chiesa del Regno di Dio in via Emilia Ponente 42\nInfrastrutture e trasporti.\nPorto ospita la stazione di Bologna Centrale, principale stazione ferroviaria della citt\u00e0, tra le pi\u00f9 importanti italiane per traffico di viaggiatori.\nIl quartiere \u00e8 attraversato dalla via Emilia che, nel proprio territorio, assume il nome di via Emilia Ponente, via Aurelio Saffi, via San Felice e via Ugo Bassi.\nSport.\nIn piazza Azzarita si trova il PalaDozza, storico palazzetto dello sport della citt\u00e0 di Bologna, adibito prevalentemente al gioco del basket. Campo di casa in passato sia della Virtus che della Fortitudo, attualmente \u00e8 in gestione unicamente a quest'ultima. All'interno del palasport vi hanno sede uffici del CONI.\nIn quartiere vi \u00e8 inoltre l'impianto comunale Centro Sportivo Corticelli (in via Zoni 2), e l'impianto privato CRB Club (in via Marzabotto 24) con campi da tennis.\nPrincipali giardini pubblici.\n\u00c8 in fase di progettazione il parco dei Prati di Caprara, in un'ex area militare nei pressi dell'Ospedale Maggiore, destinato a diventare il pi\u00f9 vasto parco urbano della citt\u00e0 di Bologna."}
{"id": "2418941", "revid": "767487", "url": "https://it.wikipedia.org/wiki?curid=2418941", "title": "Dai, Johnny, dai!", "text": "Dai, Johnny, dai! (\"Go, Johnny, Go!\") \u00e8 un film del 1959 diretto da Paul Landres e Piero Vivarelli e interpretato da numerosi cantanti dell'epoca. Si tratta di uno degli ultimi esempi del filone rock'n'roll movie.\nTrama.\nJohnny, un ragazzo che non ha conosciuto i suoi genitori ed \u00e8 stato allevato in un orfanotrofio, decide di diventare un cantante con la speranza di raggiungere al pi\u00f9 presto la celebrit\u00e0. A proprie spese incide un disco e lo manda ad Alan, organizzatore di spettacoli musicali. Questi, dopo aver ascoltato il pezzo, si convince che il ragazzo ha la stoffa giusta per sfondare nel mondo del rock. Ma proprio nel momento in cui tutto sembra andare per il verso giusto un contrattempo impedisce ai due di mettersi in contatto. Intanto si avvicina il Natale e Johnny, deluso e amareggiato, arriva al punto di commettere un furto pur di fare un regalo alla sua fidanzata. Finale in musica con canzoni e divertimento.\nProduzione.\nNella versione italiana a presentare il film \u00e8 Adriano Celentano, che, all'inizio e alla fine del film, esegue insieme alla sua band due dei suoi brani di quel periodo. Nella versione italiana inoltre compare anche il regista Piero Vivarelli nel ruolo del regista televisivo che d\u00e0 le indicazioni alla band del Molleggiato.\nColonna sonora.\nNel corso del film, vengono eseguiti i seguenti brani musicali:"}
{"id": "2418945", "revid": "1871747", "url": "https://it.wikipedia.org/wiki?curid=2418945", "title": "Deus ex Machina (Deus ex Machina)", "text": "Deus ex Machina \u00e8 il secondo album del gruppo italiano Deus ex Machina pubblicato nel 1993 per la Kaliphonia."}
{"id": "2418946", "revid": "120759497", "url": "https://it.wikipedia.org/wiki?curid=2418946", "title": "Niccol\u00f2 Perotti", "text": "Biografia.\nCadetto di una famiglia aristocratica, Niccol\u00f2 Perotti ricevette una buona educazione umanistica. Verso il 1443 inizi\u00f2 a frequentare a Mantova la scuola di Vittorino da Feltre; nel 1446 segu\u00ec a Ferrara la scuola di Guarino da Verona. All'et\u00e0 di 16 anni abit\u00f2 presso la famiglia dell'umanista inglese William Gray, che pi\u00f9 tardi divenne vescovo di Ely. Nell'autunno del 1446 si rec\u00f2 a Roma dove divenne segretario del cardinale Bessarione, colto umanista bizantino. Segu\u00ec il cardinal Bessarione a Bologna, dove fu legato pontificio dal 1450 al 1455, e frequent\u00f2 lo studio bolognese. Probabilmente insegn\u00f2 retorica e poetica all'universit\u00e0 di Bologna. A Bologna continu\u00f2 l'attivit\u00e0 di traduttore attirando l'attenzione del papa Niccol\u00f2 V, che lo assunse come traduttore dal greco. Nel 1452 Perotti ricevette a Bologna l'alloro poetico dalle mani dell'imperatore Federico III. Durante il soggiorno bolognese Perotti ebbe anche un violento scontro con Poggio Bracciolini in difesa di Lorenzo Valla.\nNel 1455 Perotti torn\u00f2 a Roma, dove venne nominato segretario apostolico. L'anno successivo ricevette gli ordini, e il 19 ottobre 1458 fu nominato arcivescovo di Siponto, sede nella quale tuttavia non risiedette mai. Partecip\u00f2 invece l'anno successivo al \"Concilio di Mantova\", indetto da Pio II per cercare di arrestare gli Ottomani che nel 1453 avevano espugnato Costantinopoli. Ritorn\u00f2 successivamente al seguito di Bessarione, restandovi fino al 1464, anno in cui fu nominato governatore del Patrimonio di San Pietro. Nel biennio 1460-61, al seguito del card. Bessarione, Perotti fu in Germania, dove venne nominato consigliere imperiale di Federico III, e poi a Venezia (1461), dove ottenne la nomina a referendario pontificio.\nDurante il quinquennio 1464-69, trascorso a Viterbo come governatore del Patrimonio di San Pietro, Perotti cominci\u00f2 a pubblicare le sue opere di filologia. Nel 1469 Perotti torn\u00f2 a Roma; attorno al 1470 scrisse un'invettiva contro Giorgio di Trebisonda reo di aver attaccato violentemente il card. Bessarione. Nel 1471 Perotti fu nominato governatore di Spoleto, incarico che lasci\u00f2 l'anno successivo. Nel 1474 divenne governatore di Perugia, dove ebbe come segretario l'umanista Francesco Maturanzio. Ai primi del 1477, terminato l'incarico in Umbria, Perotti si ritir\u00f2 nelle Marche, dove rimase fino al termine della vita.\nOpera letteraria.\nL'attivit\u00e0 letteraria di Niccol\u00f2 Perotti consistette quasi interamente di opere di filologia, di grammatica e di traduzioni dal greco in latino. Fu anche autore di invettive, carmi latini, lettere, ecc. per lo pi\u00f9 ancora inediti.\nTraduzioni.\nLe sue prime traduzioni dalla lingua greca risalgono al 1449, quando tradusse l'omelia di San Basilio Magno sull'invidia e il \"De Alexandri Magni fortuna aut virtute\" di Plutarco. Nel 1451 tradusse Epitteto; la traduzione venne inviata a Niccol\u00f2 V il quale le apprezz\u00f2 e invit\u00f2 Perotti a continuare nell'attivit\u00e0. Niccol\u00f2 Perotti tradusse pertanto i primi cinque libri delle \"Historiae\" di Polibio e inizi\u00f2 la traduzione delle opere di Taziano il Siro, Arriano e Archimede; la morte di Niccol\u00f2 V (1455) interruppe l'attivit\u00e0 di traduzione, ripresa soltanto per l'opera pseudo-aristotelica sui vizi e le virt\u00f9.\nLinguistica.\nDurante il soggiorno a Viterbo Perotti scrisse due trattati di metrica latina che ebbero una vasta diffusione scolastica in tutta Europa: \"De metris\" e \"De ratione carminum\". Scrisse inoltre una grammatica latina, \"Rudimenta grammatices\", che complet\u00f2 a Viterbo nel 1468 e che ebbe un'enorme fortuna: solo nel corso del XV secolo se ne ebbero oltre sessanta edizioni. A Viterbo complet\u00f2 inoltre un trattato di retorica, il \"De componendis epistolis\".\nFilologia.\nNel 1472 Perotti prepar\u00f2 delle edizioni commentate alle \"Silvae\" di Stazio e a Marziale, mentre una nuova edizione di Marziale, assieme ad una di Plinio il Vecchio furono pubblicate nel 1473. Nel 1474 cur\u00f2 una raccolta delle favole di Aviano e di Fedro; \u00e8 un'opera importantissima in quanto vennero fatte conoscere delle favole di Fedro fino ad allora sconosciute. Nel 1478 pubblic\u00f2 l'opera di Claudio Tolomeo. La pi\u00f9 importante opera del Perotti fu la \"Cornucopiae\": iniziata come un commento a Marziale, si trasform\u00f2 in un vasto repertorio filologico della lingua latina a cui Perotti lavor\u00f2 per il resto della sua vita; l'opera ebbe numerose edizioni fra cui una di Aldo Manuzio."}
{"id": "2418948", "revid": "599013", "url": "https://it.wikipedia.org/wiki?curid=2418948", "title": "J\u00f6rgen Sundqvist", "text": "Biografia.\nSpecialista delle prove tecniche, J\u00f6rgen Sundqvist fece parte della forte nazionale svedese degli anni ottanta tra cui militavano fuoriclasse come Ingemar Stenmark e Stig Strand. L'atleta scandinavo ottenne il suo primo risultato di rilievo in Coppa del Mondo il 26 febbraio 1983 sulle nevi di casa di G\u00e4llivare giungendo 11\u00ba in slalom gigante.\nIl 23 gennaio 1984 a Kirchberg in Tirol in Austria conquist\u00f2 l'unico podio in Coppa del Mondo di carriera piazzandosi 3\u00ba in slalom gigante alle spalle di Stenmark e dell'austro-lussemburghese Marc Girardelli. Ai successivi XIV Giochi olimpici invernali di , sua unica presenza olimpica, fu 22\u00ba nello slalom gigante e non complet\u00f2 lo slalom speciale. Ottenne l'ultimo piazzamento della sua attivit\u00e0 agonistica piazzandosi al 6\u00ba posto nello slalom speciale di Coppa del Mondo disputato il 19 marzo 1988 a \u00c5re."}
{"id": "2418950", "revid": "52953", "url": "https://it.wikipedia.org/wiki?curid=2418950", "title": "Candelaria (Zambales)", "text": "Candelaria \u00e8 una municipalit\u00e0 di terza classe delle Filippine, situata nella provincia di Zambales, nella regione di Luzon Centrale.\nCandelaria \u00e8 formata da 16 barangay:"}
{"id": "2418954", "revid": "647919", "url": "https://it.wikipedia.org/wiki?curid=2418954", "title": "Cultura di Clovis", "text": ""}
{"id": "2418955", "revid": "278830", "url": "https://it.wikipedia.org/wiki?curid=2418955", "title": "Il mare della morte", "text": ""}
{"id": "2418959", "revid": "767487", "url": "https://it.wikipedia.org/wiki?curid=2418959", "title": "Castillejos", "text": "Castillejos \u00e8 una municipalit\u00e0 di Quarta classe delle Filippine, situata nella Provincia di Zambales, nella regione di Luzon Centrale.\nCastillejos \u00e8 formata da 14 baranggay:"}
{"id": "2418962", "revid": "149466", "url": "https://it.wikipedia.org/wiki?curid=2418962", "title": "Filippo II di Taranto", "text": ""}
{"id": "2418965", "revid": "767487", "url": "https://it.wikipedia.org/wiki?curid=2418965", "title": "Iba (Zambales)", "text": "Iba \u00e8 una municipalit\u00e0 di Terza classe delle Filippine, capoluogo della Provincia di Zambales, nella regione di Luzon Centrale.\nIba ha dato i natali a Ramon Magsaysay, terzo Presidente delle Filippine.\nIba \u00e8 formata da 14 baranggay:"}
{"id": "2418966", "revid": "115942164", "url": "https://it.wikipedia.org/wiki?curid=2418966", "title": "Casbeno", "text": "Casbeno (Casben in bosino) \u00e8 un quartiere (localmente \"Rione\") della citt\u00e0 di Varese.\nSituato nella zona sud della citt\u00e0, affacciato sul lago di Varese, prima della formazione della provincia di Varese, negli anni venti, era il limite inferiore del comune stesso. Confina a nord e ad est con Varese Centro, a sud con Bobbiate e ad ovest con Masnago. Inizialmente frazione contadina della citt\u00e0, vede a partire dagli anni sessanta un periodo di crescita, che continua ai giorni nostri: attualmente Casbeno conta circa 4.000 abitanti, chiamati in dialetto varesino \"Casben\u00e0t\".\nMonumenti e luoghi d'interesse.\nMalgrado la ridotta estensione, Casbeno \u00e8 sede di diversi uffici amministrativi: attorno a piazza Libert\u00e0 hanno infatti sede la Questura e la Provincia.\nArtisticamente rilevanti a Casbeno sono anche la chiesa parrocchiale di San Vittore e il santuario della Schiranetta (la cui prima costruzione risale al 1200), sapientemente restaurato negli anni '60 da Giovanni Macchi, dopo che l'incuria degli ultimi secoli lo aveva ridotto in condizioni di rudere. L'architetto Simone Cantoni edific\u00f2 invece in stile neoclassico la Villa Recalcati nel 1778.\nCasbeno \u00e8 inoltre servita dalla Stazione di Varese-Casbeno, sulla ferrovia Saronno-Laveno.\nRioni.\nI rioni storici di Casbeno sono 4: Centro, Ronchi, Mirasole e Schiranetta."}
{"id": "2418969", "revid": "767487", "url": "https://it.wikipedia.org/wiki?curid=2418969", "title": "C\u00e9sar Baena", "text": "Carriera.\nClub.\nDal 1982 al 2002 ha giocato per il Caracas F\u00fatbol Club, vincendo quattro campionati nazionali e tre coppe del Venezuela. \u00c8 uno dei giocatori con pi\u00f9 presenze per il club della capitale, avendovi giocato per 20 anni.\nNazionale.\nHa giocato per il dal 1983 al 2002, partecipando a quattro edizioni della Copa Am\u00e9rica e totalizzando 21 presenze."}
{"id": "2418971", "revid": "767487", "url": "https://it.wikipedia.org/wiki?curid=2418971", "title": "Masinloc", "text": "Masinloc \u00e8 una municipalit\u00e0 di Seconda classe delle Filippine, situata nella Provincia di Zambales, nella regione di Luzon Centrale.\nMasinloc \u00e8 formata da 13 baranggay:"}
{"id": "2418983", "revid": "729019", "url": "https://it.wikipedia.org/wiki?curid=2418983", "title": "Palauig", "text": "Palauig \u00e8 una municipalit\u00e0 di Terza classe delle Filippine, situata nella Provincia di Zambales, nella regione di Luzon Centrale.\nPalauig \u00e8 formata da 19 baranggay:"}
{"id": "2418991", "revid": "287204", "url": "https://it.wikipedia.org/wiki?curid=2418991", "title": "San Antonio (Zambales)", "text": "San Antonio \u00e8 una municipalit\u00e0 di Terza classe delle Filippine, situata nella Provincia di Zambales, nella regione di Luzon Centrale.\nSan Antonio \u00e8 formata da 14 baranggay:"}
{"id": "2418993", "revid": "59785", "url": "https://it.wikipedia.org/wiki?curid=2418993", "title": "Pericle", "text": "Discendente da parte della madre, Agariste, dalla potente e influente famiglia degli Alcmeonidi, Pericle ebbe una cos\u00ec profonda influenza sulla societ\u00e0 ateniese che Tucidide, storico suo contemporaneo, lo acclam\u00f2 come \u00abprimo cittadino di Atene\u00bb. Pericle fece della Lega delio-attica un impero comandato da Atene che esercitava la sua egemonia sulle altre citt\u00e0 alleate, e guid\u00f2 i suoi concittadini durante i primi due anni della guerra del Peloponneso.\nPericle favor\u00ec lo sviluppo delle arti e della letteratura e questa fu la principale ragione per la quale Atene detiene la reputazione di centro culturale dell'antica Grecia. Promosse, allo scopo di dare lavoro a migliaia di artigiani e cittadini, un ambizioso progetto edilizio che port\u00f2 alla costruzione di molte opere sull'Acropoli (incluso il Partenone), abbell\u00ec la citt\u00e0, esib\u00ec la sua gloria. Inoltre, Pericle sostenne la democrazia (nell'accezione aristotelica) a tal punto che i critici contemporanei lo definiscono un populista, soprattutto a seguito dell'introduzione di un salario per coloro che ricoprivano gli incarichi politici e per i rematori della flotta.\nBiografia.\nPrimi anni.\nPericle nacque nel demo di Colargo, una localit\u00e0 poco pi\u00f9 a nord di Atene. La sua data di nascita \u00e8 incerta, anche se per convenzione si indica l'anno 495 a.C.: alcuni, infatti, propendono per il 492 a.C. o poco prima poich\u00e9 nel 472 a.C. finanzi\u00f2 l'opera \"I Persiani\". Altri, invece, dal fatto che non viene indicato se egli abbia partecipato o meno alle guerre persiane hanno sostenuto che \u00e8 impossibile che sia nato prima del 498, ma questo argomento \u00e8 stato respinto \"ex silentio\".\nFu figlio del politico Santippo, che, anche se ostracizzato nel 485 a.C. circa, torn\u00f2 ad Atene solo cinque anni dopo per guidare un contingente ateniese a Micale, dove la Grecia avrebbe riportato una vittoria importante.\nLa madre di Pericle, Agariste, era una discendente della potente e controversa famiglia degli Alcmeonidi e le sue connessioni familiari ebbero un ruolo determinante nell'inizio della carriera politica di Santippo. Agariste era inoltre una discendente del tiranno di Sicione, Clistene, e nipote del grande riformatore ateniese Clistene, un altro Alcmeonide. Al riguardo, Plutarco riferisce che Clistene fu il nonno di Agariste, ma ci\u00f2 non \u00e8 storicamente plausibile, per cui si preferisce affermare che Clistene fosse zio di Agariste.\nSecondo Erodoto e Plutarco, Agariste sogn\u00f2, pochi giorni prima della nascita di Pericle, di aver partorito un leone. Un'interpretazione dell'aneddoto considera il leone come simbolo di grandezza, ma la storia pu\u00f2 inoltre alludere alla dimensione inusuale del cranio di Pericle, che divenne un bersaglio dei commediografi contemporanei e che, come ricorda Plutarco, Pericle usasse nascondere con l'elmo, simbolo della sua carica di stratego.\nPericle apparteneva alla trib\u00f9 locale degli Acamantis (\u1f08\u03ba\u03b1\u03bc\u03b1\u03bd\u03c4\u1f76\u03c2 \u03c6\u03c5\u03bb\u1f74). I suoi primi anni furono tranquilli: da giovane, Pericle prefer\u00ec dedicare il suo tempo agli studi, piuttosto che apparire in pubblico, per via della sua introversione.\nLa nobilt\u00e0 e la ricchezza della sua famiglia gli permisero di continuare gli studi. Impar\u00f2 la musica dai maestri del tempo (Damone e Pitoclide potrebbero essere stati suoi insegnanti) ed \u00e8 considerato il primo politico ad aver attribuito una grande importanza alla filosofia. Gli piaceva la compagnia dei filosofi Protagora, Zenone di Elea e Anassagora; Anassagora, in particolare, divenne un suo amico intimo e lo influenz\u00f2 molto. Il tipo di pensiero e il carisma retorico di Pericle potrebbero essere stati prodotti in parte dall'accento di Anassagora sulla tranquillit\u00e0 emotiva di fronte alle difficolt\u00e0 e allo scetticismo sui fenomeni divini. La sua proverbiale calma \u00e8 considerata un prodotto dell'influenza di Anassagora.\nAttivit\u00e0 politica fino al 431 a.C..\nPrima dell'entrata in politica.\nNella primavera del 472 a.C. Pericle fu il corego della tragedia di Eschilo \"I Persiani\", presentata alle Dionisie di quell'anno, dimostrando cos\u00ec di essere uno degli uomini pi\u00f9 ricchi di Atene. Lo storico Simon Hornblower ha sostenuto che la selezione di questa opera teatrale da parte di Pericle, che presenta un quadro nostalgico della famosa vittoria di Temistocle a Salamina, dimostra che il giovane politico fosse di supporto a Temistocle stesso contro il suo avversario politico Cimone, la cui fazione riusc\u00ec a farlo ostracizzare poco dopo.\nPlutarco afferma che Pericle fu il primo fra gli Ateniesi per quaranta anni; se ci\u00f2 \u00e8 vero, Pericle avrebbe assunto una posizione di leadership sin dai primi anni del decennio 460 a.C.. In quel periodo fu sempre molto attento a proteggere la sua vita privata presentandosi come un modello per i suoi concittadini: per esempio, avrebbe spesso evitato i banchetti, professando un atteggiamento di sobriet\u00e0.\nNel 463 a.C. Pericle accus\u00f2 Cimone, capo della fazione conservatrice, di aver trascurato gli interessi vitali di Atene in Macedonia: anche se Cimone fu poi assolto, questo confronto dimostr\u00f2 che il principale avversario politico di Pericle era vulnerabile.\nOstracismo di Cimone.\nIntorno al 461 a.C. i vertici del partito democratico ateniese decisero di prendere come obiettivo l'Areopago, un concilio cittadino controllato dall'aristocrazia ateniese, che una volta fu la pi\u00f9 potente assemblea nella \"polis\". Il leader del partito e maestro di Pericle, Efialte, propose una netta riduzione dei poteri dell'Areopago, e l'Ecclesia, la principale assemblea ateniese, approv\u00f2 tale proposta senza una forte opposizione. Questa riforma segn\u00f2 l'inizio di una nuova era della \u00abdemocrazia radicale\u00bb: il partito democratico divenne gradualmente dominante nella politica ateniese e Pericle sembr\u00f2 voler perseguire una politica populista per ingraziarsi il favore dei concittadini. Secondo Aristotele, la posizione di Pericle pu\u00f2 essere stat conseguenza del fatto che il suo principale oppositore politico, Cimone, era un uomo tanto ricco quanto generoso, capace di assicurarsi il favore del popolo donando generosamente una parte della sua considerevole fortuna personale. Lo storico Loren J. Samons sostiene, tuttavia, che Pericle possedeva risorse personali sufficienti per affermarsi coi propri mezzi in politica , se cos\u00ec avesse voluto.\nNel 461 a.C. Pericle riusc\u00ec a eliminare dalla scena politica il suo principale oppositore usando l'arma dell'ostracismo; Cimone era stato accusato di aver tradito la citt\u00e0, agendo come alleato di Sparta.\nAnche dopo l'ostracismo di Cimone, Pericle continu\u00f2 a promuovere una politica populista. Per primo propose una legge che permetteva ai poveri di guardare spettacoli teatrali senza pagare, con lo Stato che copriva il costo della loro entrata. Con altri decreti nel 458 a.C. abbass\u00f2 il requisito di propriet\u00e0 per i magistrati, e poco dopo il 454 a.C. elarg\u00ec generosi stipendi a tutti i cittadini che avevano prestato servizio come giurati nell'Heliaia (il tribunale supremo di Atene) Il suo provvedimento pi\u00f9 controverso fu, tuttavia, una legge del 451 a.C. che riconosceva cittadini ateniesi solo coloro che avevano entrambi i genitori ateniesi.\nTali misure spinsero i critici di Pericle a considerarlo come responsabile della degenerazione progressiva della democrazia ateniese. In seguito, Pericle introdusse una normativa che concedeva l'accesso delle classi inferiori al sistema politico e agli uffici pubblici, da cui erano state precedentemente escluse a causa dei limitati mezzi o delle origini umili. In seguito, la flotta, spina dorsale della potenza ateniese fin dai tempi di Temistocle, fu presidiata quasi interamente da membri delle classi inferiori. Konstandinos Paparrigopulos, un grande storico greco moderno, sostiene che Pericle propose queste leggi per ampliare e stabilizzare tutte le istituzioni democratiche, mentre secondo lo storico Samons Pericle credeva che fosse necessario far crescere i demoi, in cui egli vedeva una fonte di energia non sfruttata e l'elemento cruciale di dominio militare ateniese.\nCimone, d'altra parte, apparentemente credeva che non ci fosse spazio per un'ulteriore evoluzione democratica, ed era certo che la democrazia avesse raggiunto il suo picco e che le riforme di Pericle avevano portato allo stallo del populismo; Cimone, in ogni caso, accett\u00f2 la nuova democrazia e non si oppose alla legge sulla cittadinanza dopo il suo ritorno dall'esilio nel 451 a.C. Secondo Paparrigopoulos, la storia vendic\u00f2 Cimone, perch\u00e9 Atene, dopo la morte di Pericle, affond\u00f2 nel baratro dell'agitazione politica e della demagogia; Paparrigopoulos sostiene che una regressione senza precedenti discese sulla citt\u00e0, la cui gloria mor\u00ec a causa della politica populista di Pericle. Secondo un altro storico, Justin Daniel King, la democrazia radicale favor\u00ec il popolo, ma danneggi\u00f2 lo Stato, mentre d'altra parte Donald Kagan asserisce che le misure democratiche di Pericle fornirono le basi per una forza politica inattaccabile.\nL'ascesa al potere e le prime spedizioni militari.\nL'uccisione di Efialte, avvenuta nel 461 a.C. e addebitata da Aristotele ad Aristodico di Tanagra., spian\u00f2 la strada del potere a Pericle. In mancanza di un'opposizione forte dopo l'espulsione di Cimone, il leader incontestabile del partito democratico divent\u00f2 il sovrano insindacabile di Atene, e rimase al potere quasi ininterrottamente fino alla sua morte, avvenuta nel 429 a.C.\nPericle guid\u00f2 le sue prime spedizioni militari durante la prima guerra del Peloponneso, che fu causata in parte dall'alleanza della sua citt\u00e0 con Megara e Argo e dalla conseguente reazione di Sparta. Nel 454 a.C. attacc\u00f2 Sicione e Acarnania, e successivamente tent\u00f2, senza successo, di prendere Oeniadea sul golfo di Corinto, prima di tornare ad Atene. Nel 451 a.C. Cimone, ritornato dall'esilio, negozi\u00f2 una tregua di cinque anni con Sparta dopo una proposta dello stesso Pericle, un evento che indica un cambiamento nella politica strategica seguita da questi. Pericle potrebbe aver capito l'importanza del contributo di Cimone durante i conflitti contro i Peloponnesiaci e i Persiani, ma lo storico Podlecki sostiene che il presunto cambiamento di posizione fu inventato dagli storici antichi per sostenere \u00abuna visione tendenziosa della mobilit\u00e0 di Pericle\u00bb.\nPlutarco afferma che Cimone strinse un accordo per condividere il potere con i suoi oppositori, secondo il quale Pericle sarebbe stato il responsabile degli affari interni e Cimone sarebbe stato il capo militare di Atene, sostenendo una campagna all'estero. Kagan pensa che Cimone si adatt\u00f2 a delle nuove condizioni e promosse un matrimonio politico tra la fazione di Pericle e la sua.\nA met\u00e0 degli anni 450 a.C. gli Ateniesi lanciarono un tentativo, che poi si rivel\u00f2 un fallimento, di aiuto a una rivolta egiziana contro la Persia, che port\u00f2 a un assedio prolungato di una fortezza persiana nel Delta del Nilo. La campagna culmin\u00f2 in un disastro su vasta scala, e la forza di assedio fu sconfitta e distrutta. Intorno al 450 gli Ateniesi inviarono delle truppe a Cipro: Cimone sconfisse i Persiani a Salamina (citt\u00e0 cipriota da non confondersi con l'isola nel Golfo Saronico dove Temistocle sconfisse la flotta persiana di Serse), ma mor\u00ec di malattia nel 449 a.C.; si dice che Pericle abbia avviato entrambe le spedizioni in Egitto e a Cipro, anche se alcuni ricercatori, come Karl Julius Beloch, sostengono che l'invio di una cos\u00ec grande flotta fosse conforme con lo spirito politico di Cimone.\nA complicare la situazione di questo periodo \u00e8 la questione della Pace di Callia, che chiuse le ostilit\u00e0 tra Greci e Persiani; l'esistenza stessa del trattato \u00e8 assai discussa, e i suoi dettagli e le sue trattative sono ugualmente ambigui. Ernst Badian crede che un patto di pace tra Atene e la Persia sia stato stipulato per la prima volta nel 463 a.C. (rendendo gli interventi ateniesi in Egitto e a Cipro violazioni della pace) e trattato nuovamente dopo la campagna di Cipro, tornando a essere applicato nel 449 a.C. John Fine, per\u00f2, suggerisce che il primo trattato di pace tra Atene e la Persia si concluse nel 450 a.C., perch\u00e9 Pericle aveva capito che il conflitto con la Persia stava ostacolando la capacit\u00e0 di Atene di diffondere la sua influenza sulla Grecia. Kagan pensa che Pericle abbia usato Callia, un cognato di Cimone, come simbolo di unit\u00e0 e lo utilizz\u00f2 ancora varie volte per trattare importanti accordi.\nNella primavera del 449 a.C. Pericle propose un decreto che port\u00f2 alla creazione di una riunione di tutte le poleis greche, al fine di esaminare la questione della ricostruzione dei templi distrutti dai persiani. Questo progetto non and\u00f2 a buon fine a causa della posizione di Sparta, ma le reali intenzioni di Pericle furono poco chiare: alcuni storici pensano che egli avesse voluto creare una sorta di confederazione di tutte le citt\u00e0 greche, altri pensano che voleva semplicemente affermare la supremazia di Atene. Secondo lo storico Terry Buckley, l'obiettivo di questo decreto era invece rinnovare la Lega delio-attica.\nDurante la seconda guerra sacra Pericle guid\u00f2 l'esercito ateniese contro Delfi e reintegr\u00f2 i suoi diritti di sovranit\u00e0 sulla Focide. Nel 447 a.C. Pericle si impegn\u00f2 nella sua spedizione pi\u00f9 ammirata: l'espulsione dei barbari dalla citt\u00e0 tracia di Gallipoli. Il motivo che spinse Atene a compiere quest'impresa era legato alla colonizzazione della regione in cui si trovava la citt\u00e0; a quel tempo, tuttavia, Atene era ostacolata da una serie di rivolte tra le sue citt\u00e0 alleate (o, per meglio dire, subordinate). Sempre nel 447 gli oligarchi di Tebe cospirarono contro la fazione democratica: gli Ateniesi chiesero loro la resa immediata ma, dopo la battaglia di Coronea, Pericle fu costretto ad ammettere la perdita della Beozia, al fine di recuperare i prigionieri catturati in quel conflitto; con la Beozia nelle mani dei nemici, la Focide e la Locride si ribellarono e caddero presto sotto il controllo degli oligarchi. Nel 446 a.C. scoppi\u00f2 una rivolta ancora pi\u00f9 pericolosa quando l'Eubea e Megara si ribellarono; Pericle marci\u00f2 su Eubea con le sue truppe, ma fu costretto a ritirarsi quando l'esercito spartano invase l'Attica. Attraverso la corruzione e le trattative, Pericle disinnesc\u00f2 la minaccia imminente e gli Spartani tornarono nella loro citt\u00e0. In seguito, quando Pericle fu indagato per la gestione del denaro pubblico, non fu sufficientemente giustificata una spesa di 10 talenti, dal momento che i documenti ufficiali riferiscono che i soldi furono spesi per uno \u00abscopo molto grave\u00bb; tuttavia, lo \u00abscopo molto grave\u00bb (cio\u00e8 la corruzione) doveva sembrare tanto fondamentale ai revisori dei conti che approvarono la spesa, senza ingerenze ufficiali e senza nemmeno indagare su questo caso.\nDopo che la minaccia di Sparta fu scongiurata, Pericle marci\u00f2 nuovamente sull'Eubea per schiacciare una rivolta, e successivamente inflisse punizioni severe ai proprietari terrieri della citt\u00e0 pi\u00f9 importante della regione, Calcide, tra cui la perdita dei propri terreni. Nel frattempo, i residenti della citt\u00e0 di Istiaia, che aveva massacrato l'equipaggio di una trireme ateniese, furono deportati e sostituiti da duemila coloni ateniesi. La crisi fu portata a termine dalla Pace dei trent'anni, stipulata intorno al 446 a.C., in cui Atene si impegnava ad abbandonare i possedimenti acquisiti nel corso del 460 a.C. e, insieme a Sparta, di non tentare di conquistare le citt\u00e0 alleate a quest'ultima.\nBattaglia finale contro i conservatori.\nNel 444 a.C. le fazioni democratica e conservatrice si affrontarono in uno scontro decisivo. Il nuovo capo dei conservatori, Tucidide (che non deve essere confuso con lo storico omonimo), accus\u00f2 Pericle di licenziosit\u00e0, criticando il modo in cui aveva speso i soldi per il piano di costruzioni in corso. Inizialmente, Tucidide cominci\u00f2 a procurarsi il favore dell'ecclesia, ma Pericle riusc\u00ec a far sentire la sua influenza e mise i conservatori nell'ombra: il leader dei democratici rispose alle critiche proponendo di rimborsare alla citt\u00e0 tutte le spese con i suoi soldi, a condizione che Atene gli avesse reso delle iscrizioni e delle dediche. Il suo atteggiamento fu accolto con applausi, e Tucidide sub\u00ec una sconfitta inattesa. Nel 442 a.C., il popolo ateniese ostracizz\u00f2 Tucidide per 10 anni e Pericle fu ancora una volta il sovrano incontrastato della scena politica ateniese.\nIl governo di Atene.\nPericle volle stabilizzare la posizione dominante della sua citt\u00e0 e far valere la sua preminenza in Grecia. Si pensa che il processo attraverso il quale la lega di Delo si trasform\u00f2 in un impero ateniese sia cominciato ben prima dell'amministrazione di Pericle, poich\u00e9 varie citt\u00e0 affiliate alla lega avevano gi\u00e0 deciso di rendere omaggio ad Atene, invece di fornire semplicemente navi equipaggiate per la flotta dell'alleanza, ma la trasformazione fu accelerata e portata a compimento con misure attuate da Pericle. Il passo finale nella trasformazione a impero potrebbe essere stato innescato dalla sconfitta ateniese in Egitto, che minacci\u00f2 il dominio della citt\u00e0 sul Mar Egeo e port\u00f2 alla rivolta di alcune citt\u00e0 alleate, come Mileto ed Eritre. Dopo questi eventi, sia a causa di una reale paura per la sua sicurezza, o come pretesto per ottenere il controllo delle finanze della Lega, Atene trasfer\u00ec presso di s\u00e9 il tesoro della alleanza, che prima era a Delo, nel 454-453 a.C. Intorno al 450 a.C. le rivolte a Mileto ed Eritre furono represse e Atene restaur\u00f2 il suo dominio sui suoi alleati. Attorno al 447 lo statista Clearco propose un decreto sul denaro, che impose il peso e le dimensioni delle monete d'argento ateniesi a tutti i suoi alleati. Secondo una delle disposizioni pi\u00f9 severe del decreto, l'eccedenza di un processo di coniazione doveva andare a un fondo speciale, e chiunque avesse proposto di usarla in un altro modo, rischiava la pena di morte.\nFu dal tesoro dell'alleanza che Pericle raccolse i fondi necessari per realizzare il suo piano ambizioso di costruzione, con particolare attenzione alla ristrutturazione dell'Acropoli, che comprendeva i Propilei, il Partenone e la statua d'oro di Atena, scolpita da Fidia, amico di Pericle. Nel 449 a.C., Pericle propose un decreto che permette l'utilizzo di 9\u00a0000 talenti per finanziare il vasto programma di ricostruzione dei templi ateniesi. Angelos Vlachos, un accademico greco, sostiene che l'utilizzo del tesoro dell'alleanza, avviato ed eseguito da Pericle, \u00e8 una delle pi\u00f9 grandi malversazioni della storia umana; questa appropriazione indebita finanzi\u00f2, tuttavia, alcune delle creazioni artistiche pi\u00f9 belle del mondo antico.\nLa Guerra contro Samo.\nDopo l'ostracizzazione di Tucidide, Pericle fu rieletto annualmente stratego, l'unica carica che abbia mai formalmente occupato. Nel 440 a.C. cominci\u00f2 una guerra tra Samo e Mileto per il controllo di Priene, un'antica citt\u00e0 sulle coste della Ionia ai piedi di Micale, e a un certo punto del conflitto Mileto chiese aiuto ad Atene, a causa delle difficolt\u00e0 incontrate durante il conflitto.\nPericle allora, secondo Plutarco per accontentare la sua amante Aspasia, nativa di Mileto, ordin\u00f2 alle due parti di smettere di combattere e di sottoporre il caso al proprio arbitrato, ma Samo si rifiut\u00f2.; di conseguenza lo stratego fece approvare un decreto che ordinava la spedizione dell'esercito ateniese a Samo \u00abvertente contro il suo popolo che, pur avendo ricevuto l'ordine di interrompere il conflitto contro i Milesi, non rispett\u00f2 le condizioni\u00bb. In una battaglia navale gli Ateniesi, guidati da Pericle e dagli altri nove strateghi, sconfissero le forze di Samo e imposero sull'isola un'amministrazione democratica. Quando i Samiani si ribellarono contro il dominio ateniese, Pericle costrinse la citt\u00e0 ad arrendersi dopo un assedio durato otto mesi, che suscit\u00f2 malcontento tra i componenti della flotta.\nSuccessivamente, il generale sed\u00f2 una rivolta a Bisanzio e, quando torn\u00f2 ad Atene, tenne un famoso discorso funebre in onore dei soldati caduti durante la spedizione.\nTra il 438 e il 436 a.C. Pericle guid\u00f2 la flotta ateniese nel Ponto, dove instaur\u00f2 relazioni amichevoli con le citt\u00e0 greche della regione. Inoltre, Pericle focalizz\u00f2 la sua attenzione anche su progetti interni, come la fortificazione di Atene, e sulla creazione di nuove cleruchie, come Andro, Nasso nel 444 a.C., cos\u00ec come Anfipoli nel 437 a.C.\nAttacchi personali.\nTuttavia, nonostante il forte carisma e il saldo governo, n\u00e9 Pericle n\u00e9 tanto meno i suoi collaboratori o confidenti, Fidia e Aspasia, furono immuni da attacchi sia personali sia giudiziari a dimostrazione che il ruolo politico dello statista non fu mai assoluto.\nLo scultore Fidia, direttore dei progetti edilizi di Pericle e in particolare di quelli all'Acropoli, fu accusato di essersi appropriato di parte dell'oro destinato alla costruzione della statua di Atena oltre che di empiet\u00e0, avendo inciso sullo scudo della medesima statua la figura di un vecchio calvo, raffigurante proprio Fidia, che con entrambe le mani reggeva un masso; e vi era raffigurato lo stesso Pericle, o comunque una figura somigliante allo statista, nell'atto di combattere le amazzoni. Il processo fu deleterio per Fidia che mor\u00ec in carcere, probabilmente mentre attendeva la celebrazione del processo per il furto o forse per la condanna di empiet\u00e0 o addirittura avvelenato, e colp\u00ec non poco l'immagine di Pericle.\nIn seguito le accuse si concentrarono contro personalit\u00e0 intime allo statista quali la compagna Aspasia e l'antico precettore Anassagora.\nAspasia, infatti, distintasi per l'abilit\u00e0 oratoria e per la brillante intelligenza, fu accusata da Ermippo di corrompere le donne ateniesi allo scopo di soddisfare le perversioni dell'amante, Pericle appunto.\nIl processo, basato su calunnie e dicerie, mai provate, fu un'amara esperienza per Pericle che a stento riusc\u00ec a difendere l'amata ottenendone l'assoluzione.\nPoi l'ecclesia, su proposta di Diopite, mise in stato d'accusa per empiet\u00e0 il filosofo e precettore Anassagora il quale fu condannato al pagamento di una multa e all'esilio.\nInfine gli oppositori accusarono direttamente Pericle di cattiva gestione delle pubbliche finanze. Secondo Plutarco, Pericle fu cos\u00ec preoccupato del giudizio imminente da bloccare ogni tentativo di compromesso con Sparta, impedendo, di fatto, la soluzione dei sempre pi\u00f9 forti contrasti con la Lega del Peloponneso; al riguardo, Beloch sostenne che, pur di proteggere la propria posizione politica, Pericle abbia volutamente condotto la sua citt\u00e0 alla guerra.\nIn ogni caso, all'inizio della guerra del Peloponneso Atene si trov\u00f2 nella scomoda posizione di affidare il proprio futuro a un leader la cui preminenza era stata, per la prima volta in un decennio, seriamente scossa.\nLa guerra del Peloponneso.\nLe cause della guerra del Peloponneso sono tuttora oggetto di dibattito, anche se gi\u00e0 nell'antichit\u00e0 non pochi storici ponevano gran parte delle responsabilit\u00e0 a carico di Pericle e della politica imperialista di Atene: per esempio, Plutarco sostenne che gli Ateniesi si fossero volti al conflitto con una sorta di arroganza e amore per la sfida, un concetto, peraltro, gi\u00e0 presente in Tucidide il quale, tuttavia, addebitava la guerra al timore degli Spartani per la potenza ateniese, fattore senz'altro presente ma ridimensionato nell'odierna storiografia.\nPreludio al conflitto.\nNei rapporti con Sparta, Pericle ag\u00ec convinto che la guerra fosse inevitabile, se non benvenuta.\nPerci\u00f2, non esit\u00f2 a inviare navi e soldati alla colonia di Corcira la quale si era ribellata alla madrepatria Corinto, fedele alleata di Sparta.\nNel 433 a.C., le flotte di Corinto e Atene si scontrarono nella battaglia di Sibota, il cui esito fu inconcludente, e l'anno seguente, quando Potidea, colonia corinzia membro della lega delio-attica, si ribell\u00f2 ad Atene, gli insorti ottennero l'aiuto della madrepatria, aggravando il solco che divideva le due citt\u00e0.\nNello stesso periodo Pericle, nel tentativo di imporre la sovranit\u00e0 ateniese su Megara, citt\u00e0 affiliata alla lega del Peloponneso e posta tra Atene e Corinto, impose il cosiddetto \"Decreto Megarese\": con tale atto, Pericle escludeva i commercianti di Megara dal mercato ateniese e degli alleati, devastandone l'economia e allo stesso tempo violando apertamente le clausole della pace dei trent'anni senza alcuna giustificazione a parte la discutibile accusa di coltivare terra sacra dedicata a Demetra e dare rifugio a schiavi fuggiti, comportamenti empi.\nInevitabilmente, il conflitto con Megara inaspr\u00ec i rapporti con Sparta che, dopo alcuni consulti con gli alleati, invi\u00f2 ad Atene un ultimatum con cui si richiedeva l'espulsione della famiglia degli Alcmeonidi, Pericle incluso, e l'abrogazione del \"Decreto Megarese\"; se le richieste non fossero state accolte, Sparta avrebbe dichiarato guerra.\nGli Ateniesi, tuttavia, accettarono senza esitare la proposta di Pericle di respingere le richieste spartane essendo pi\u00f9 forti militarmente, e di proporre una controproposta agli Spartani: il ritiro del decreto megarese in cambio della rinuncia, da parte di Sparta, alla pratica di espulsione degli stranieri presenti sul territorio oltre al riconoscimento dell'autonomia delle citt\u00e0 alleate, in pratica lo smantellamento della Lega del Peloponneso e dell'egemonia terrestre spartana.\nSparta, ovviamente, rigett\u00f2 lo scambio.\nBisogna tuttavia sottolineare che tale condotta, la quale in pratica condusse Atene alla guerra, come sottolineano Athanasios G. Platias e Constantinos Koliopoulos, docenti di politica internazionale, derivava anche dalla necessit\u00e0 di prevenire, mostrando a tutti la potenza di Atene, rivolte all'interno della lega di Delo.\nIl primo anno di guerra.\nNel 431 a.C., quando la pace era gi\u00e0 precaria, Archidamo II, re di Sparta, invi\u00f2 una nuova delegazione ad Atene per richiedere l'adempimento delle condizioni precedenti; la deputazione non pot\u00e9 per\u00f2 entrare in citt\u00e0, dal momento che Pericle aveva fatto approvare all'assemblea una risoluzione in base alla quale nessuna delegazione lacedemone sarebbe stata accolta qualora Sparta avesse avviato azioni militari ostili, quale, cos\u00ec interpretarono gli Ateniesi, il concentramento dell'esercito della lega peloponnesiaca a Corinto.\nFallita cos\u00ec l'ultima possibilit\u00e0 di trattativa, Archidamo II invase l'Attica senza incontrare alcuna resistenza dal momento che Pericle, intuendo la strategia spartana, aveva nel frattempo provveduto a evacuare l'intera popolazione entro le lunghe mura di Atene.\nLo storico Tucidide non riporta il discorso con cui Pericle convinse la popolazione a trasferirsi in Atene ma si sofferm\u00f2 sui disagi che gli sfollati subirono, costretti ad abbandonare la loro terra, i loro beni e i santuari ancestrali per trasferirsi in un'area urbana sovraffollata cambiando completamente stile di vita.\nIn tali circostanze Pericle cerc\u00f2 di sollevare il morale generale con numerosi discorsi nei quali consigliava gli Ateniesi sulla gestione dello Stato e li rassicur\u00f2 che, qualora il nemico non avesse devastato le sue propriet\u00e0 (sia poich\u00e9 era amico personale di Archidamo, sia come mossa politica finalizzata a screditare Pericle), egli le avrebbe donate alla citt\u00e0.\nIn ogni caso, il saccheggio delle fattorie dell'Attica e i disagi indebolirono il prestigio di Pericle, da molti considerato come la principale causa del conflitto, da altri criticato per il suo rifiuto di respingere con le armi l'invasione spartana.\nNonostante l'opposizione, Pericle difese la propria strategia ed evit\u00f2 in un primo tempo di convocare l'assemblea per impedire che l'indignazione generale sfociasse nella decisione di inviare l'esercito contro gli Spartani; in ogni caso la collaborazione tra Pericle e i \u00abPritani\u00bb, i presidenti provvisori dell'assemblea, garantiva al primo una salda influenza sui pubblici affari.\nNella seconda parte dell'anno, mentre l'esercito spartano si acquartierava nell'Attica, Pericle invi\u00f2 una flotta di 100 triremi per costeggiare e devastare il Peloponneso e numerose unit\u00e0 di cavalleria per impedire la devastazione della fattorie pi\u00f9 vicine ad Atene.\nAl termine dell'estate, mentre il nemico si ritir\u00f2 presso i suoi quartieri invernali a Corinto, Pericle fece approvare un decreto per il quale la citt\u00e0 avrebbe messo da parte 1\u00a0000 talenti e 100 navi, da usarsi in caso di massima emergenza o di attacco navale ad Atene, stabilendo la morte come pena per chiunque proponesse un uso diverso del denaro o delle navi.\nNell'autunno, Pericle guid\u00f2 l'attacco su Megara e pochi mesi dopo pronunci\u00f2 quello che diventer\u00e0 il suo pi\u00f9 famoso discorso, l'orazione funebre per i caduti del primo anno di guerra, in cui onor\u00f2 i cittadini morti per Atene di cui tratteggia il governo democratico e i suoi principi cardine.\nLe ultime campagne e la morte.\nNel 430 a.C. l'esercito di Sparta saccheggi\u00f2 l'Attica per la seconda volta, ma Pericle non si scompose, rifiut\u00f2 di rivedere la sua strategia iniziale e, non volendo impegnare l'esercito spartano in battaglia, condusse una spedizione navale per saccheggiare le coste del Peloponneso.\nSecondo Plutarco, poco prima della spedizione, avvenne un'eclisse solare che spavent\u00f2 non poco gli equipaggi: tuttavia, Pericle utilizz\u00f2 le conoscenze astronomiche che aveva acquisito da Anassagora e riusc\u00ec a calmarli.\nTuttavia, nell'estate dello stesso anno, scoppi\u00f2 un'epidemia che devast\u00f2 Atene; l'identit\u00e0 esatta del morbo \u00e8 ignota cos\u00ec come la sua fonte. In ogni caso, la difficile situazione della citt\u00e0, causata dall'epidemia, innesc\u00f2 una nuova ondata di clamore pubblico che costrinse Pericle a difendersi in un discorso finale, presentato dallo storico Tucidide come una vera e propria emozionante resa dei conti tra lo statista e i suoi oppositori. Tale discorso \u00e8 considerato ancor oggi come uno dei migliori dello statista non solo per l'abilit\u00e0 retorica ma anche per il rancore verso i suoi compatrioti, accusati di ingratitudine. Riusc\u00ec, per pochi mesi, a domare il risentimento del popolo ma in seguito i suoi nemici interni ebbero la meglio, lo privarono della carica di stratego e lo misero sotto accusa.\nIn tale processo, di cui fu promotore e grande accusatore di Pericle il demagogo Cleone, astro nascente della politica ateniese, Pericle ebbe la peggio e fu multato per un importo compreso tra i 15 e i 50 talenti. L'anno seguente, tuttavia, gli Ateniesi non solo riabilitarono Pericle ma lo rielessero ancora una volta come stratega, reintegrandolo nel comando delle forze armate.\nQuesto fu l'ultimo successo di Pericle: in quell'anno l'epidemia falcidi\u00f2 la sorella di Pericle ed entrambi i figli legittimi, Paralo e Santippo, e, sebbene gli Ateniesi avessero accolto tra i cittadini il figlio illegittimo, Pericle il Giovane avuto da Aspasia, l'uomo era distrutto dal dolore. Pochi mesi dopo, nell'autunno, mor\u00ec di peste.\nSi ricorda che, poco prima della sua morte, gli amici di Pericle si fossero riuniti intorno a lui, enumerando, convinti che Pericle essendo privo di conoscenza non potesse sentire, le sue virt\u00f9 in pace e i suoi nove trofei di guerra. Pericle, tuttavia, anche se moribondo, era ancora cosciente ed esclam\u00f2:\nLa morte di Pericle segn\u00f2 l'inizio del declino di Atene dal momento che, come riporta Tucidide, i suoi successori erano inferiori a lui e preferirono assecondare la plebe perseguendo una politica dispendiosa e militarista di cui la spedizione in Sicilia costituisce l'esempio pi\u00f9 noto. Con questo amaro commento, Tucidide non solo lamenta la perdita di un grande uomo che ammirava, pur essendogli avversario, ma annuncia anche il declino della gloria e della potenza di Atene.\nVita privata.\nPericle, secondo l'usanza ateniese, si spos\u00f2 con un membro della propria famiglia: non \u00e8 noto il nome della moglie ma \u00e8 certo che fosse stata gi\u00e0 maritata a Ipponico dal quale aveva avuto un figlio, Callia, e che da lei Pericle ebbe due figli, Paralo e Santippo. Il matrimonio, tuttavia, non fu felice e cos\u00ec Pericle, con il pieno consenso della moglie e dei suoi parenti, le trov\u00f2 un nuovo marito.\nA seguito del divorzio, Pericle si leg\u00f2 con un'etera, Aspasia di Mileto, con la quale prese a convivere \"more uxorio\" e dalla quale peraltro Pericle ebbe un figlio illegittimo, suo omonimo. La relazione suscit\u00f2 molte reazioni e l'opposizione di Santippo che, avendo ambizioni politiche, non esit\u00f2 a calunniare il padre. Nonostante tutto le persecuzioni non minarono il morale dello statista, per quanto scoppi\u00f2 in lacrime per proteggere la sua amata Aspasia quando fu accusato di corrompere la societ\u00e0 ateniese.\nNegli ultimi anni, tuttavia, ai problemi politici si aggiunsero una serie di lutti familiari: prima perse la sorella e poi entrambi i figli, Paralo e Santippo, tutti colpiti dall'epidemia. Non avendo eredi, gli Ateniesi mitigarono la legge sulla cittadinanza, fatta approvare da Pericle stesso, nel 451 (o 452) a.C.: tale legge, infatti, limitava il diritto di cittadinanza a coloro i quali erano di origine ateniese sia dal lato paterno quanto da quello materno ma, per compassione alle sventure dello stratego, iscrissero suo figlio illegittimo, Pericle il Giovane, nelle \"fratrie\", comunit\u00e0 di cittadini, e gli permisero di accedere alla cittadinanza per quanto fosse cittadino ateniese solo dal lato paterno.\nGiudizio storico.\nIndubbiamente la figura di Pericle segn\u00f2 un'intera epoca e ispir\u00f2 giudizi contraddittori circa le sue decisioni politiche pi\u00f9 significative; inoltre, il fatto che fosse al tempo stesso un vigoroso statista, generale e oratore rende pi\u00f9 complessa la valutazione oggettiva delle sue azioni.\nGuida politica.\nAlcuni studiosi contemporanei, ad esempio Sarah Ruden, definiscono Pericle un populista, demagogo e un \u00abfalco\u00bb, altri studiosi, invece, ammirano la sua leadership carismatica.\nScrisse Plutarco:\nInoltre, sempre Plutarco racconta che quando il re di Sparta, Archidamo II, chiese al suo avversario politico, Tucidide di Melesia, chi tra lui o Pericle fosse il combattente migliore, Tucidide rispose senza alcuna esitazione Pericle aggiungendo:\nInfine, quanto ai costumi, Pericle, agli occhi degli storici antichi, fu esente da critiche poich\u00e9 \u00absi teneva lontano dalla corruzione, anche se non era del tutto indifferente al danaro\u00bb.\nLo storico Tucidide, suo ammiratore, fu il primo nell'affermare che Atene era \u00abdi nome una democrazia ma, di fatto, governata dal suo primo cittadino\u00bb sottolineando con tale commento il carisma per guidare, persuadere e, talvolta, manipolare la massa. Inoltre, se anche Tucidide menziona le superiori qualit\u00e0 di Pericle, tuttavia, trascura le accuse contro di lui concentrandosi quasi esclusivamente nel ricordo dell'integrit\u00e0 morale dello statista.\nPlutarco, a differenza di Tucidide, ci offre un ritratto pi\u00f9 sfumato dello statista, riprendendo anche alcune critiche di altri autori:\nSempre Plutarco, infine, spiega questo atteggiamento di Pericle come un tentativo di cercare il favore del popolo in modo da ridurre il prestigio dell'Areopago di cui non faceva parte e per ribattere alla generosit\u00e0 del suo avversario Cimone.\nInoltre, quanto al giudizio espresso da Tucidide secondo cui Pericle \u00abnon era condotto dal popolo, bens\u00ec lo guidava\u00bb, alcuni studiosi del secolo XX, come Malcolm F. McGregor e John S. Morrison, hanno proposto che Pericle fosse il volto pubblico carismatico e che in realt\u00e0 le proposte derivassero dai suoi consiglieri o comunque dalla sua cerchia politica.\nInfine, secondo King, Pericle, aumentando il potere del popolo, lasci\u00f2 gli Ateniesi senza un leader autorevole e peraltro ricorda quanto, durante la guerra del Peloponneso, perfino Pericle stesso fosse dipendente dal sostegno popolare.\nStrategia militare.\nPer oltre 20 anni Pericle ebbe, in qualit\u00e0 di stratego, il comando militare anche se, per prudenza, non intraprese mai di sua iniziativa una campagna di cui non fosse evidente il rischio n\u00e9 tanto meno accolse gli \u00abimpulsi vani dei cittadini\u00bb.\nIl suo operato, secondo l'opinione di molti storici, in pratica ricalc\u00f2 la linea politica gi\u00e0 intrapresa da Temistocle e dal principio per cui Atene dipendeva dalla sua egemonia marittima e che non potesse contrastare la superiorit\u00e0 dell'esercito terrestre spartano. In ogni caso, cerc\u00f2 di ridurre al minimo il vantaggio terrestre che possedevano gli Spartani rafforzando le mura di Atene, che avevano gravemente scosso l'uso della forza militare nelle relazioni internazionali greche.\nDurante la guerra del Peloponneso, Pericle avvi\u00f2 una strategia difensiva il cui scopo era \u00abl'esaurimento del nemico e la conservazione dello status quo\u00bb. Secondo Platias e Koliopoulos Atene, essendo la fazione pi\u00f9 forte, non aveva bisogno di battere Sparta militarmente ma poteva semplicemente sventare i piani del nemico e aspettare che esaurisse le forze. Pertanto, gli Ateniesi dovevano rifiutare ogni composizione (e quindi non revocare il decreto megarese) ed evitare sempre ogni spedizione diversiva come quella, fallimentare, sostenuta da Atene e appoggiata in precedenza da Pericle, in Egitto.\nTale strategia, per\u00f2, risultava intrinsecamente impopolare per quanto Pericle, grazie al suo carisma personale, fosse riuscito a convincere il popolo; proprio per questo motivo, Hans Delbr\u00fcck defin\u00ec Pericle uno dei pi\u00f9 grandi statisti e capi militari della storia.\nDopo la sua morte gli Ateniesi rimasero sostanzialmente fedeli a tale linea di condotta, al di l\u00e0 di alcune spedizioni offensive, cercando di preservare anzich\u00e9 espandere i loro possedimenti, fino alla catastrofica Spedizione in Sicilia, e forse, se Pericle non fosse morto, la sua politica avrebbe avuto successo.\nIn ogni caso la strategia di Pericle raccolse numerosi sostenitori quanto detrattori che in comune affermano quanto Pericle stesso fosse migliore come politico e oratore che come stratega.\nDonald Kagan defin\u00ec la strategia di Pericle \u00abpia illusione che non \u00e8 riuscita\u00bb, Barry S. Strauss e Josiah Ober hanno dichiarato che \u00abcome stratega era un fallimento e merita una parte di responsabilit\u00e0 per la grande sconfitta di Atene\u00bb, e Victor Davis Hanson ritiene che Pericle non aveva elaborato una strategia chiara per un'efficace azione offensiva che avrebbe potuto costringere Tebe o Sparta a fermare la guerra.\nKagan fond\u00f2 la sua critica su quattro motivi: in primo luogo, respingendo concessioni minori ha portato alla guerra; in secondo luogo, imprevista da parte del nemico, mancava di credibilit\u00e0; terzo, era troppo debole n\u00e9 sfruttava eventuali opportunit\u00e0; infine dipendeva da Pericle per la sua esecuzione e, quindi, non poteva non essere abbandonato dopo la sua morte. Quanto ai costi, Kagan stim\u00f2 che ogni anno la strategia di Pericle costasse oltre 2.000 talenti, somma sufficiente per appena tre anni di conflitto e che pertanto si poteva adattare solo a un breve scontro, non certo per quello in corso.\nAltri, come ad esempio Donald W. Knight, concludono che la strategia era troppo difensiva e non avrebbe avuto successo.\nD'altra parte, Platias e Koliopoulos rigettano queste critiche fino a dichiarare che \u00abgli Ateniesi persero la guerra solo quando invertirono drammaticamente la grande strategia di Pericle che esplicitamente disdegnava ulteriori conquiste\u00bb e Hanson ribatte che, sebbene non innovativa, avrebbe potuto portare a una stagnazione del conflitto in favore di Atene.\nInfine, alcuni sostengono che \u00e8 solo una conclusione popolare che i successori di Pericle mancassero delle sue capacit\u00e0 o del suo carisma.\nCapacit\u00e0 oratoria.\nSia i commentatori moderni di Tucidide sia gli storici e scrittori contemporanei assumono posizioni differenti sulla questione per cui i discorsi di Pericle citati da Tucidide non rappresentino (o rappresentino solo in parte) le parole dello statista, ma costituiscano una libera creazione letteraria oppure una parafrasi di Tucidide. Pericle, infatti, non distribu\u00ec mai le sue orazioni e pertanto gli storici non sono in grado di rispondere con certezza se i tre discorsi riportati da Tucidide siano realmente frutto di Pericle o una rielaborazione dello storico, se questi vi abbia aggiunto le proprie nozioni e pensieri. Facendo leva sul contrasto tra lo stile letterario, appassionato e idealista dei discorsi di Pericle e lo stile compassato e analitico di Tucidide, alcuni affermano che Pericle fosse una fonte principale di tali discorsi. Altri, invece, obbiettano che la differenza stilistica si possa addebitare all'integrazione del discorso retorico all'interno dell'opera storiografica e che Tucidide abbia semplicemente adoperato due stili differenti.\nPeraltro Tucidide riconosce che: \nSe lo storico contemporaneo Donald Kagan, ne \"The Peloponnesian War\", afferma che Pericle avesse adottato nei suoi discorsi \u00abuno stile elevato, libero dai trucchi volgari e disonesti\u00bb, a parere dello storico Diodoro Siculo, \u00abeccelleva su tutti i suoi concittadini in abilit\u00e0 oratoria\u00bb; nelle parole di Plutarco:\nTuttavia, lo stesso Plutarco, poche righe dopo, riporta il giudizio di Ione di Chio per il quale Pericle, nel rapporto con gli altri, fosse, a differenza di Cimone, sempre arrogante, orgoglioso e presuntuoso, incline al disprezzo del prossimo; Zenone, invece, esortava coloro i quali scambiavano per boria e orgoglio l'austerit\u00e0 di Pericle a comportarsi come lui, convinto che anche la pura e semplice ostentazione della virt\u00f9 produce istintivamente, a lungo andare, un desiderio effettivo di praticarla.\nGorgia, nell'omonimo dialogo di Platone, usa Pericle come esempio di potente eloquio; nel Menesseno, tuttavia, Socrate afferma ironicamente che Pericle, essendo educato da Aspasia, allenatrice di molti oratori, sarebbe superiore a qualcuno se fosse stato educato da Antifonte, e inoltre attribuisce la paternit\u00e0 dell'orazione funebre ad Aspasia e critica la venerazione di Pericle da parte dei suoi contemporanei.\nInfine, Platone ricorda ne il \"Fedro\" l'origine di uno dei soprannomi con cui \u00e8 noto Pericle, \u00abOlimpio\u00bb, solitamente connesso a Zeus, perch\u00e9 come Zeus era il re degli dei, cos\u00ec Pericle super\u00f2 tutti nell'oratoria; Aristofane, invece, ironicamente us\u00f2 tale appellativo per sottolinearne la boria e l'orgoglio, e in tal modo lo apostrofa in una sua commedia: \u00abNell'ira balen\u00f2 Pericle Olimpio, tuon\u00f2, sconvolse tutta quanta la Grecia\u00bb.\nQuintiliano, elogiando lo stile di Pericle, ricorda che egli si preparava assiduamente per i discorsi e che, prima di presentarsi in tribuna, pregava gli Dei affinch\u00e9 non proferisse alcuna parola impropria.\nSir Richard C. Jebb conclude che \u00abunico statista ateniese, Pericle deve essere stato unico per due aspetti anche come oratore ateniese: in primo luogo perch\u00e9 ha occupato una posizione di supremazia personale come nessun uomo raggiunse prima o dopo di lui, in secondo luogo perch\u00e9 i suoi pensieri e la sua forza morale gli fecero ottenere una tale fama per l'eloquenza come nessun altro ebbe mai dagli Ateniesi n\u00e9 prima n\u00e9 dopo di lui\u00bb.\nLascito.\nCertamente le opere letterarie o artistiche, commissionate da Pericle o composte durante il suo governo, costituiscono tuttora l'eredit\u00e0 pi\u00f9 visibile dello statista ateniese e, al riguardo, Paparrigopoulos scrisse che questi capolavori sono \u00absufficienti a rendere il nome della Grecia immortale nel nostro mondo\u00bb.\nIl giudizio politico \u00e8, invece, pi\u00f9 sfumato: Victor L. Ehrenberg, per esempio, sostenne che l'imperialismo ateniese, che nega la vera democrazia e la libert\u00e0 per il popolo di tutti a vantaggio di un solo Stato dominante, fu parte del lascito dello statista.\nAltri, riprendendo Tucidide, si spingono oltre affermando che un tale arrogante imperialismo port\u00f2 alla rovina Atene e peraltro \u00e8 ancor oggi oggetto di vivaci discussioni il rapporto tra imperialismo e la promozione della democrazia nei paesi oppressi.\nMolti, al contrario, sostengono che bisogna ascrivere a Pericle la nascita di un umanesimo ateniese di cui la libert\u00e0 d'espressione costituisce il segno pi\u00f9 duraturo insieme alla democrazia intesa come gestione partecipativa del potere da parte di una fetta consistente della popolazione maschile; aspetti che ancor oggi rendono Pericle il \u00abtopos dello statista ideale nella Grecia antica\u00bb."}
{"id": "2418996", "revid": "115549", "url": "https://it.wikipedia.org/wiki?curid=2418996", "title": "Lega Nazionale Semiprofessionisti", "text": ""}
{"id": "2418998", "revid": "729019", "url": "https://it.wikipedia.org/wiki?curid=2418998", "title": "San Felipe (Zambales)", "text": "San Felipe \u00e8 una municipalit\u00e0 di Quarta classe delle Filippine, situata nella Provincia di Zambales, nella regione di Luzon Centrale.\nSan Felipe \u00e8 formata da 11 baranggay:"}
{"id": "2418999", "revid": "1444345", "url": "https://it.wikipedia.org/wiki?curid=2418999", "title": "Learning to Fly (Pink Floyd)", "text": "Learning to Fly \u00e8 un singolo del gruppo musicale britannico Pink Floyd, pubblicato il 14 settembre 1987 come primo estratto dal tredicesimo album in studio \"A Momentary Lapse of Reason\".\nDescrizione.\nSeconda traccia dell'album, essa \u00e8 stata scritta da David Gilmour, Anthony Moore, Bob Ezrin e Jon Carin. Il testo descrive i pensieri che Gilmour ha sul volo, per il quale nutre una vera e propria passione. Nel periodo nel quale la canzone venne composta, Gilmour stava infatti prendendo lezioni di volo per imparare a pilotare un aereo. Spesso, quando si accorgeva di non poter essere in orario in studio di registrazione, telefonava dicendo: \"\u00abI'm learning to fly\u00bb\" (\"Sto imparando a volare\"), frase poi utilizzata come titolo del brano. Un'altra interpretazione del testo \u00e8 che il volo sia una metafora per iniziare qualcosa di nuovo, sperimentando un cambiamento radicale nella vita.\nNel brano Ezrin propose inizialmente a Gilmour di togliere l'assolo e di mettere una parte rap. Cos\u00ec, attraversato l'Atlantico per lavorare con i Pink Floyd, cerc\u00f2 di convincerlo ad aprirsi alle nuove tendenze. Tuttavia Gilmour si oppose e dichiar\u00f2: \u00abMio Dio, sarebbe una cosa terribile\u00bb.\nVideo musicale.\nIl videoclip \u00e8 stato diretto da Storm Thorgerson e girato al Banff National Park, situato a circa 75\u00a0km ad ovest dalla citt\u00e0 di Calgary, nell'Alberta. Il video vede un uomo che falcia un campo di grano e che, spinto da un fantasma di un nativo americano, si mette a correre e salta da una scogliera per trasformarsi in un'aquila. Il video originale mostra anche un operaio che si trasforma in un pilota d'aereo e un bambino che si libera da sua madre e si tuffa da una scogliera in un fiume."}
{"id": "2419005", "revid": "465169", "url": "https://it.wikipedia.org/wiki?curid=2419005", "title": "Movimenti del potenziale umano", "text": "I movimenti del potenziale umano (MPU) \u00e8 una definizione applicata da alcuni studiosi delle religioni a quei gruppi e movimenti che propongono alle persone \u00abun radicale miglioramento delle proprie potenzialit\u00e0 e delle proprie capacit\u00e0 attraverso tecniche che non fanno immediato o principale riferimento n\u00e9 al Cristianesimo n\u00e9 alle religioni orientali\u00bb.\nStoricamente viene individuata la nascita di questi movimenti nell'incontro tra parti della psicologia umanista, gruppi orientalisti e scuole di formazione per manager presenti negli Stati Uniti dalla fine degli anni cinquanta.\nIl rapporto \"Le sette religiose e i movimenti magici in Italia\" (1998) del ministero dell'Interno italiano ha soprattutto messo in evidenza la pericolosit\u00e0 di taluni movimenti del potenziale umano (chiamati nel rapporto del Ministero \"Movimenti per lo sviluppo del potenziale\" o \"psicosette\") e i rischi di dipendenza psicologica ed affettiva per i partecipanti e i formatori che aderiscono alle proposte formative di questi movimenti.\nSecondo tale rapporto, le psico-sette sarebbero capaci di provocare una \u00abcompleta destrutturazione mentale negli adepti, conducendoli spesso alla follia e alla rovina economica\u00bb, ed \u00e8 principalmente su di loro che si accentrano accuse di \u00abindebito arricchimento ai danni degli affiliati\u00bb."}
{"id": "2419006", "revid": "55935", "url": "https://it.wikipedia.org/wiki?curid=2419006", "title": "Guarino da Verona", "text": ""}
{"id": "2419008", "revid": "729019", "url": "https://it.wikipedia.org/wiki?curid=2419008", "title": "San Marcelino", "text": "San Marcelino \u00e8 una municipalit\u00e0 di Terza classe delle Filippine, situata nella Provincia di Zambales, nella regione di Luzon Centrale.\nSan Marcelino \u00e8 formata da 18 baranggay:"}
{"id": "2419009", "revid": "156618", "url": "https://it.wikipedia.org/wiki?curid=2419009", "title": "Folco di Villaret", "text": ""}
{"id": "2419011", "revid": "599013", "url": "https://it.wikipedia.org/wiki?curid=2419011", "title": "F\u00e9lix Golindano", "text": "Carriera.\nClub.\nHa giocato principalmente per il Trujillanos, ed ha avuto esperienze all'estero con Happy Valley AA in Cina e 12 de Octubre e Club Olimpia in Paraguay.\nNazionale.\nHa giocato per il dal 1993 al 1996, partecipando a due edizioni della Copa Am\u00e9rica da secondo portiere e totalizzando 4 presenze."}
{"id": "2419012", "revid": "287204", "url": "https://it.wikipedia.org/wiki?curid=2419012", "title": "Preston High School", "text": "La Preston High School \u00e8 una scuola secondaria cattolica per sole ragazze nel quartiere di Throggs Neck, nel Bronx a New York. Preston \u00e8 costituito da un Comitato direttivo di reggenti dell'Universit\u00e0 dello stato di New York ed \u00e8 riconosciuto dalla Middle States Association of Colleges and Schools.\nA Preston le iscritte sono 600 fra ragazze provenienti dal Bronx e dalle aree vicine. Il 51% delle studenti \u00e8 una minoranza, mentre per il 49% sono bianche.\nStoria.\nPreston High School fu riconosciuta nel 1947 dall'ordine religioso delle \"Sorelle della Divina Compassione\", come un college indipendente. L'edificio scolastico originale, conosciuto come \"The Huntington Mansion\" o \"the mansion\" per studenti e facolt\u00e0, fu acquistato da Collis P. Huntington, nel 1883.\nLa mansione fu venduta alle Sorelle nel 1927 e vi stabilirono la \"Casa della sacra Famiglia\" come residenza e scuola per ragazze. Essa fu convertita in un liceo nel 1947 e il nome fu cambiato in memoria del Monsignor Thomas Preston, che assieme alla Madre Mary Veronica (Mary Caroline Dannat Star) fond\u00f2 l'ordine religioso suddetto.\nLa scuola si espanse nel 1960 e nel 1965 aggiungendo un altro edificio, a cui gli studenti si riferivano come \"new building\". Esso includeva molte pi\u00f9 classi, una palestra, un bar, una biblioteca e un laboratorio scientifico. Con gli anni, fu aggiunta una sala di computer.\nNel 1997, durante il 50\u00ba anniversario della scuola, fu introdotto un nuovo logo ufficiale. Il ponte di Throggs Neck \u00e8 incorporato in esso e rappresenta \"il ponte verso l'opportunit\u00e0\", che rappresenta una sorta di iniziazione per coloro che vogliono essere introdotti nel mondo lavorativo.\nCurriculum.\nTutte le sezioni della scuola sono preparatorie per l'universit\u00e0, in quanto ne sono propedeutiche. Gli studenti sono tenuti a considerare una preparazione in ogni campo, soprattutto quelli in cui le donne sono sottovalutate, come ingegneria, matematica, pedagogia e informatica."}
{"id": "2419013", "revid": "125044118", "url": "https://it.wikipedia.org/wiki?curid=2419013", "title": "Parco nazionale delle Cascate Murchison", "text": "Il parco nazionale Murchison Falls \u00e8 un parco nazionale situato nell'Uganda nord-occidentale. Copre una superficie di 3877 km\u00b2 e si trova ad un'altitudine compresa tra 500 e 1292 m sul livello del mare. Si trova a circa 230 km via terra da Kampala.\nFlora e fauna.\nIl parco nazionale Murchison Falls \u00e8 la pi\u00f9 grande area protetta del Paese. Insieme alle adiacenti riserve naturali di Bugungu (473 km\u00b2) e Karuma (675 km\u00b2), situate ad un'altitudine compresa tra 600 e 1300 m, forma la cosiddetta \"Murchison Falls Conservation Area\", che ricopre una superficie totale di 5025 km\u00b2.\nNelle savane della parte settentrionale del parco vivono specie tipiche di questo habitat, come leoni, bufali africani, elefanti, kob dell'Uganda (una forma di antilope comune in questo Paese) e la rara giraffa di Rothschild. La parte meridionale del parco \u00e8 costituita principalmente da foresta secca. Nella parte occidentale dominano praterie ondulate e paludi di papiro, mentre la savana alberata orientale \u00e8 separata dalla savana erbosa da una fitta foresta.\nIl parco prende il nome dalle cascate Murchison. In questo punto il Nilo Vittoria, un settore del Nilo Bianco, precipita in modo spettacolare con un dislivello di 43 m dopo aver attraversato uno stretto punto del Rift dell'Africa orientale e si getta nel lago Alberto, che lascia nuovamente per proseguire verso nord. In questa zona il Nilo Vittoria delimita il confine occidentale del parco nazionale. Sotto le cascate Murchison vi sono coccodrilli del Nilo che si nutrono anche degli animali caduti vittima della cascata, come ippopotami e uccelli. Qui \u00e8 possibile trovare anche il raro becco a scarpa.\nNella parte sud-orientale del parco si trova la foresta di Budongo (\"Bodongo Forest Reserve\"), nella quale vivono i tipici abitanti della foresta pluviale e soprattutto diverse popolazioni di scimpanz\u00e9.\nIl parco \u00e8 in attesa di una prossima \"reintroduzione\" del rinoceronte bianco. Per il momento i rinoceronti sono \u201callevati\u201d nello Ziwa Rhino Sanctuary.\nStoria.\nLa \"Bunyoro Wildlife Reserve\", nucleo originario del parco, venne istituita come riserva di caccia gi\u00e0 nel 1910. La regione intorno alle cascate Murchison, da sempre scarsamente popolata, venne evacuata dall'amministrazione coloniale britannica a partire dal 1930 dopo una rinnovata epidemia di malattia del sonno con lo scopo di contenere la diffusione della malattia, in quanto le mosche tse-tse sono qui particolarmente numerose. Solo allora nacque l'idea di creare un parco faunistico che proteggesse anche il suggestivo paesaggio naturale immediatamente intorno alle cascate.\nWinston Churchill, durante una visita negli anni '20, ebbe l'idea di costruire un ponte sulle cascate, ma l'unico passaggio finora realizzato che attraversasse il Nilo risale al 1961, quando venne costruita una passerella direttamente sul bordo superiore delle cascate. Tuttavia, questa venne spazzata via 14 mesi dopo, nel 1962, da un'inondazione. Dal momento che la passerella aveva compromesso la spettacolarit\u00e0 paesaggistica del luogo, sia dall'alto che dal basso (era infatti visibile in tutte le foto delle cascate scattate da quasi tutte le prospettive), essa non \u00e8 pi\u00f9 stata ripristinata, anche se i supporti di cemento ancorati nella roccia sono ancora l\u00ec e sembrano essere ancora stabili.\nNel 1954 la riserva divenne l'attuale parco nazionale Murchison Falls. Dal 1960 fino all'avvento al potere di Idi Amin, il parco divenne una delle destinazioni turistiche pi\u00f9 popolari dell'Africa orientale e il lussuoso lodge di Paraa non aveva nulla da invidiare agli altri alloggi di lusso della regione.\nDopo l'inizio della dittatura di Idi Amin Dada, il parco venne ribattezzato parco nazionale Kabalega (\"Kabalega Falls National Park\") nel 1972. Contemporaneamente, ufficiali corrotti presero il potere nel parco e centinaia di elefanti vennero massacrati a colpi di mitragliatrice per \u00abricavarne\u00bb avorio. Altre specie animali, in particolare leoni e leopardi, vennero cacciate fin quasi all'estinzione a causa della loro pelliccia o dei loro trofei. La popolazione di elefanti pass\u00f2 dai 14.309 esemplari del 1973 ai 6030 dell'anno successivo e ai 2246 del 1975. I rinoceronti bianchi e neri, che un tempo coesistevano nella regione, vennero sterminati. Mentre negli anni '60 la popolazione di elefanti eccessivamente numerosa causava gravi danni ad alberi e cespugli, provocando danni alla boscaglia e l'erosione in alcuni luoghi, soprattutto a nord del Nilo, le vaste distese della savana divennero allora quasi completamente prive di grandi vertebrati. Fino alla fine degli anni '90, la provincia del Nilo occidentale era considerata una regione poco sicura nella quale erano attivi vari gruppi di ribelli, in particolare il cosiddetto Lord's Resistance Army con i suoi bambini soldato. Dalla fine degli anni '90 sono state istituite e ampliate le infrastrutture turistiche.\nA seguito della scoperta del petrolio nel Rift Albertino, una grande strada con un ponte sul Nilo Vittoria \u00e8 stata costruita proprio attraverso il parco nazionale.\nTurismo.\nIl parco \u00e8 raggiungibile da Kampala in circa 5 ore di macchina via Luweero - Nakasongola - Masindi (con una strada asfaltata fino a quest'ultima localit\u00e0) o da nord via Pakwach."}
{"id": "2419014", "revid": "2187", "url": "https://it.wikipedia.org/wiki?curid=2419014", "title": "Sant'Ottone Frangipane", "text": ""}
{"id": "2419017", "revid": "767487", "url": "https://it.wikipedia.org/wiki?curid=2419017", "title": "San Narciso (Zambales)", "text": "San Narciso \u00e8 una municipalit\u00e0 di Quarta classe delle Filippine, situata nella Provincia di Zambales, nella regione di Luzon Centrale.\nSan Narciso \u00e8 formata da 17 baranggay:"}
{"id": "2419019", "revid": "180559", "url": "https://it.wikipedia.org/wiki?curid=2419019", "title": "London Wasps 2007-2008", "text": ""}
{"id": "2419025", "revid": "54253", "url": "https://it.wikipedia.org/wiki?curid=2419025", "title": "Movimento del potenziale umano", "text": ""}
{"id": "2419026", "revid": "54253", "url": "https://it.wikipedia.org/wiki?curid=2419026", "title": "Movimenti per lo sviluppo del potenziale", "text": ""}
{"id": "2419029", "revid": "729019", "url": "https://it.wikipedia.org/wiki?curid=2419029", "title": "Santa Cruz (Zambales)", "text": "Santa Cruz \u00e8 una municipalit\u00e0 di Seconda classe delle Filippine, situata nella Provincia di Zambales, nella regione di Luzon Centrale.\nSanta Cruz \u00e8 formata da 25 baranggay:"}
{"id": "2419032", "revid": "88812", "url": "https://it.wikipedia.org/wiki?curid=2419032", "title": "Quadrifarmaco", "text": ""}
{"id": "2419036", "revid": "287204", "url": "https://it.wikipedia.org/wiki?curid=2419036", "title": "Avril (Yael Naim)", "text": "Avril \u00e8 il secondo e ultimo singolo estratto dall'album di debutto della franco-israeliana Yael Naim intitolato In a Man's Womb, ai tempi della pubblicazione del singolo era conosciuta solamente come \"Yael\", il singolo non riscosse successo."}
{"id": "2419039", "revid": "729019", "url": "https://it.wikipedia.org/wiki?curid=2419039", "title": "Terra Nivium", "text": "Terra Nivium (\"Terra delle Nevi\" in latino) \u00e8 una regione montuosa sulla Luna di forma grosso modo triangolare.\nNel suo \"Almagestum Novum\", l'illustre selenografo Giovanni Riccioli chiamava le varie regioni montuose \"Terrae\" (terre). Tuttavia questa nomenclatura per le aree continentali della Luna non \u00e8 mai diventata di uso comune, a differenza del suo schema per i crateri e i mari.\nTerra Nivium si trova a nord del Mare Vaporum, \u00e8 delimitata a nord-ovest dalla frastagliata catena dei Montes Apenninus e a nord-est dai meno imponenti Montes Haemus. Una parte di quest'ultima area \u00e8 stata invasa da flussi di magma che la collegano al Mare Vaporum.\nQuest'area irregolare contiene alcune piccole depressioni che sono state ricoperte da flussi di lava basaltica formando dei mari lunari in miniatura. Sono raggruppati vicino al bordo sud dell'area, e riempiono molta della superficie tra il Mare Vaporum e i Montes Haemus. Questi mini-mari sono generalmente di forma irregolare e molti sono collegati tra loro attraverso spaccature nelle isole continentali pi\u00f9 accidentate. \nQueste zone sono elencate nella tabella di seguito, ordinate da ovest a est. Il diametro riportato \u00e8 in realt\u00e0 quello del pi\u00f9 piccolo cerchio che pu\u00f2 contenere completamente la struttura."}
{"id": "2419050", "revid": "123820376", "url": "https://it.wikipedia.org/wiki?curid=2419050", "title": "Zara Phillips", "text": "Vincitrice nel 2006 del campionato mondiale di sport equestri ad Aquisgrana, \u00e8 stata votata dalla BBC come personaggio sportivo dell'anno 2006, stesso riconoscimento che vinse sua madre Anna nel 1971; \u00e8 inoltre membro dell'Ordine dell'Impero Britannico dal 2007 per i suoi traguardi raggiunti nell'equitazione. Alle Olimpiadi di Londra 2012 ha vinto una medaglia d'argento nel concorso completo a squadre con il cavallo High Kingdom.\nNonostante sia diretta discendente della regina Elisabetta, non \u00e8 stata insignita di alcun titolo nobiliare, rimanendo quindi un membro minore della famiglia reale britannica. Zara \u00e8 21\u00aa nella linea di successione al trono del Regno Unito.\nHa un fratello maggiore, Peter Phillips, e due sorellastre, Felicity Tonkin, figlia di Mark Phillips e della sua amante Heather Tonkin, e Stephanie Phillips, figlia del padre dal secondo matrimonio con Sandy Pflueger.\nBiografia.\nInfanzia.\nZara \u00e8 nata nella clinica privata di St. Mary a Paddington, Londra, e ricevette il sacramento del battesimo il 27 luglio del 1981. Suoi padrini e madrine furono lo zio materno il principe Andrea, la contessa di Lichfield, Lady Helen Stewart (moglie di Sir Jackie Stewart), Andrew Parker Bowles (al tempo, marito di Camilla Shand) e Hugh Thomas (cavaliere britannico).\nZara cominci\u00f2 il suo corso di educazione scolastica a Minchinhampton, passando per la Beaudesert Park School e la Port Reigis Park School, successivamente si iscrisse alla Gordonstoun. Si \u00e8 poi iscritta all'Universit\u00e0 di Exeter e si \u00e8 laureata in fisioterapia. Durante il suo periodo di attivit\u00e0 scolastica si dedic\u00f2 agli sport eccellendo nell'hockey su prato, l'atletica e la ginnastica.\nAttivit\u00e0 equestre.\nZara \u00e8 sempre stata un'appassionata di cavalli e si \u00e8 distinta per le sue capacit\u00e0 equestri vincendo molti concorsi internazionali, contaminata dalla passione della madre e di molti altri reali per questo sport. Ha ottenuto l'abilitazione di Fisioterapista Equina all'Universit\u00e0 di Exeter. Nel giugno 2003 ha firmato un accordo con la Cantor Index per autofinanziare il mantenimento della sua passione sportiva. Nel 2004 ha debuttato con la sua squadra al Concorso Internazionale Equestre di Windsor.\nAvrebbe voluto partecipare alle Olimpiadi di Atene ma il suo cavallo ha subito un infortunio durante l'allenamento e ha dovuto rinunciare a partecipare. Insieme al suo stallone preferito, Toytown, ha vinto l'oro nel 2005 a Blenheim per la competizione Europea nella categoria individuale, e nel 2006 l'argento per quella a squadre nel Campionato Mondiale Equestre tenutosi ad Aquisgrana, Germania. Pur avendo ottenuto buoni risultati anche negli Europei del 2007 svoltisi in Italia, non \u00e8 riuscita a mantenere il titolo individuale a causa di un problema nella fase di salto del suo destriero.\nFu annunciato che Zara avrebbe partecipato ai giochi olimpici di Pechino ma fu costretta a ritirarsi a causa di un malore del suo stallone Toytown durante l'allenamento, che aveva gi\u00e0 accusato nel 2004 facendole rinunciare alla competizione olimpica ateniese. Il 25 ottobre del 2008, Zara \u00e8 caduta dal suo cavallo, Tsunami II, durante una competizione in Francia e ha riportato fratture alla clavicola destra. Il cavallo, dopo esser atterrato malamente su una siepe, si \u00e8 fratturato alcune vertebre e ne \u00e8 stato deciso l'abbattimento immediato.\nAlle Olimpiadi di Londra 2012 ha vinto una medaglia d'argento nel concorso completo a squadre con il cavallo High Kingdom. Nel 2014 faceva parte della squadra che ha vinto la medaglia d'argento ai campionati mondiali di equitazione in Normandia nel concorso completo a squadre.\nZara ha smesso di utilizzare il suo cognome da nubile nel marzo 2016. Alle Olimpiadi di Rio 2016 ha per la prima volta partecipato utilizzando il cognome da coniugata, Tindall.\nVita privata.\nDal 30 luglio 2011 Zara \u00e8 sposata con l'ex rugbista Mike Tindall, campione del mondo 2003 con l'; conosciutisi in Australia durante la , annunciarono il loro fidanzamento ufficiale il 21 dicembre 2010. \nZara durante il matrimonio ha indossaro la tiara della sua bisnonna Alice di Battenberg.\nLa coppia ha tre figli: Mia Grace, nata il 17 gennaio 2014, Lena Elizabeth, nata il 18 giugno 2018, e Lucas Philip nato il 21 marzo 2021."}
{"id": "2419052", "revid": "857138", "url": "https://it.wikipedia.org/wiki?curid=2419052", "title": "Subic", "text": ""}
{"id": "2419055", "revid": "1543377", "url": "https://it.wikipedia.org/wiki?curid=2419055", "title": "Ove Aunli", "text": "Vincitore di medaglie ai Mondiali e ai Giochi olimpici invernali, vanta anche un terzo posto nella classifica generale di Coppa del Mondo.\n\u00c8 marito di Berit, a sua volta fondista di alto livello.\nBiografia.\nIn Coppa del Mondo ha esordito il 9 gennaio 1982 nella gara inaugurale della competizione, la 15\u00a0km di Reit im Winkl (13\u00b0), ha ottenuto il primo podio il 16 dicembre 1983 nella 30\u00a0km di Ramsau am Dachstein (2\u00b0) e la prima vittoria il 15 dicembre 1984 nella 30\u00a0km di Davos.\nIn carriera ha partecipato a due edizioni dei Giochi olimpici invernali, (3\u00b0 nella 15\u00a0km, 8\u00b0 nella 30\u00a0km, 2\u00b0 nella staffetta) e (squalificato nella 15\u00a0km, non conclude la 50\u00a0km, 4\u00b0 nella staffetta), e a quattro dei Campionati mondiali, vincendo sei medaglie."}
{"id": "2419056", "revid": "278499", "url": "https://it.wikipedia.org/wiki?curid=2419056", "title": "Humleb\u00e6k", "text": ""}
{"id": "2419059", "revid": "125727011", "url": "https://it.wikipedia.org/wiki?curid=2419059", "title": "Tony Astarita", "text": "Biografia.\nNato a Napoli il 14 aprile del 1939 e cresciuto nel quartiere di Porta Capuana, esord\u00ec nel 1963 partecipando ad un concorso di voci nuove nella sua regione, il \"Pulcinella d'Oro\" (in quello stesso anno alla manifestazione partecipano altri interpreti destinati ad una larga notoriet\u00e0, come Mario Merola, Antonella D'Agostino e Gloriana); venne quindi messo sotto contratto dalla casa discografica Kappa\u00f2, per cui incide i primi 45 giri, e successivamente dalla King, etichetta fondata dal cantante Aurelio Fierro.\nProprio in coppia con Fierro vince il Festival di Napoli 1965 con \"Serenata all'acqua 'e mare\"; nella stessa edizione presenta anche \"'A vita mia\", in coppia con Sergio Bruni, che arriv\u00f2 fino alla semifinale. L'anno successivo vince il terzo premio con \"Che chiagne a ffa'?\", in abbinamento con Mario Trevi, e presenta \"Lacreme d'autunno\" (scritta da Giovanni Marigliano, musica di Enrico Buonafede), con Dino Prota. Sempre nel 1966 partecipa anche a Un disco per l'estate con \"La cotta\", eliminata nella prima fase. Nuovamente con Trevi \u00e8 al Festival di Napoli 1967: i due cantano \"Biancaneve\", che \u00e8 eliminata, cos\u00ec come \"Notte 'e nustalgia\", abbinata alla cantante Nora Palladino.\nVince nuovamente il Festival di Napoli 1968 con \"Core spezzato\" (in coppia con Mirna Doris), che resta la sua canzone pi\u00f9 nota; nella stessa edizione presenta anche \"'E carezze D' 'o munno\", in abbinamento con Mei Lang Chang, che si qualifica per la finale. \"Chiudi la tua finestra\" \u00e8 invece la canzone con cui partecipa a Un disco per l'estate 1968 e che si qualifica per la finale. Torna ancora al Festival di Napoli 1969 con \"Nu peccatore\" in coppia con Nino Fiore e con \"Ciento notte\", in coppia con Peppino Gagliardi, ed entrambi i brani arrivano in finale. Nello stesso anno partecipa a Un disco per l'estate 1969 con \"Arrivederci mare\", canzone scritta dal maestro Gianni Aterrano, che si classifica al quinto posto.\nL'anno successivo le due canzoni che presenta al Festival di Napoli 1970 si classificano entrambe al terzo posto a pari merito: si tratta di \"'A madonna d' 'e rose\", in coppia con Mario Abbate, e di \"Distrattamente\", in abbinamento con Anna Identici, mentre a Un disco per l'estate 1970 si piazza nuovamente al quinto posto con \"Ho nostalgia di te\". Dopo aver cambiato casa discografica ed essere passato alla Zeus del maestro Gianni Aterrano, partecipa a Canzonissima e a Un disco per l'estate 1972 con \"Non mi aspettare questa sera\", e a Un disco per l'estate 1974 con \"Stanotte 'mbraccio a te\".\nNel 1973 partecipa alla .\nMuore a 59 anni a causa di un tumore.\nRiposa al cimitero di Poggioreale."}
{"id": "2419062", "revid": "123113418", "url": "https://it.wikipedia.org/wiki?curid=2419062", "title": "Sendzimir", "text": "Sendzimir \u00e8 un processo di zincatura a caldo delle lamiere o nastri di acciaio, che avviene direttamente in acciaieria durante la produzione della lamiera o del nastro stessi.\nIl nome del processo deriva da quello del suo inventore Tadeusz Sendzimir.\nQuesto procedimento di zincatura consiste in un trattamento che prevede il passaggio della lamiera in una vasca ceramica; a questo bagno vengono aggiunti, solitamente, piombo come elemento fluidificante\ned alluminio per favorire l\u2019aderenza dello zinco all\u2019acciaio. Prima del passaggio dello zinco la lamiera viene sottoposta ad un trattamento di sgrassatura per l\u2019eliminazione delle impurit\u00e0 superficiali e successivamente decapata in acido cloridrico per l\u2019eliminazione degli ossidi di ferro. Lo spessore desiderato di rivestimento sul nastro d\u2019acciaio dipende dalla velocit\u00e0 di trascinamento del nastro medesimo ed \u00e8 controllata da un sistema di regolazione di lame d\u2019aria. Terminato il trattamento il nastro viene riavvolto ed \u00e8 pronto per la successiva lavorazione di profilatura.\nI prodotti ottenuti con questo processo sono conformi alla norma UNI EN 10346, che ha gradualmente sostituito le UNI EN 10327,UNI EN 10147ed UNI EN 10292. La zincatura della superficie non elimina la possibilit\u00e0 di ossidazione al 100%; anzi, \u00e8 abbastanza frequente la formazione di cellule di carbonato di zinco, che si presentano come macchie bianche e farinose. Ci\u00f2 avviene, soprattutto, se l'acqua con cui viene a contatto la lamiera, ha un pH superiore a 8; per prevenire ci\u00f2, \u00e8 necessario eseguire un processo di passivazione con fosfato inorganico."}
{"id": "2419063", "revid": "767487", "url": "https://it.wikipedia.org/wiki?curid=2419063", "title": "Subic (Zambales)", "text": "Subic \u00e8 una municipalit\u00e0 di Prima classe delle Filippine, situata nella Provincia di Zambales, nella regione di Luzon Centrale.\nAffacciata sulla baia omonima, la municipalit\u00e0 ha ospitato per molti anni la pi\u00f9 importante base navale della Marina militare americana al di fuori degli Stati Uniti; dopo l'abbandono da parte della marina, l'area della base \u00e8 stata trasformata in una zona franca chiamata Zona franca di Subic Bay.\nSubic \u00e8 formata da 16 baranggay:"}
{"id": "2419072", "revid": "339392", "url": "https://it.wikipedia.org/wiki?curid=2419072", "title": "Sergej M. Ejzenstejn", "text": ""}
{"id": "2419074", "revid": "86343", "url": "https://it.wikipedia.org/wiki?curid=2419074", "title": "Zamboanga del Norte", "text": ""}
{"id": "2419076", "revid": "28592", "url": "https://it.wikipedia.org/wiki?curid=2419076", "title": "Vsevolozhsk", "text": ""}
{"id": "2419077", "revid": "1543377", "url": "https://it.wikipedia.org/wiki?curid=2419077", "title": "Impatto cosmico del Dryas recente", "text": "L'impatto cosmico del Dryas recente o l'ipotesi della cometa di Clovis si riferisce ad una presunta grande esplosione avvenuta nell'atmosfera terrestre, o ad un impatto di un oggetto o di pi\u00f9 oggetti provenienti dallo spazio esterno, ai quali si attribuisce l'innesco di un periodo di freddo, diffuso su tutto il pianeta, chiamato Dryas recente, risalente al 10.900 BP. Gli oggetti provenienti dallo spazio, secondo la teoria, dovrebbe essere uno raro sciame di condriti carbonacee o comete che impattarono su vaste aree del continente nord americano, producendo numerosissimi incendi diffusi su tutta l'America del Nord, causando, nel corso della Glaciazione Wurm, ultimo periodo glaciale, l'estinzione degli animali pi\u00f9 grandi e la fine della cultura Clovis. Questo sciame sarebbe esploso al di sopra o sul ghiacciaio continentale del Laurentide, situato a nord dei Grandi Laghi. Un'esplosione in quota di questo tipo di meteoriti, sarebbe stata simile, ma di potenza molto pi\u00f9 grande, dell'evento di Tunguska in Siberia, avvenuto nel 1908. Con il conseguente incendio delle foreste da costa a costa, che devast\u00f2 tutta la superficie del continente nord americano, la vita animale ed umana non annientata direttamente dall'impatto, sarebbe stata costretta alla fame.\nLa teoria \u00e8 il frutto di una squadra di geologi delle universit\u00e0 americane: James Kennett dell'Universit\u00e0 della California in Santa Barbara, Richard Firestone del Laboratorio Nazionale Lawrence Livermore presso l'Universit\u00e0 della California in Berkeley, come pure gli archeologi Douglas Kennett e Jon Erlandson dell'universit\u00e0 dell'Oregon.\nAttestazione.\nLa conferma dell'ipotetico impatto meteorico sarebbe fornita da uno strato \"carbonizzato\" del suolo, individuato in una cinquantina di siti dell'et\u00e0 cloviana sparsi per il territorio nord americano. Lo strato contiene dei material insoliti: nanodiamanti, microsferule metalliche, sferule di carbone, sferule magnetiche, iridio, carbone, fuliggine, e fullereni arricchiti con elio-3, interpretati come la dimostrazione di un impatto cosmico e indizio fondamentale del \"viluppo nero\" (\"black mat\") di materia organica che segna l'inizio del Dryas recente.\nRisultati.\nVenne inoltre ipotizzato che tale impatto cosmico abbia provocato l'estinzione di diversi grandi mammiferi nord americani, compresi il cammello, il mammut, l'orso dalla faccia corta gigante e numerose altre specie. Questi marcatori riguardanti l'impatto cosmico appaiono anche alla fine della cultura Clovis.\nStoria riguardo all'ipotesi.\nLa rivista scientifica britannica \"Nature\" ripropose la teoria in un nuovo articolo apparso il 17 maggio del 2007. Il 24 maggio del 2007, nel corso di una delle sedute dell'assemblea primaverile del 2007 dell'Unione Geofisica Americana ad Acapulco, in Messico, venne discussa questa ipotesi attraverso la condivisione di diverse prove scientifiche. Il 27 settembre del 2007, un documento che mostrava le scoperte del gruppo di Acapulco venne pre-pubblicato online sul sito web della Accademia Nazionale di Scienze. Secondo lo studio, l'impatto cosmico pu\u00f2 essere stata la causa dell'immediato declino del numero delle popolazioni umane a quel tempo sparse per il Nord America.\nMeno di un anno pi\u00f9 tardi il sostegno sostanziale riguardo alla natura \"sincrona\" del \"black mat\" venne fornito sotto la direzione dell'archeologo \"di Clovis\", C. Vance Haynes, anch'egli nel PNAS. Haynes ha affermato:\n\"\"Un'ulteriore analisi \u00e8 in fase di avanzamento presso altri siti della cultura di Clovis, i quali necessitano ancora di uno studio indipendente e di una verifica delle prove fornite. Fino ad allora, io resto scettico sull'ipotesi che l'impatto possa essere stato la causa dell'inizio del Dryas recente e dell'estinzione della megafauna. Tuttavia, lo ripeto, qualcosa importante a livello planetario accadde nel 10.900 BP e noi non siamo ancora riusciti a capirlo\".\"\nLa teoria ripropose un nuovo esame nel marzo del 2008 al convegno annuale della Societ\u00e0 dell'Archeologia Americana di Vancouver, Canada. Nell'agosto del 2008, alla conferenza archeologica annuale di Pecos, Allen West, uno dei fautori della teoria della Cometa di Clovis, e Ted Bunch, un coautore dell'originale documento del PNAS ed esperto di esobiologia della NASA, present\u00f2 nuove prove, partecipando ad una discussione di gruppo riguardo ai ritrovamenti, con Mark Boslough, il \"modellatore\" dell'impatto dell'asteroide del laboratorio di Sandia e il \"cacciatore di comete\" Carolyn Shoemaker. Una verifica indipendente dell'identificazione di materiale extraterrestre nella stratigrafia di Clovis venne presentato dai ricercatori, Mustafa Fayek e Sharon Hull dell'Universit\u00e0 del Manitoba.\nPi\u00f9 recentemente, nel gennaio 2009, le prova fornita dal microscopio elettronico, che mostra i nanodiamanti formati nel periodo dell'evento, venne pubblicata nella rivista \"Science\" ed esaminata dall\u2019\"International Herald Tribune\". Nella stessa pubblicazione, D.J. Kennett riportava che:\nCritiche all'ipotesi.\nUno studio sulla demografia dei paleoamericani pubblicato nell'agosto del 2008, quasi un anno dopo la prima pubblicazione su PNAS, affermava che:\nPoich\u00e9 gli effetti dell'impatto sulla biocenosi della Terra avrebbe dovuto essere di breve durata, di conseguenza tutte le estinzioni da esso causate avrebbero dovuto avvenire simultaneamente. Tuttavia, esiste una dimostrazione che l'estinzione della megafauna verificatasi nell'Eurasia settentrionale, nel Nord e il Sud America alla fine del Pleistocene non fosse avvenuta contemporaneamente. Le estinzioni nel Sud America sembrano essere accadute almeno 400 anni dopo le estinzioni del Nord America. Inoltre l'estinzione dei mammut lanosi in Siberia sembra ugualmente avvenuta pi\u00f9 tardi rispetto al Nord America. Una delle maggiori anomalie riguardo alla sincronizzazione dei tempi \u00e8 evidente nell'estinzione della megafauna delle isole che si discosta dalle estinzioni continentali di migliaia di anni: esempi includono la sopravvivenza dei mammut lanosi sull'Isola di Wrangel fino al 3700 BP, e la sopravvivenza del bradipo terricolo nelle Antille fino al 4700 BP.\nAlcune specie ancora esistenti di megafauna come il bisonte dei boschi e il grizzly, sembra non abbiano avuto particolari ripercussioni, mentre la devastazione ambientale causata dall'impatto di uno sciame di meteoriti sembra non sia affatto da escludere.\nUlteriori ricerche hanno contribuito a smentire questa ipotesi. In particolare i dati raccolti dai sostenitori dell'ipotesi riguardo alle concentrazioni di iridio non sono stati replicate in successive ricerche, ed anzi \u00e8 stata evidenziata una metodologia di raccolta dei primi campioni piuttosto discutibile, per non dire completamente errata, perch\u00e9 non riferite agli strati nel loro complesso, ma a singoli elementi (prevalentemente sferule). Inoltre il picco di iridio non \u00e8 riconoscibile in vari sedimenti, usati per confermare l'ipotesi. Le sferule di carbonio da impatto citati dalla ricerca sono risultati essere, in buona parte, tutt'altro: spore fungine, coproliti di artropodi ecc. ecc. Non vi \u00e8 una concentrazione anomala di micrometeroiti in concomitanza con il Dyras recente. I fullereni associati all'impatto sono probabilmente normali fullereni prodotti da incendi boschivi, probabilmente pi\u00f9 comuni all'inizio del Dryas recente che in altri momenti, ma non in modo statisticamente significativo. Anche la datazione dei reperti portati a sostegno dell'ipotesi dal gruppo di ricerca originario si \u00e8 dimostrata poco precisa, con variazioni per i reperti anche di 20.000 anni, mentre alcuni possibili siti d'impatto identificati sono risultati essere di epoche decisamente sbagliate."}
{"id": "2419078", "revid": "729019", "url": "https://it.wikipedia.org/wiki?curid=2419078", "title": "Hugh Llewellyn Glyn Hughes", "text": "A livello sportivo fu rugbista per il e disput\u00f2 diversi incontri per i , di cui fu anche presidente; occup\u00f2 anche altre posizioni nella disciplina, tra cui quella di arbitro.\nInfanzia.\nHughes nacque a Ventersburg (oggi Municipalit\u00e0 distrettuale di Lejweleputswa in Sudafrica), nell'allora Stato Libero dell'Orange.\nNon conobbe mai il padre, medico gallese, deceduto a causa di una grave infezione della sua gamba durante un'operazione. Hughes e sua madre tornarono in Gran Bretagna, ma a sette anni fu diagnosticato ad Hughes un paramorfismo della colonna vertebrale che in un primo tempo lo costrinse a vivere su una sedia a rotelle. Frequent\u00f2 l'Epsom College e nonostante i suoi problemi di salute si inser\u00ec nella vita della scuola. Conseguito il diploma Hughes decise di diventare un medico come suo padre e fu ammesso all'University College Hospital a Londra.\nCarriera militare.\nPrima guerra mondiale.\nLasciato il College del 1915, Hughes entr\u00f2 nell'Esercito Britannico e prest\u00f2 servizio nella Prima Guerra Mondiale come ufficiale medico, prima con il Reggimento Wiltshire e pi\u00f9 tardi con le Grenadier Guards. Fu insignito del Distinguished Service Order (DSO) il 25 August 1916 e quattro mesi dopo ulteriormente al suo DSO gli fu riconosciuta una Medal Bar. La motivazione del suo DSO recita:\nSimilmente fu insignito della Medaglia d'Onore:\nHughes fu pi\u00f9 volte decorato durante la Prima Guerra Mondiale e prima della fine di questa fu insignito della Croce Militare e pi\u00f9 volte del \"Mentioned in Despatche\"s (MID); fu anche ferito gravemente in numerose occasioni. Alla fine del conflitto, Hughes torn\u00f2 alla sua professione di medico a Moretonhampstead, tuttavia continu\u00f2 a far parte dell'Esercito Reale come Luogotenente.\nSeconda guerra mondiale.\nDopo lo scoppio della Seconda Guerra Mondiale, Hughes fu richiamato nel 1939 e fu assegnato alla \"Fifth Infantry Division\" in Francia. Dopo la ritirata delle truppe britanniche dalla Francia, prest\u00f2 servizio in varie unit\u00e0 mediche. Dal 1944 fu promosso a Brigadiere e divenne Direttore dei Servizi Medici degli \"Eight Corps\" del Regno Unito e del Second Army. Fu nominato inoltre Capo Ufficiale Medico.\nIl 15 aprile 1945, con l'irruzione dell'Undicesima Divisione Armata, Hughes fu il primo ufficiale medico degli Alleati ad entrare nel campo di concentramento di Bergen-Belsen. I soldati britannici, sotto la guida di Hughes, presero il controllo del campo e dei 4600 soldati tedeschi ed ungheresi che si erano arresi e che furono impiegati come guardie del campo per mantenere l'ordine. Le due principali mansioni di Hughes erano l'assistenza ai feriti e la distribuzione di cibo. Per migliorare le condizioni di salute delle vittime del campo Hughes assunse il controllo dell'ospedale vicino, dimettendo tutti i pazienti tedeschi. L'ospedale fu rinominato successivamente Glyn Hughes Hospital in suo onore. Dato il gran numero di persone, la distribuzione del cibo era un grande problema. Nella prima notte dopo la liberazione, scoppi\u00f2 tra i ricoverati un tumulto a causa delle razioni alimentari limitate ed i soldati tedeschi reagirono facendo fuoco contro i ribelli ed uccidendone alcuni. Cos\u00ec, onde evitare che si ripetesse una simile situazione, Hughes ordin\u00f2 l'esecuzione di una guardia tedesca per ogni ricoverato ucciso .\nNel Settembre 1945, Hughes fu uno dei principali testimoni del Processo di Belsen e per le sue azioni a Belsen, Hughes fu insignito dell'Ordine di San Giovanni di Gerusalemme e della Legione di Merito. Ricevette inoltre una seconda medaglia per le azioni durante la Battaglia di Arnhem dal Sud, dove come l'ufficiale pi\u00f9 anziano sopravvissuto aveva preso il comando dei carri armati. Nel 1945 gli fu conferita l'alta onorificenza del CBE .\nUltimi anni e morte.\nSin da piccolo grande appassionato di sport, soprattutto di rugby, Hughes mor\u00ec il 24 novembre 1973, mentre era ad Edimburgo tre giorni dopo aver visto una partita di rugby internazionale tra Scozia ed Argentina."}
{"id": "2419081", "revid": "228587", "url": "https://it.wikipedia.org/wiki?curid=2419081", "title": "Anatole Kuragin", "text": "Il principe Anatole Vasilievi\u010d Kuragin (in russo: \u0410\u043d\u0430\u0442\u043e\u043b\u044c \u0412\u0430\u0441\u0438\u043b\u044c\u0435\u0432\u0438\u0447 \u041a\u0443\u0440\u0430\u0433\u0438\u043d) \u00e8 un personaggio del romanzo \"Guerra e pace\" di Lev Tolstoj.\n\u00c8 figlio del principe Vasilij Kuragin e fratello di H\u00e9l\u00e8ne e Hippolite. Viene descritto come un bel seduttore, che vede la vita come un divertimento ininterrotto. Inizialmente dovr\u00e0 sposarsi, anche se riluttante, con la principessa Marja, la quale per\u00f2 non l'accetter\u00e0. Riuscir\u00e0 a sedurre Nata\u0161a Rostova, tentando in seguito di fuggire con lei bench\u00e9 sia segretamente sposato; il suo piano non riesce grazie all'intervento della zia di lei, Marja Dmitrevna, ma sar\u00e0 comunque la causa della fine del fidanzamento tra Nata\u0161a e il principe Andrej; quest'ultimo, colpito da una granata nella battaglia di Borodino, lo ritrova tra i feriti, poich\u00e9 aveva sub\u00ecto un'amputazione alla gamba.\nAnalisi del personaggio.\nAnatole, insieme al resto dei componenti la famiglia Kuragin, rappresenta tutto ci\u00f2 che \u00e8 portatore di male, di corruzione e di depravazione, di un'esistenza basata su falsi valori.\nCompare nei seguenti film tratti dal romanzo:"}
{"id": "2419083", "revid": "122320827", "url": "https://it.wikipedia.org/wiki?curid=2419083", "title": "Terme di Bobbio", "text": "Le terme di Bobbio sono una stazione termale italiana, situata nella localit\u00e0 di San Martino, nel comune di Bobbio, nella media val Trebbia, in provincia di Piacenza.\nLo stabilimento, situato in corrispondenza di sorgenti termali di acque salse e dotato di impianti per la somministrazione di terapie mediche, sia accademiche che alternative, balneoterapia, terapia inalatoria, fanghi, \u00e8 chiuso dal 1999.\nStoria.\nLe fonti di acque ricche di cloruro di sodio, iodio e di bromo presenti nei dintorni di Bobbio vennero sfruttate a fini curativi e per la produzione di sale fin dall'et\u00e0 romana e, in seguito, durante la dominazione longobarda. In et\u00e0 longobarda, nella zona furono attive delle saline, che erano state concesse al condottiero e duca Sundrarit, tenutario della zona, da parte del re Agilulfo. In seguito i redditi prodotti dalla salina vennero divisi con san Colombano, fondatore dell'omonima abbazia situata nel centro di Bobbio.\nLa presenza di acque termali venne citata per la prima volta in un diploma risalente al 625 scritto dal re longobardo Adaloaldo e indirizzato all'abate Bertulfo. In seguito, la presenza e l'utilizzo delle acque furono ulteriormente evidenziate anche dai monaci colombaniani risiedenti nell'abbazia che riportarono le propriet\u00e0 benefiche delle acque e dei fanghi termali all'interno di alcuni manoscritti conservati nella biblioteca dell'abbazia.\nVerso la fine del medioevo le terme vennero abbandonate perch\u00e9 le fonti sulfuree bromo-iodiche venivano comunemente ritenute una fonte diabolica.\nA partire dalla fine del XVIII secolo le propriet\u00e0 delle acque termali vennero progressivamente riscoperte: nel 1791 furono condotte le prime rudimentali analisi della qualit\u00e0 e della composizione delle acque.\nNel luglio 1897 venne inaugurato il primo stabilimento termale moderno di Bobbio, situato nella localit\u00e0 di San Martino: esso venne realizzato per iniziativa dell'avvocato Pietro Renati e comprendeva 4 stanze utilizzate per i bagni e una sala adibita a soggiorno, oltrech\u00e9 i servizi igienici. Nel 1901 vennero completati i primi studi scientifici riguardo alla qualit\u00e0 delle acque bobbiesi.\nA partire dagli ultimi mesi del 1904 iniziarono i lavori per la costruzione di un secondo stabilimento, posto in localit\u00e0 Sant'Ambrogio, nei pressi della frazione di Piancasale, posta a valle del centro di Bobbio, ad opera della societ\u00e0 Acque minerali di Bobbio \u2013 Zazzali , Renati e C. Nel 1908 il nuovo impianto venne inaugurato alla presenza del vescovo di Bobbio, Monsignor Marelli. \nNel 1927 venne fondata la Societ\u00e0 Acque Minerali di Bobbio, alla quale il marchese Obizzo Malaspina cedette i diritti sull'utilizzo delle fonti termali situate all'interno delle sue propriet\u00e0; tuttavia, a partire da quello stesso anno, la quantit\u00e0 e la composizione delle acque termali erogate presso la stazione di Sant'Ambrogio inizi\u00f2 rapidamente a calare: le cause di questo rapido declino della quantit\u00e0 e della qualit\u00e0 delle acque furono generalmente attribuite ai concomitanti lavori che la societ\u00e0 elettrica Cieli, con sede a Genova, aveva incominciato nei pressi della frazione di San Salvatore, qualche chilometro a monte di Bobbio, per la costruzione di una diga lungo il corso del fiume Trebbia. Secondo alcune ricostruzioni, durante i lavori di scavo, le vene acquifere responsabili della fonte sarebbero state interrotte, tuttavia, queste ipotesi non ebbero mai una conferma su base scientifica. L'esaurimento delle fonti porto in breve tempo alla chiusura dell'impianto, avvenuta nel 1928.\nDopo anni di abbandono, nel 1962 il geometra Antonio Renati, il cui padre era stato il principale promotore del primo impianto termale bobbiese, fond\u00f2 la societ\u00e0 Terme di Bobbio con lo scopo di rilanciare l'attivit\u00e0 termale nella media val Trebbia. L'Istituto di Chimica Generale dell'universit\u00e0 di Pavia, nel 1967, rilev\u00f2 che le acque sulfureo-salse di S. Martino contengono come elemento fondamentale l'acido solfidrico, oltre a bromo, litio, magnesio e borati alcalini. Il nuovo slancio portato dal geometra Renati port\u00f2, nel 1971, alla costruzione di un nuovo impianto termale, posto in localit\u00e0 San Martino. Alla cerimonia di inaugurazione dello stabilimento, il cui progetto era stato curato dall'ingegner Aldo Galletti, parteciparono il vescovo di Bobbio, il parlamentare cremonese Ennio Zelioli-Lanzini, che aveva passato gran parte della sua infanzia a Bobbio, buona parte dei sindaci della valle e delle autorit\u00e0 piacentine.\nNegli anni successivi l'impianto rimase attivo, subendo varie modifiche e aggiornamenti nel corso degli anni, i pi\u00f9 importanti dei quali avvennero nel 1994 con l'aggiunta di nuovi spazi all'esterno della costruzione e la ristrutturazione di diversi ambienti interni.\nLo stabilimento termale venne chiuso alle fine del 1999 con la prospettiva di una riapertura negli anni seguenti, dopo una radicale ristrutturazione. Nel 2003 venne approvato dal consiglio comunale di Bobbio un piano che prevedeva la riapertura delle terme che sarebbero state dotate anche di una clinica estetica e la costruzione, sulla sponda opposta della Trebbia, di un albergo, dotato di piscina e beauty-farm, posto al servizio dello stabilimento termale. Negli anni successivi, tuttavia i lavori, con l'eccezione della costruzione, poi, interrotta di una serie di villette sulla sponda sinistra della Trebbia, non iniziarono mai, culminando, nel 2016, con il fallimento della societ\u00e0 proponente. Studi condotti nel 2018 portarono alla conclusione che le fonti utilizzate fino al 1999 non sarebbero pi\u00f9 recuperabili a causa della presenza di cobatteri e di gas metano nei pressi della galleria di captazione.\nIn localit\u00e0 Rio Foglino (\"Foino\"), sulla sponda destra della Trebbia, a circa di distanza dal ponte Gobbo, nei primi anni duemila venne realizzata una piccola costruzione in mattoni con una piccola piscina rendendo accessibile gratuitamente la fonte.\nCaratteristiche.\nNei pressi della citt\u00e0 di Bobbio erano presenti 4 fonti di acque termali:"}
{"id": "2419093", "revid": "117882953", "url": "https://it.wikipedia.org/wiki?curid=2419093", "title": "Gran Premio degli Stati Uniti d'America 1986", "text": "Il Gran Premio degli Stati Uniti-Est 1986, \u00e8 stata la settima gara del campionato di Formula 1 del 1986, si \u00e8 disputato il 22 giugno sul Circuito di Detroit ed \u00e8 stato vinto da Ayrton Senna su Lotus-Renault.\nQUALIFICHE\nNote.\n\"Salvo indicazioni diverse le classifiche sono tratte da \""}
{"id": "2419094", "revid": "71433", "url": "https://it.wikipedia.org/wiki?curid=2419094", "title": "Natascia - L'incendio di Mosca", "text": ""}
{"id": "2419104", "revid": "212348", "url": "https://it.wikipedia.org/wiki?curid=2419104", "title": "Ambulanti", "text": ""}
{"id": "2419105", "revid": "259904", "url": "https://it.wikipedia.org/wiki?curid=2419105", "title": "Stazione di Mungivacca", "text": ""}
{"id": "2419108", "revid": "287204", "url": "https://it.wikipedia.org/wiki?curid=2419108", "title": "Medibank International 2008", "text": "Il Medibank International 2008 \u00e8 stato un torneo di tennis giocato sul cemento. \u00c8 stata la 41\u00aa edizione del Medibank International(o \"Medibank International Sydney\"), che fa parte della categoria International Series nell'ambito dell'ATP Tour 2008 e della categoria Tier II nell'ambito del WTA Tour 2008. Sia il torneo maschile che quello femminile si sono giocati al NSW Tennis Centre di Sydney di Australia dal 6 al 12 gennaio 2008.\nCampioni.\nSingolare maschile.\n Dmitrij Tursunov ha battuto in finale Chris Guccione, 7\u20136(3), 7\u20136(4)\nSingolare femminile.\n Justine Henin ha battuto in finale Svetlana Kuznecova, 4\u20136, 6\u20132, 6\u20134\nDoppio maschile.\n Richard Gasquet / Jo-Wilfried Tsonga hanno battuto in finale Bob Bryan / Mike Bryan, 4\u20136, 6\u20134, 11\u20139\nDoppio femminile.\n Zi Yan / Jie Zheng hanno battuto in finale Tetjana Perebyjnis / Tat'jana Pu\u010dek, 6\u20134, 7\u20136(5)"}
{"id": "2419109", "revid": "125236376", "url": "https://it.wikipedia.org/wiki?curid=2419109", "title": "Jessica Lowndes", "text": "\u00c8 nota per il ruolo di Adrianna Tate-Duncan nella serie televisiva \"90210\", spin-off di \"Beverly Hills 90210\".\nBiografia.\nDopo aver studiato presso la \"Pacific Academy\" di Surrey, Jessica Lowndes viene notata dal produttore della serie \"Masters of Horror\", che la vuole in un episodio della serie. Fra il 2005 ed il 2008 partecipa in svariate produzioni televisive e cinematografiche come \"Kyle XY\" e \"Greek - La confraternita\", finch\u00e9 nel 2008 non le viene assegnato il ruolo della protagonista nel film horror cinematografico \"Autopsy\" diretto da Adam Gierasch.\nIn seguito l'attrice \u00e8 stata scelta per interpretare il personaggio di Adrianna Tate-Duncan nella serie televisiva \"90210\". Il personaggio di Adrianna era stato originariamente concepito come guest star di un paio di episodi, ma il successo ottenuto ha convinto i produttori a renderlo un personaggio fisso del cast della serie.\nLa Lowndes \u00e8 anche una aspirante cantante e compositrice. Una canzone da lei scritta, \"Goodbye\", \u00e8 stata utilizzata nella colonna sonora di un episodio della serie \"Moonlight\".\nHa duettato con Ironik e partecipato alla realizzazione del video della loro canzone \"Falling In Love\".\nL'11 settembre 2014 Jessica Lowndes ha pubblicato il suo nuovo singolo \"Silicone In Stereo\".\nDoppiatrici italiane.\nNelle versioni in italiano dei suoi lavori, l'attrice \u00e8 stata doppiata da:"}
{"id": "2419111", "revid": "701660", "url": "https://it.wikipedia.org/wiki?curid=2419111", "title": "Sinagoga di Saluzzo", "text": "La sinagoga di Saluzzo \u00e8 situata nell'attuale via dei Deportati Ebrei. \nL'edificio.\nLa sinagoga di Saluzzo fu costruita alla fine del Settecento all'interno del ghetto e quindi ristrutturata nel 1832. Una lapide ricorda la donazione di 6000 lire di Mordechai Segre, che rese possibile il rifacimento, e il nome del rabbino officiante, \"Ja'akov David, figlio di Jechiel Fo\u00e0\". Altre lapidi, successivamente postevi, celebrano Carlo Alberto e il decreto di emancipazione del 1848. \nCome tipico delle sinagoghe di ghetto, l'esterno \u00e8 disadorno, privo di elementi distintivi. Al secondo piano dell'edificio, preceduta da un piccolo ingresso, si trova l'ampia sala rettangolare di preghiera, illuminata da otto grandi finestre (cinque si aprono sulla strada, tre sul cortile interno).\nL'aron e la tevah, in legno dorato, sono settecenteschi e provengono dalla prima sinagoga. I banchi di legno scuro invece appartengono al rifacimento ottocentesco. Dal soffitto pendono lampadari di legno dorato e cristallo. La sala poteva accogliere oltre trecento persone.\nLe pareti sono spoglie. Un'iscrizione in ebraico corre in alto lungo tutto il perimetro della sala. Durante i lavori di restauro, realizzati nel 2000-2001 dalla Fondazione Cassa di Risparmio, dal Comune di Saluzzo e da altre istituzioni locali e internazionali, sono venuti alla luce sulla volta affreschi tardo-settecenteschi a tinte vivaci che rimandano a immagini del Tabernacolo e dell'Arca dell'Alleanza, affreschi di cui si era persa completamente memoria. L'Associazione per il Restauro del Patrimonio Artistico Italiano (ARPAI) considera il ciclo iconografico, completato da scritte in ebraico e da una fascia a decorazione floreale, come unico nel suo genere in Europa. \nDall'ingresso si accede con una ripida scala al matroneo, sorretto da quattro colonne lignee e chiuso da una grata di legno, e alla piccola stanzetta della scuola.\nLa sinagoga, non pi\u00f9 in uso regolarmente dal 1964, \u00e8 occasionalmente aperta per visite guidate."}
{"id": "2419112", "revid": "1305772", "url": "https://it.wikipedia.org/wiki?curid=2419112", "title": "Rapporto di compressione variabile", "text": "Viene generalmente definito rapporto di compressione variabile quando si ha un rapporto di compressione volumetrico che varia a seconda delle condizioni operative.\nDescrizione e principio di funzionamento.\nIl rapporto di compressione si definisce variabile quando la camera di combustione varia il suo volume, nei motori a due tempi, a seconda di come viene calcolato il rapporto di compressioni (metodo europeo o giapponese) e all'uso o meno della valvola parzializzatrice si pu\u00f2 avere una discrepanza nella definizione di \"rapporto di compressione variabile\", difatti con questi sistemi, seguendo il metodo giapponese, si ha gi\u00e0 una variazione del rapporto di compressione.\nTali soluzioni servono per aumentare l'efficienza energetica e/o migliorare il funzionamento del motore, infatti nel caso di mezzi ad accensione comandata, questa soluzione permette di adattare il motore a questa limitazione e garantirne un funzionamento pi\u00f9 lineare (aumentando la compressione ai regimi dove \u00e8 richiesto un maggiore anticipo e diminuendolo ai regimi che richiedono minore anticipo), un altro motivo \u00e8 invece legato al carico del motore, infatti a carichi minori (motore ipoalimentato) si ha un rendimento maggiore con rapporti di compressione maggiori (in quanto altrimenti la pressione e compressione effettiva rimarrebbe bassa), invece per i motori sovralimentati e a pieno carico operativo si riduce il rapporto di compressione in quanto altrimenti s'incorrerebbe alle detonazioni.\nStoria.\nQuesta soluzione \u00e8 stata utilizzata gi\u00e0 dagli anni novanta, nelle competizioni da cross su motori a due tempi.\nTale soluzione \u00e8 stata ripresa anche agli inizi del 2000 con motori sperimentali, come il motore SAAB, presentato a Ginevra nel 2000, oppure nel primo decennio del 2000, con il diesotto, dove la variazione del rapporto di compressione permette un cambio di funzionamento del motore, passando da un sistema ad accensione comandata ad un sistema ad accensione spontanea e poco dopo anche il MCE-5 della Peugeot sempre a Ginevra.\nTecniche.\nQuesta soluzione pu\u00f2 essere raggiunta in diversi modi."}
{"id": "2419118", "revid": "697352", "url": "https://it.wikipedia.org/wiki?curid=2419118", "title": "Pius Bonifacius Gams", "text": "Biografia.\nStudi\u00f2 dal 1826 al 1834 materie classiche a Biberach an der Ri\u00df e Rottweil, filosofia a Tubinga fino al 1838; lo stesso anno entr\u00f2 nel seminario di Rottenburg e l'11 settembre 1839 fu ordinato prete. Nel maggio 1847 ottenne la cattedra di filosofia e storia generale alla facolt\u00e0 teologica di Hildesheim. Infine entr\u00f2 nell'Abbazia di San Bonifacio a Monaco di Baviera, pronunciando il 5 ottobre 1856 i voti monastici nella congregazione bavarese dell'Ordine benedettino e assumendo, accanto a quello di Bonifacio, il nome di Pio; nel corso degli anni ebbe incarichi sempre pi\u00f9 importanti fino a quello di priore. Le sue opere pi\u00f9 importanti sono la \"Kirchengeschichte von Spanien\" (\"Storia ecclesiastica di Spagna\") e soprattutto la \"Series episcoporum Ecclesiae catholicae quotquot innotuerunt a beato Petro apostolo\", ancora oggi considerato, pur con qualche lacuna per i vescovi delle diocesi orientali, il repertorio di riferimento per i vescovi cattolici."}
{"id": "2419119", "revid": "712828", "url": "https://it.wikipedia.org/wiki?curid=2419119", "title": "Lunastorta", "text": ""}
{"id": "2419127", "revid": "999533", "url": "https://it.wikipedia.org/wiki?curid=2419127", "title": "Formula 3000 giapponese 1995", "text": "La stagione 1995 della Formula 3000 giapponese fu prevista su nove gare anche se poi ne vennero disputate solo 8. Vi presero parte 16 differenti \"team\", 26 differenti piloti, 3 differenti telaisti e 3 differenti motoristi.\nLa serie venne vinta dal pilota nipponico Toshio Suzuki su Lola T94-50 Mugen. Fu l'ultima stagione per tale categoria, che dall'anno seguente abbandon\u00f2 i telai di Formula 3000 e si trasform\u00f2 nella Formula Nippon.\nRisultati e Classifiche.\nClassifica piloti.\nI punti sono assegnati secondo lo schema seguente:\nContano solo i migliori 6 risultati.\nRisultati completi.\nR13=ritirato ma classificato R=ritirato NS=non parte"}
{"id": "2419133", "revid": "93436", "url": "https://it.wikipedia.org/wiki?curid=2419133", "title": "Daniela Cicarelli", "text": ""}
{"id": "2419140", "revid": "486946", "url": "https://it.wikipedia.org/wiki?curid=2419140", "title": "San Martino Vescovo di Tours", "text": ""}
{"id": "2419144", "revid": "55935", "url": "https://it.wikipedia.org/wiki?curid=2419144", "title": "Niccol\u00f2 Perotto", "text": ""}
{"id": "2419150", "revid": "767487", "url": "https://it.wikipedia.org/wiki?curid=2419150", "title": "Riassunti d'amore - Mina straniera", "text": "Riassunti d'amore - Mina straniera, pubblicato il 12 giugno 2009, \u00e8 una raccolta della cantante italiana Mina.\nNel 2012, questa raccolta \u00e8 stata rimossa dalla discografia sul sito ufficiale minamazzini.com.\nIl disco.\nLa compilation contiene quattro brani in spagnolo inediti per l'Italia - \"Lo s\u00e9 (Fosse vero)\", \"Amore (Amore)\", \"Hoy (Noi)\", \"De acuerdo (\"Va bene, va bene cos\u00ec\")\" - tratti dall'album \"Nostalgias\" del 1998, pubblicato solo nei paesi di lingua spagnola."}
{"id": "2419157", "revid": "984922", "url": "https://it.wikipedia.org/wiki?curid=2419157", "title": "Ballyboden", "text": "Ballyboden (\"Baile Buad\u00e1in\" in irlandese) \u00e8 una cittadina della Repubblica d'Irlanda, situata nella parte orientale della nazione."}
{"id": "2419158", "revid": "767487", "url": "https://it.wikipedia.org/wiki?curid=2419158", "title": "Riassunti d'amore - Mina con archi", "text": "Riassunti d'amore - Mina con archi, pubblicato il 12 giugno 2009, \u00e8 una raccolta della cantante italiana Mina.\nNel 2012, questa raccolta \u00e8 stata rimossa dalla discografia sul sito ufficiale minamazzini.com."}
{"id": "2419161", "revid": "436907", "url": "https://it.wikipedia.org/wiki?curid=2419161", "title": "A Winter's Tale (Queen)", "text": "A Winter's Tale \u00e8 un brano della rock band britannica Queen, pubblicato il 18 dicembre 1995 come secondo singolo estratto dall'album Made in Heaven, dello stesso anno.\nIl brano.\nUltimo brano prima della \"Reprise\" di \"It's a Beautiful Day\", \"A Winter's Tale\" \u00e8 un paesaggio, alla descrizione del quale Freddie Mercury si dedica presumibilmente guardando Montreux, la tranquilla cittadina svizzera che lo ospit\u00f2 per lunghi periodi negli ultimi anni di malattia, adagiata sul Lago di Ginevra.Il cantante sembra subito guardare proprio il lago, quando al quarto verso dice \"Swans are floatin' by\" [I cigni galleggiano]. Le cinque strofe, dalle descrizioni e dalla musica, appaiono sognanti: ecco che ritorna pi\u00f9 volte la domanda \"Am I dreaming? / Am I dreaming?\" [Sto sognando? / Sto sognando?] e infine, una risposta e una esclamazione sussurrata dolcemente: \"Oooh - It's bliss\" [Oh - \u00e8 la beatitudine].\n\u00c8 particolarmente interessante notare che questa canzone, come \"Mother Love\" e \"You Don't Fool Me\", fu provata da Freddie Mercury in una singola sessione successiva a quelle dell'album Innuendo (infatti si tenne tra gennaio e giugno del 1991), pertanto la versione che comunemente ascoltiamo \u00e8 l'unica che l'artista abbia mai cantato. Questo brano \u00e8 l'ultimo che Freddie scrisse e sia riuscito a completare per intero, a differenza di \"Mother Love\" che invece \u00e8 stato l'ultimo brano inciso dal frontman dei Queen, ma non terminato (infatti l'ultima strofa venne completata da Brian May).\nNel 2010 il singolo \u00e8 stato ripubblicato nuovamente all'interno del box set \"\".\nIl brano \u00e8 scritto nella tonalit\u00e0 di Fa diesis Maggiore.\nIl videoclip.\nIl video \u00e8 un susseguirsi di suggestioni paesaggistiche invernali, affini a quelle del testo. Quest'ultimo va componendosi al di sotto di tali immagini, che si intervallano a loro volta con immagini di repertorio di Freddie Mercury e dei Queen.Alcune immagini che compaiono sono palesemente paesaggi di Montreux.\nLato B.\nI brani inseriti come lato B del singolo furono, a seconda delle versioni, \"Thank God It's Christmas\" (brano originariamente pubblicato come singolo nel 1984), \"Rock in Rio Blues\" (un'improvvisazione strumentale registrata live il 12 gennaio 1985 al concerto tenuto dai Queen al festival Rock in Rio - Rio de Janeiro, Brasile), \"Now I'm Here\" (tratta da \"Sheer Heart Attack\"), \"You're My Best Friend\" (tratta da \"A Night at the Opera\") e \"Somebody to Love\" (tratta da \"A Day at the Races\")."}
{"id": "2419166", "revid": "767487", "url": "https://it.wikipedia.org/wiki?curid=2419166", "title": "Nostra Signora Della Dinamite", "text": "Nostra Signora Della Dinamite \u00e8 il quarto album in studio del cantante e chitarrista Giorgio Canali insieme ai Rossofuoco. L'album \u00e8 stato pubblicato nel 2009 da La Tempesta.\nIl disco.\nSe tutti i precedenti album rappresentavano un'oscillazione tra tematiche diverse, tutte inserite nello stesso solco, le 10 tracce di \"Nostra Signora della dinamite\" indicano una decisa rottura.\nIl lato intimista \u00e8 decisamente preponderante e, probabilmente per questa ragione, \u00e8 molto apprezzato da chi ne sa cogliere quegli aspetti intimi che Canali ha voluto raccontare.\nNon manca, tuttavia, qualche pezzo memorabile, fra cui spicca \"Quello della foto\".\nSi tratta di una delle tracce pi\u00f9 rilevanti dell'intera discografia, incentrata sul tema dell'evanescenza dell'identit\u00e0 e sorretta da un imponente crescendo musicale che parte con diradata tranquillit\u00e0 e diventa, man mano, serratissimo.\nCanali invoca l'oblio, l'impalpabilit\u00e0 dell'esistenza, il non essere come tratti distintivi della propria personalit\u00e0 (anche se il messaggio \u00e8 probabilmente universale).\nNon \u00e8 un testo psicanalitico, piuttosto filosofico: l'inconscio si intravede tra le righe, ma v'\u00e8 di pi\u00f9: sono il vuoto e la dimenticanza nei confronti di s\u00e9 stessi ad essere preponderanti, in un'amnesia esistenziale eletta ad elemento fondante della condizione umana: \"\"Io sono il mai, io sono il senza, io sono l'inesistenza, io sono il buio, non ci sono e non c'ero, io sono la dissolvenza al nero\".\nE quella stessa tendenza alla scomparsa \u00e8 anche un'aspirazione, condizione non raggiunta ma auspicabile, mezzo definitivo di diserzione da lacci e costrizioni della modernit\u00e0: \"io sono quello di cui non si chiede, io sono quello che non si vede, sono la fuga, il cammino perduto, io sono il disertore ignoto, sono il refuso, la latitanza, la distrazione, la dimenticanza\".\nMa si pu\u00f2 anche leggere, nella stessa atmosfera, anche un potentissimo senso di angoscia nel non poter cristallizzare la propria identit\u00e0 in qualcosa di chiaramente percepibile o in un'esistenza monolitica, che viene invece esclusa dall'evanescenza dell'essere; al massimo si pu\u00f2 chiedere: \"Ditemi qualcosa di pi\u00f9, vorrei per favore avere notizie di me, datemi un indizio in pi\u00f9, qualcosa che mi aiuti a capire. Che fine ho fatto? Che cosa mi \u00e8 successo di nuovo? Che cosa faccio? Dove mi trovo?\". Definitiva la risposta: \"Io non esisto, io sono il vuoto, sono quello tagliato via dalla foto\".\n\"Nostra signora della dinamite\" si muove sullo stesso terreno: \"il mondo vive il suo miraggio di essere reale\", ma in termini pi\u00f9 psicologici: \"via dalle rotte solite delle mie depressioni, qualcuno abbatta questi angeli, hanno rotto i co**ioni\"\".\nCi si trova di nuovo \"tra crisi diplomatiche e crescite economiche\", nel mezzo delle quali restano solo \"le fantasie degli incubi che siamo noi\".\n\"Respira ancora\" \u00e8 l'unica traccia nello stile dei vecchi album. \nLa rabbia c'\u00e8 e, in pi\u00f9, emerge il terrore, amplificato dalla mancanza di indizi sull'entit\u00e0 (non meglio definita) che, nonostante tutto, minacciosamente, respira ancora: \"leggo la mia fine nei suoi occhi, riassunta in una sola parola: uccidi! E respira ancora\"."}
{"id": "2419167", "revid": "767487", "url": "https://it.wikipedia.org/wiki?curid=2419167", "title": "Riassunti d'amore - La calma", "text": "Riassunti d'amore - La calma, pubblicato il 12 giugno 2009, \u00e8 una raccolta della cantante italiana Mina.\nNel 2012, questa raccolta \u00e8 stata rimossa dalla discografia sul sito ufficiale minamazzini.com."}
{"id": "2419170", "revid": "599013", "url": "https://it.wikipedia.org/wiki?curid=2419170", "title": "A Winter's Tale", "text": ""}
{"id": "2419174", "revid": "1924342", "url": "https://it.wikipedia.org/wiki?curid=2419174", "title": "Tooth &amp; Nail Records", "text": "La Tooth &amp; Nail Records \u00e8 una etichetta discografica cristiana fondata da Brandon Ebel in California nel novembre 1993. In seguito la sede dell'etichetta \u00e8 stata spostata a Seattle, dove si trova ancora oggi. La Tooth &amp; Nail ha pubblicato album di molti noti artisti rock, tra cui Underoath, Emery, Hawk Nelson, Thousand Foot Krutch, FM Static, Family Force 5, The Classic Crime e The Almost.\nIl primo album pubblicato dall'etichetta \u00e8 stato \"Pet the Fish\" dei Wish For Eden, prodotto da Michael Knott e che doveva inizialmente essere pubblicato dall'etichetta Blonde Vinyl. Le successive pubblicazioni di lavori di The Juliana Theory, MxPx e Starflyer 59 contribuirono a far conoscere il nome dell'etichetta nell'ambiente christian rock. Prima di fondare la Tooth &amp; Nail Ebel aveva gi\u00e0 lavorato con l'etichetta cristiana Frontline. Tuttavia l'etichetta respinge la definizione di \"etichetta cristiana\": Ebel ha dichiarato di \"dare la possibilit\u00e0 ad artisti cristiani di esprimere la propria arte\". A dimostrazione di ci\u00f2, alcuni artisti sono stati messi sotto contratto con la piena consapevolezza che l'etichetta ci avrebbe perso soldi.\nLa Tooth &amp; Nail si \u00e8 trovata spesso sotto i riflettori, grazie alle copertine di magazine come \"Alternative Press\", e ha ricevuto visibilit\u00e0 su MTV e Fuse. Molte delle band dell'etichetta sono state \"headliner\" di tour come Rockstar Taste of Chaos Tour e Vans Warped Tour.\nVendite.\nCinque delle pubblicazioni della Tooth &amp; Nail hanno ricevuto la certificazione di disco d'oro dalla RIAA, avendo venduto 500.000 o pi\u00f9 copie. Uno degli album di maggior successo dell'etichetta \u00e8 \"Define the Great Line\" degli Underoath, che ha debuttato al #2 della Billboard 200 nel 2006.\nStruttura.\nLa Tooth &amp; Nail possiede molte etichette sussidiarie, ognuna specializzata in un particolare genere musicale:\nNel 2002 l'etichetta ha acquistato la Takehold Records, un'etichetta indipendente.\nEMI Christian Music Group possiede il 50% della Tooth &amp; Nail."}
{"id": "2419177", "revid": "339392", "url": "https://it.wikipedia.org/wiki?curid=2419177", "title": "Aromeni", "text": ""}
{"id": "2419179", "revid": "599013", "url": "https://it.wikipedia.org/wiki?curid=2419179", "title": "Felipe Yag\u00fce Hern\u00e1ndez", "text": "Carriera.\nSchierato nel ruolo di ala, Pipe \u00e8 cresciuto nella formazione salamantina del , con cui ha esordito in Divisi\u00f3n de Honor. In seguito ha militato nel , e per poi passare allo . Con la selezione spagnola si \u00e8 laureato campione del mondo al FIFA Futsal World Championship 2004. In totale ha disputato 28 partite e realizzato 6 reti con le \"furie rosse\"."}
{"id": "2419180", "revid": "486946", "url": "https://it.wikipedia.org/wiki?curid=2419180", "title": "Aromeno", "text": ""}
{"id": "2419181", "revid": "767487", "url": "https://it.wikipedia.org/wiki?curid=2419181", "title": "Riassunti d'amore - Per quando ti amo", "text": "Riassunti d'amore - Per quando ti amo, pubblicato il 12 giugno 2009, \u00e8 una raccolta della cantante italiana Mina.\nNel 2012, questa raccolta \u00e8 stata rimossa dalla discografia sul sito ufficiale minamazzini.com."}
{"id": "2419182", "revid": "486946", "url": "https://it.wikipedia.org/wiki?curid=2419182", "title": "Lingua aromena", "text": ""}
{"id": "2419186", "revid": "287204", "url": "https://it.wikipedia.org/wiki?curid=2419186", "title": "Riassunti d'amore - Mina Cover", "text": "Riassunti d'amore - Mina Cover, pubblicato il 12 giugno 2009, \u00e8 una raccolta della cantante italiana Mina.\nNel 2012, questa raccolta \u00e8 stata rimossa dalla discografia sul sito ufficiale minamazzini.com.\nIl disco.\nQuesta raccolta comprende il brano di Bob Dylan, \"Blowin' in the Wind\", tratto da \"Mina per Wind\", pi\u00f9 le quattro tracce che compongono il secondo volume \"Mina per Wind 2\" (\"Wind of Change\", \"A Rose in the Wind\", \"Night Wind Sent\", \"Ill Wind\"), non facente parte della discografia ufficiale di Mina. Le canzoni vengono considerate inediti perch\u00e9 \u00e8 la prima volta che vengono inserite in un album distribuito normalmente."}
{"id": "2419187", "revid": "880827", "url": "https://it.wikipedia.org/wiki?curid=2419187", "title": "Torre di Telese", "text": ""}
{"id": "2419189", "revid": "277524", "url": "https://it.wikipedia.org/wiki?curid=2419189", "title": "Chiesa di San Martino (Cerreto Sannita)", "text": ""}
{"id": "2419191", "revid": "320578", "url": "https://it.wikipedia.org/wiki?curid=2419191", "title": "Torbiere d\u2019Iseo", "text": ""}
{"id": "2419195", "revid": "999533", "url": "https://it.wikipedia.org/wiki?curid=2419195", "title": "Gran Premio del Belgio 1988", "text": "Il Gran Premio del Belgio 1988 fu una gara di Formula 1, disputatasi il 28 agosto 1988 sul Circuito di Spa-Francorchamps. Fu l'undicesima prova del mondiale 1988 e vide la vittoria di Ayrton Senna su McLaren - Honda, seguito da Alain Prost e da Ivan Capelli.\nQualifiche.\nLe qualifiche furono come al solito dominate dalle due McLaren di Senna e Prost, con il brasiliano in pole position davanti al compagno di squadra. In seconda fila si piazzarono le due Ferrari di Berger e Alboreto, seguite da Patrese, Boutsen, Nannini e Nakajima.\nGara.\nAl via Prost part\u00ec meglio del compagno di squadra, sorpassandolo al tornante della Source; tuttavia, Senna ebbe un'accelerazione migliore in uscita dalla curva e al termine del rettilineo Kemmel recuper\u00f2 il comando, non cedendolo pi\u00f9 fino alla bandiera a scacchi. I ritiri dei due piloti della Ferrari e di Patrese per problemi tecnici lasciarono in terza e quarta posizione Boutsen e Nannini; tuttavia, i due furono successivamente squalificati per aver utilizzato benzina non regolamentare. Il terzo posto pass\u00f2, a tavolino, a Capelli; in zona punti entrarono, oltre a Piquet, Warwick e Cheever.\nCon questa vittoria Senna conquist\u00f2 la testa del mondiale piloti, risultando favorito rispetto al compagno di squadra anche per la regola degli scarti (il brasiliano aveva nove risultati utili contro i dieci di Prost; per la classifica finale sarebbero stati validi solo gli undici migliori risultati). A cinque gare dal termine, la McLaren conquist\u00f2 matematicamente il Campionato Mondiale Costruttori."}
{"id": "2419196", "revid": "203463", "url": "https://it.wikipedia.org/wiki?curid=2419196", "title": "Joe Gallagher", "text": ""}
{"id": "2419201", "revid": "223320", "url": "https://it.wikipedia.org/wiki?curid=2419201", "title": "The Mangler, la macchina infernale", "text": ""}
{"id": "2419203", "revid": "259904", "url": "https://it.wikipedia.org/wiki?curid=2419203", "title": "Superstrada Bari-Sammichele di Bari", "text": ""}
{"id": "2419204", "revid": "599013", "url": "https://it.wikipedia.org/wiki?curid=2419204", "title": "Rutsweiler", "text": ""}
{"id": "2419205", "revid": "2154489", "url": "https://it.wikipedia.org/wiki?curid=2419205", "title": "Generazione degli anni trenta", "text": "Rientra sotto il nome di generazione degli anni Trenta un nutrito numero di autori italiani i quali, come suggerito dal nome stesso, hanno avuto i natali nel quarto decennio del XX secolo. \nGran parte di essi ha iniziato l'attivit\u00e0 letteraria negli anni antecedenti al 1968, ma spesso la notoriet\u00e0 presso il grande pubblico \u00e8 sopraggiunta pi\u00f9 tardi. Pur essendo caratterizzate da esperienze eterogenee, le carriere di tali autori hanno fatto s\u00ec che oggi essi vengano considerati appartenenti ad una generazione matura, a cui \u00e8 peraltro connessa una cospicua produzione editoriale.\nLa poesia.\nNell'ambito della produzione poetica spiccano alcuni poeti milanesi, i quali si esprimono con nuove forme di confronto tra il linguaggio poetico e la relativit\u00e0. Tra loro Giancarlo Majorino, Giovanni Raboni e Tiziano Rossi.\nAltre esperienze poetiche si muovono verso direzioni diverse, ricollegandosi direttamente alla tradizione ermetica e ad atteggiamenti di misurato realismo. Ancora, altri poeti (tra gli altri, Edoardo Sanguineti) cercano e raggiungono sperimentazioni dei tipi pi\u00f9 svariati, rimanendo, comunque, sempre legati alla matrice della neoavanguardia.\nInfatti, ci sar\u00e0 una diffusione sempre pi\u00f9 grande, nelle pi\u00f9 diverse aree regionali e linguistiche, della poesia dialettale, per lo pi\u00f9 intesa come ricerca di linguaggi non consunti dalla comunicazione culturale corrente, ma come modo di contatto con un'autenticit\u00e0 originaria, lontana dalla volgarit\u00e0 e dalla degradazione della societ\u00e0 di massa\nRicordiamo anche il nome di Amelia Rosselli, figlia dell'esule antifascista Carlo Rosselli, la cui poesia assolutamente singolare \u00e8 espressione dei resti di un io a cui \u00e8 impedito di manifestarsi fino in fondo e dei frammenti di una realt\u00e0 con cui non \u00e8 possibile nessuna conciliazione. Tra le sue pi\u00f9 importanti raccolte si annoverano: la prima, \"Variazioni Belliche\", del 1964, \"Serie Ospedaliera\" del 1969, e i testi di \"Documento (1966-1973)\", del 1976. Un'altra esperienza degna di nota in campo poetico \u00e8 quella della sofferenza psicologica della poetessa Alda Merini.\nLa narrativa.\nNel campo della narrativa si colloca un folto numero autori, alcuni dei quali giunti alla letteratura dopo esperienze eterogenee, anche al di fuori della tradizionale carriera di scrittore. Oltre a Umberto Eco, vanno ricordati Gesualdo Bufalino, l'ispanista Carmelo Samon\u00e0, il latinista Luca Canali, Ferdinando Camon, Fulvio Tomizza, Franco Ferrucci, Giuseppe Pontiggia, Vincenzo Consolo, Emilio Tadini e Giampaolo Rugarli.\nTra le narratrici si possono citare Gina Lagorio, Francesca Sanvitale, Rosetta Loy, Francesca Duranti e Dacia Maraini, \"le quali hanno tutte trovato una loro misura personale, indulgendo talvolta a un eccesso di aura, a un troppo fragile e delicato equilibrio tra memoria e realt\u00e0, a una ricerca della pagina preziosa e ben fatta.\""}
{"id": "2419207", "revid": "33689", "url": "https://it.wikipedia.org/wiki?curid=2419207", "title": "Erba Roberta", "text": ""}
{"id": "2419208", "revid": "599013", "url": "https://it.wikipedia.org/wiki?curid=2419208", "title": "Langenbach", "text": ""}
{"id": "2419209", "revid": "1543377", "url": "https://it.wikipedia.org/wiki?curid=2419209", "title": "Silifke", "text": "Silifke (in greco \u03a3\u03b5\u03bb\u03b5\u03cd\u03ba\u03b5\u03b9\u03b1, anticamente \"Seleucia ad Calycadnum\") \u00e8 una citt\u00e0 della Turchia, centro dell'omonimo distretto della provincia di Mersin.\nGeografia fisica.\nSilifke dista circa 80 chilometri da Mersin e si trova sulle rive del fiume Seyhan. A 31\u00a0km si trovano i resti dell'antica colonia greca di Afrodisia."}
{"id": "2419214", "revid": "999533", "url": "https://it.wikipedia.org/wiki?curid=2419214", "title": "Gran Premio d'Italia 1988", "text": "Il Gran Premio d'Italia 1988 fu una gara di Formula 1, disputatasi l'11 settembre 1988 sull'Autodromo Nazionale di Monza. Fu la dodicesima prova del mondiale 1988 e vide la vittoria di Gerhard Berger su Ferrari, seguito da Michele Alboreto e da Eddie Cheever.\nQualifiche.\nSenna conquist\u00f2 la decima pole position stagionale, battendo di tre decimi il suo compagno di squadra Prost; dietro alle due McLaren si qualificarono le due Ferrari di Berger e Alboreto, seguite dalle due Arrows di Cheever e Warwick.\nGara.\nAl via Senna mantenne il comando davanti a Prost, Berger e Alboreto; non ci furono variazioni importanti fino al 35\u00ba passaggio, quando il francese si dovette ritirare per un problema al motore. Senna sembrava ormai avere la vittoria in pugno quando, a causa di un'incomprensione, entr\u00f2 in collisione con Schlesser, che stava doppiando a due giri dal termine della gara. Il ritiro del brasiliano permise cos\u00ec a Berger e Alboreto di conquistare una doppietta per la Ferrari, a meno di un mese dalla morte di Enzo Ferrari. Terzo e quarto si piazzarono Cheever e Warwick, seguiti sul traguardo da Capelli e Boutsen. Questo rimarr\u00e0 l'unica gara non vinta dalla McLaren nella stagione. "}
{"id": "2419215", "revid": "30580", "url": "https://it.wikipedia.org/wiki?curid=2419215", "title": "Gran Premio del Portogallo 1960", "text": "Il Gran Premio del Portogallo 1960 si \u00e8 svolto domenica 14 agosto 1960 sul circuito Boavista a Oporto (Portogallo). La gara \u00e8 stata vinta da Jack Brabham su Cooper seguito dal compagno di squadra Bruce McLaren e da Jim Clark su Lotus. Fu il primo podio in carriera per il pilota scozzese nonostante una Lotus riparata con difficolt\u00e0 in seguito all'incidente nelle prove. Dal momento che molte scuderie inglesi non prenderanno il via del Gran Premio d'Italia, di fatto Jack Brabham si laurea campione del mondo per la seconda volta consecutiva anche se, mancando due gare, tecnicamente Bruce McLaren non \u00e8 ancora aritmeticamente tagliato fuori dalla lotta mondiale.\nGara.\nI risultati del GP sono stati i seguenti:\nNote.\nAl GP del Portogallo 1960, Brabham si laure\u00f2 Campione del Mondo per la seconda volta - f1world.it/amarcord"}
{"id": "2419221", "revid": "110157", "url": "https://it.wikipedia.org/wiki?curid=2419221", "title": "Quirnbach", "text": "Quirnbach \u00e8 un comune di 529 abitanti della Renania-Palatinato, in Germania.\nAppartiene al circondario (\"Landkreis\") Westerwaldkreis (targa WW) ed \u00e8 parte della comunit\u00e0 amministrativa (\"Verbandsgemeinde\") di Selters (Westerwald)."}
{"id": "2419224", "revid": "547034", "url": "https://it.wikipedia.org/wiki?curid=2419224", "title": "Il sogno di Macsen Wledig", "text": "Il Sogno di Macsen Wledig (o \"Macsen Wledig\") \u00e8 un racconto medievale gallese contenuto nella raccolta del Mabinogion. \nTrama del racconto.\nMacsen Wledig (Magno Massimo), imperatore di Roma, \u00e8 a caccia lungo la Valle Tiberina. Verso mezzogiorno si addormenta e sogna di risalire la valle, di superare le montagne e di seguire un imponente fiume fino al mare. Da l\u00ec trova una nave meravigliosa lo trasporta su una grande isola. La attraversa da costa a costa e giunge presso una contrada montuosa vicino ad un'isola. Alla foce di un fiume vede un castello. Vi entra e scopre una magnifica sala. Seduti ad un tavolo due giovani giocano a gwyddbwyll con pedine d'oro. In fianco ad una colonna un uomo dai capelli bianchi, seduto su una sedia d'avorio, intaglia delle pedine. Macsen vede poi una splendida fanciulla seduta su una sedia d'oro. La fanciulla si alza in piedi. Macsen le getta le braccia attorno al collo e si siedono insieme sulla sedia d'oro, ma sulla sedia c'\u00e8 spazio solo per lei. Mentre sono guancia a guancia, Macsen viene risvegliato dal rumore degli scudi e delle aste sbattuti dai suoi servitori con i quali lo riparavano dal sole.\nMacsen pensa continuamente alla fanciulla di cui si \u00e8 innamorato e trascura la vita di corte. Per una settimana non fa altro che dormire per rivederla in sogno. Un giorno il paggio della camera, che \u00e8 il re dei Romani, avverte Macsen che il popolo lo insulta perch\u00e9 non possono rivolgersi a lui n\u00e9 ottenere risposta. Allora Macsen convoca gli uomini pi\u00f9 saggi di Roma che gli consigliano di inviare messaggeri alla ricerca della fanciulla. I messaggeri viaggiono per un anno, ma non scoprono nulla.\nAllora il Re dei Romani suggerisce a Macsen di andare a caccia nel luogo del sogno. Giunto nel punto in cui si era addormentato, Macsen ricorda di aver risalito il fiume verso occidente. Allora invia tredici messaggeri in quella direzione. I messaggeri ripercorrono il tragitto sognato da Macsen e alla fine giungono in Britannia ad Arfon, in Snowdonia, Galles settentrionale. Alla foce del fiume Aber Sain vedono un castello e vi entrano. Al suo interno trovano i due giovani, l'uomo canuto e la fanciulla. I messaggeri si inginocchiano e le comunicano che pu\u00f2 scegliere se seguirli a Roma e diventare imperatrice, o far venire Macsen per sposarla. La fanciulla, poco persuasa, invita Macsen a raggiungerla per dimostrare il suo amore.\nI messaggeri si affrettano sulla strada del ritorno. Giunti a Roma, richiedono il beneficio pattuito e si offrono da guida. Macsen si muove a capo dell'esercito e conquista la Britannia dopo aver sconfitto Beli Mawr e i suoi figli. Poi si sposta nel Cantref Arfon, entra nel castello e trova Kynan ap Eudav e Adeon ap Eudav che giocano a gwyddbwyll, Eudav ap Caradawc che intaglia pedine e la fanciulla che ha sognato: Helen Luyddawc. La saluta imperatrice di Roma, le getta le braccia al collo e quella notte diventa sua moglie.\nIl giorno dopo la fanciulla chiede in dote la Britannia per suo padre e per s\u00e9 e la costruzione di tre castelli: uno a Caernarfon, il pi\u00f9 elevato, uno a Caerleon e uno a Carmarthen. \nDopo sette anni di lontananza, a Roma viene eletto un nuovo imperatore. Allora Macsen col suo esercito conquista la Francia, la Burgundia e ogni altra terra fino ad accamparsi davanti a Roma. L'assedio dura un anno. La citt\u00e0 viene espugnata solo grazie all'arrivo del piccolo ma valoroso esercito di Kynan ed Adeon.\nMacsen domanda assieme ad Helen la consegna della citt\u00e0 e Kynan ed Adeon la cedono. Macsen poi offre loro un esercito. Con esso conquistano terre, castelli e citt\u00e0. Uccidono tutti gli uomini, ma risparmiano le donne. Quando i capelli dei giovani guerrieri diventano bianchi, Kynan chiede ad Adeon se preferisce rimanere nel paese conquistato o tornare in Britannia. Adeon decide di rimpatriare assieme a molti uomini, mentre Kynan si stabilisce l\u00ec col resto dell'esercito. Si consultano e decidono di tagliare la lingua alle donne, per timore che possano corrompere il loro linguaggio. E a causa del silenzio delle donne, gli uomini di Armorica sono chiamati Brettoni."}
{"id": "2419226", "revid": "110157", "url": "https://it.wikipedia.org/wiki?curid=2419226", "title": "Quirnbach/ Pfalz", "text": "Quirnbach/ Pfalz \u00e8 un comune di 477 abitanti della Renania-Palatinato, in Germania.\nAppartiene al circondario (\"Landkreis\") di Kusel (targa KUS) ed \u00e8 parte della comunit\u00e0 amministrativa (\"Verbandsgemeinde\") di Glan-M\u00fcnchweiler."}
{"id": "2419233", "revid": "124881075", "url": "https://it.wikipedia.org/wiki?curid=2419233", "title": "\u00d6d\u00f6n von Horv\u00e1th", "text": "Biografia.\nHorv\u00e1th nacque a SussaK, figlio maggiore di Edmund (\u00d6d\u00f6n) Horv\u00e1th, un diplomatico ungherese e di Maria Hermine Prehnal.\nDal 1908 frequent\u00f2 la scuola elementare a Budapest, dove si era trasferita la sua famiglia nel 1902 ed in cui nello stesso anno era nato suo fratello minore, Lajos, e pi\u00f9 tardi il \"R\u00e1k\u00f3czianum\" (il collegio arcivescovile). Nell'autunno 1909 a suo padre fu assegnato un titolo nobiliare e trasferito a Monaco di Baviera; raggiunto dal figlio solo nel 1913 ed imparando in quella sede il tedesco. Si trasfer\u00ec in seguito con i suoi genitori a Presburgo (Bratislava), poi raggiunse gli zii materni a Vienna, dove nel 1919 consegu\u00ec l'esame di maturit\u00e0 al \"Kaiser-Wilhelm-Gymnasium\", un liceo privato.\nDopo aver studiato Teatro all'Universit\u00e0 di Monaco di Baviera, si trasfer\u00ec a Berlino nel 1924, dove visse il frizzante clima culturale della Repubblica di Weimar continuando a scrivere poesie, cosa che aveva gi\u00e0 iniziato a fare nel 1920.\nNel 1922 \"Buch der Tanze\" \u00e8 messo in scena e pubblicato a Monaco con una tiratura di 500 copie, ma la sua attivit\u00e0 letteraria vera e propria comincia per\u00f2 nel 1930, con il suo romanzo \"Der ewige Spie\u00dfer\" ('Il piccolo borghese'; \"Spie\u00dfer\" era il suo modo dispregiativo di definire i borghesi) e l'anno dopo inizia il suo successo teatrale.\nNel 1931, fu insignito del Premio Kleist, molto prestigioso tra i drammaturghi, su proposta di Carl Zuckmayer. Fino al giorno della sua morte, scrisse varie opere teatrali, muovendosi continuamente di citt\u00e0 in citt\u00e0, fino a quando, nel 1938, quando Hitler ordin\u00f2 l'\"Anschluss\" dell'Austria, lo scrittore fugg\u00ec prima in Svizzera, quindi in Francia, a Parigi, dove mor\u00ec prematuramente, schiacciato dal ramo di un albero colpito da un fulmine durante un violento temporale.\nOpere.\nTeatrali.\nNel '24 cominci\u00f2 con \"Buch der T\u00e4nze\" a produrre opere teatrali, ma fu nel 1931 che raggiunse la fama con titoli come \"Notte all'italiana\", punto di inizio della sua attivit\u00e0 antinazista, l'anno seguente fu la volta della commedia popolare \"Storie del bosco viennese\" (\"Geschichten aus dem Wiener Wald\"), e nel 1932 \"Kasimir e Karoline\". E via via negli anni: \"La sconosciuta della Senna\" (\"Die Unbekannte aus der Seine\", 1933), \"Hin und her\" (1934). Nel solo anno 1936 scrisse varie opere: \"Mit den Kopf durch die Wand\", \"Figaro divorzia\" (\"Figaro l\u00e4sst sich scheiden\", pubblicata a Praga nel 1937), \"Don Giovanni torna alla guerra\" (\"Don Juan kommt aus dem Krieg\"). Nel 1937, un anno prima della sua morte, pubblica \"Fede, speranza, carit\u00e0\" (\"Glaube, Liebe, Hoffnung\") a Vienna e a M\u00e4hrisch-Ostrau \"Il giorno del Giudizio\" (\"Der j\u00fcngste Tag\").\nRomanzi.\nHorv\u00e1th scrisse in tutto quattro romanzi: \"Sechsunddrei\u00dfig Stunden\" (1929), \"Das ewige Spie\u00dfer\", del 1930, \"Giovent\u00f9 senza Dio\" (\"Jugend ohne Gott\"), del 1937, \"Ein Kind unserer Zeit\" (1937)."}
{"id": "2419234", "revid": "114963666", "url": "https://it.wikipedia.org/wiki?curid=2419234", "title": "Cronenberg", "text": "Cronenberg \u00e8 un comune di 153 abitanti della Renania-Palatinato, in Germania.\nAppartiene al circondario (\"Landkreis\") di Kusel (targa KUS) ed \u00e8 parte della comunit\u00e0 amministrativa (\"Verbandsgemeinde\") di Lauterecken."}
{"id": "2419235", "revid": "1305772", "url": "https://it.wikipedia.org/wiki?curid=2419235", "title": "Homberg", "text": ""}
{"id": "2419236", "revid": "174925", "url": "https://it.wikipedia.org/wiki?curid=2419236", "title": "Antimetabolita", "text": "Un antimetabolita \u00e8 una sostanza che inibisce l'attivit\u00e0 dei metaboliti, sostanze che vengono prodotte nelle cellule durante le varie attivit\u00e0 biologiche. \nDettagli.\nPer questa analogia gli antimetaboliti possono ridurre fino anche a bloccare le attivit\u00e0 dei metaboliti normali e naturali delle cellule provocando degli effetti terapeutici o anche tossici.\nPer esempio sono antimetaboliti alcuni antibiotici, alcuni antivitaminici, alcuni antagonisti del glucosio e degli amminoacidi, alcuni inibitori della sintesi del DNA.\nApplicazioni.\nA fini terapeutici il concetto di antimetabolita trova larga applicazione in terapia antineoplastica dove sono stati ricercati e studiate una grande quantit\u00e0 di sostanza alcune delle quali hanno dimostrato essere utili, interferendo con il metabolismo della cellula neoplastica, ma anche di quelle normali, nell'inibire l'attivit\u00e0 metabolica 'normale' e/o di replicazione delle cellule degenerate."}
{"id": "2419248", "revid": "287204", "url": "https://it.wikipedia.org/wiki?curid=2419248", "title": "Odon von Horvath", "text": ""}
{"id": "2419249", "revid": "599013", "url": "https://it.wikipedia.org/wiki?curid=2419249", "title": "Odon von Horv\u00e0th", "text": ""}
{"id": "2419250", "revid": "287204", "url": "https://it.wikipedia.org/wiki?curid=2419250", "title": "\u00d6d\u00f6n von Horv\u00e0th", "text": ""}
{"id": "2419251", "revid": "116293316", "url": "https://it.wikipedia.org/wiki?curid=2419251", "title": "Gran Premio d'Italia 1960", "text": "Il Gran Premio d'Italia 1960 si \u00e8 svolto domenica 4 settembre 1960 a Monza.\nLa stagione 1960 era stata frustrante per la Ferrari di Formula 1. Correndo con la obsoleta Dino 246, una vettura dotata di motore anteriore, opposta alla tendenza progettuale che voleva oramai vetture dotate di motore posteriore, che avevano mostrato maggiore competitivit\u00e0, la Ferrari aveva ottenuto, fino ad allora, solo risultati deludenti. A causa del boicottaggio della gara da parte delle scuderie britanniche, il campionato era gi\u00e0 stato deciso in favore di Jack Brabham e la Ferrari non aveva ottenuto nessuna vittoria. Vedendo l'occasione di poterla ottenere qui a Monza, gli organizzatori italiani decisero di elevare ulteriormente l'unico vantaggio della Ferrari, la velocit\u00e0 in rettilineo, decidendo di riutilizzare la pista combinata al circuito ovale, detta anello di alta velocit\u00e0 e dotato di curve inclinate, rendendo cos\u00ec ancora pi\u00f9 veloce il circuito di Monza ( [ \"citazione necessaria\" ]).\nCitando la fragilit\u00e0 delle loro vetture e dei pericoli dovuti all'anello ad alta velocit\u00e0, i principali team ufficiali britannici dell'epoca, Lotus, BRM e Cooper, decisero di boicottare l'evento, che comport\u00f2 la necessit\u00e0 di iscrivere alla corsa vetture di partecipanti privati e auto di Formula 2.\nLa gara fu una corsa a fila indiana fra le Ferrari, con Ginther che condusse dall'inizio e alla fine fu superato da Phil Hill. I due, con il compagno di squadra Willy Mairesse, ottennero cos\u00ec un risultato storico di 1\u00ba-2\u00ba-3\u00ba posto per la Ferrari. Il boicottaggio dei teams inglesi permise anche alla Scuderia Castellotti di segnare i suoi unici punti validi per il campionato del mondo con Giulio Cabianca grazie al quarto posto ottenuto con la sua Cooper T51, arrivata a due giri dietro Phil Hill e davanti alla quarta auto della Scuderia Ferrari, condotta da Wolfgang von Trips.\nFu la prima vittoria per un pilota statunitense in un Gran Premio da quando fu istituito il campionato di Formula Uno nel 1950, e l'ultima di una vettura a motore anteriore in Formula Uno.\nNessuno dei piloti al via aveva ottenuto in precedenza una vittoria in Formula 1; si tratta dell'unico Gran Premio nella storia di questo sport in cui \u00e8 avvenuto ci\u00f2, se si esclude il primo in assoluto, il Gran Premio di Gran Bretagna 1950, e la 500 Miglia di Indianapolis 1950.\nGara.\nI risultati del GP sono stati i seguenti:"}
{"id": "2419253", "revid": "1543377", "url": "https://it.wikipedia.org/wiki?curid=2419253", "title": "Cifrario a staccionata", "text": "Il cifrario a staccionata (noto anche come cifrario a zigzag) \u00e8 un tipo di cifrario a trasposizione che deve il suo nome al modo in cui il testo in chiaro viene cifrato: esso viene trascritto lettera per lettera su righe ideali, diagonalmente verso il basso e poi risalendo una volta arrivati alla riga pi\u00f9 bassa e viceversa arrivati alla riga pi\u00f9 in alto, disegnando ipotetiche traverse di un'immaginaria staccionata oppure di uno zigzag. Il messaggio cifrato si ottiene, alla fine, leggendo le lettere cos\u00ec posizionate riga per riga. Ad esempio, utilizzando 3 righe ed il messaggio \"PIANTARE IL CAMPO DIETRO LA COLLINA\", la trasposizione sar\u00e0:\n P . . . T . . . I . . . M . . . I . . . O . . . O . . . N .\n . I . N . A . E . L . A . P . D . E . R . L . C . L . I . A\n . . A . . . R . . . C . . . O . . . T . . . A . . . L . . .\nChe sar\u00e0 cifrato come:\n PTIMI OONIN AELAP DERLC LIAAR COTAL\nProblemi dei cifrari a staccionata.\nI cifrari a staccionata non sono molto robusti: il numero di parole chiavi utilizzabili \u00e8 abbastanza piccolo tanto che un crittanalista le pu\u00f2 provare tutte praticamente a mano."}
{"id": "2419256", "revid": "1546219", "url": "https://it.wikipedia.org/wiki?curid=2419256", "title": "Movistar Open 2008", "text": "Il Movistar Open 2008 \u00e8 stato un torneo di tennis giocato sulla terra rossa. \u00c8 stata la 16\u00aa edizione del Movistar Open, che fa parte della categoria International Series nell'ambito dell'ATP Tour 2008. Si \u00e8 giocato al Centro de Tenis Las Salinas di Vi\u00f1a del Mar in Cile,dal 28 gennaio al 3 febbraio 2008.\nCampioni.\nSingolare.\n Fernando Gonz\u00e1lez ha battuto in finale Juan M\u00f3naco per walkover\nDoppio.\n Jos\u00e9 Acasuso / Sebasti\u00e1n Prieto hanno battuto in finale M\u00e1ximo Gonz\u00e1lez / Juan M\u00f3naco che si sono ritirati sul punteggio di- 6\u20131, 3\u20130"}
{"id": "2419259", "revid": "729019", "url": "https://it.wikipedia.org/wiki?curid=2419259", "title": "Assou ou-Baslam", "text": "Suo padre era stato \"Amghar\" (il capo) della trib\u00f9 Ilemchan; .\nSeguendo le orme di Mouha ou Hammou Zayani divenne capo militare e tenne viva la speranza della resistenza berbera dopo la sconfitta degli zayani. Nel 1960 perse la vita per causa di una malattia e venne sepolto nel suo villaggio di Taghya n Ilemchan, nel comune di Tinghir.\nAssou Oubasslam viene tuttora ricordato nel sud del Marocco, tra le trib\u00f9 berbere in particolare, come un eroe nazionale. "}
{"id": "2419264", "revid": "253269", "url": "https://it.wikipedia.org/wiki?curid=2419264", "title": "Robert Buckley", "text": "Robert \u00e8 noto soprattutto per i suoi ruoli nelle serie televisive \"Lipstick Jungle\", \"One Tree Hill\" e \"iZombie\".\nBiografia.\nNativo di Claremont, Robert ha conseguito la laurea in economia alla California University di San Diego; dopo aver lavorato un anno e mezzo come consulente finanziario, si \u00e8 trasferito in seguito a Los Angeles per intraprendere la carriera di attore.\nDa maggio 2016 intraprende una relazione con la collega Lea Michele, finita poi all'inizio del luglio dello stesso anno.\nCarriera.\nHa interpretato ruoli da protagonista in due serie di prime serata del canale MyNetworkTV (canale che si proponeva di realizzare remake con attori statunitensi di alcune telenovela sudamericane di successo); quello del fotografo Michael Bauer in \"Fashion House\" e quello di Matthew Wakefield in \"American Heiress\". Robert \u00e8 anche apparso in diversi film indipendenti purtroppo tutti usciti solo per il mercato home video come \"When a Killer Calls\", \"Petrified\" e \"Killer Movie\". Nel 2007 Robert appare nella serie tv \"Ghost Whisperer\" e nel 2008 ottiene il primo ruolo televisivo di rilievo con il ruolo del fotografo Kirby Atwood in \"Lipstick Jungle\", telefilm con Brooke Shields dove interpreta l'interesse amoroso del personaggio interpretato da Kim Raver. Robert ha poi recitato in un film televisivo in onda su \"Lifetime\" intitolato \"Flirting with Forty\" al fianco di Heather Locklear. Dopo un piccolo ruolo di due episodi nel telefilm \"Privileged\", il 10 giugno 2009, Robert viene assunto come protagonista fisso della settima stagione nel telefilm \"One Tree Hill\" con il ruolo del procuratore sportivo Clayton che ricoprir\u00e0 per altre due stagioni fino alla conclusione del telefilm nel 2012. Lo stesso anno ottiene il ruolo di Brian Leonard nel telefilm soprannaturale \"666 Park Avenue\" cancellato dopo una sola stagione e successivamente appare in due episodi della terza stagione della serie \"Hart of Dixie\". Dal 2015 ricopre uno dei ruoli principali nella serie \"iZombie\" in onda sul canale The CW.\nDoppiatori italiani.\nNelle versioni in lingua italiana dei suoi lavori, Robert Buckley \u00e8 stato doppiato da:"}
{"id": "2419276", "revid": "337202", "url": "https://it.wikipedia.org/wiki?curid=2419276", "title": "Battle in Seattle", "text": ""}
{"id": "2419291", "revid": "834", "url": "https://it.wikipedia.org/wiki?curid=2419291", "title": "Hyaena (album)", "text": ""}
{"id": "2419296", "revid": "1305772", "url": "https://it.wikipedia.org/wiki?curid=2419296", "title": "Juju", "text": ""}
{"id": "2419298", "revid": "767487", "url": "https://it.wikipedia.org/wiki?curid=2419298", "title": "DFB-Pokal 1989-1990", "text": "La 1989-90 DFB Cup fu la 47\u00aa edizione della coppa. Si svolse tra il 19 agosto 1989 e il 19 maggio 1990. 64 squadre si sfidarono in sei turni. Nella finale il sconfisse il SV Werder Bremen 3 \u2013 2."}
{"id": "2419299", "revid": "92920", "url": "https://it.wikipedia.org/wiki?curid=2419299", "title": "Guns N' Roses", "text": "I Guns N' Roses sono un gruppo musicale hard rock statunitense, formatosi a Los Angeles nel 1985.\nIl potente sound proposto, l'immagine trasgressiva e le dinamiche esibizioni dal vivo li hanno aiutati a dominare la scena musicale tra la fine degli anni ottanta e l'inizio dei novanta; dal 1993, tuttavia, il gruppo ha attraversato non pochi problemi a causa dei contrasti tra il carismatico frontman Axl Rose e gli altri membri originari. Rose, che \u00e8 anche autore della maggior parte dei testi, \u00e8 stato l'unico membro fisso della formazione originale fino al 2016, quando a lui si riunirono il chitarrista Slash e il bassista Duff McKagan per il Coachella Valley Music and Arts Festival.\nIn totale hanno venduto oltre 100 milioni di dischi in tutto il mondo e sono stati inseriti al novantaduesimo posto nella classifica dei cento migliori artisti secondo \"Rolling Stone\". Il 14 aprile 2012 la formazione originale \u00e8 stata inserita nella Rock and Roll Hall of Fame dai Green Day.\nStoria del gruppo.\nGli inizi (1985-1986).\nIl gruppo \u00e8 stato fondato nel marzo 1985 da Axl Rose, Tracii Guns, Izzy Stradlin, Ole Beich e Rob Gardner. I componenti originari provenivano da due gruppi, gli L.A. Guns (che si riformarono successivamente) e gli Hollywood Rose. I membri decisero di unire i nomi dei precedenti gruppi e chiamare la band \"Guns 'N' Roses\". Dagli Hollywood Rose provenivano Axl Rose (Voce) ed Izzy Stradlin (Chitarra ritmica), mentre dagli L.A. Guns provenivano Tracii Guns (Chitarra solista), Ole Beich (Basso) e Rob Gardner (Batteria). Il gruppo esord\u00ec ufficialmente il 26 marzo 1985.\nOle Beich, originariamente negli L.A. Guns, lasci\u00f2 subito il gruppo per essere sostituito da Duff McKagan, che esord\u00ec insieme agli altri membri della band l'11 aprile 1985, al locale \"Radio City\" ad Anaheim. Poco dopo anche il chitarrista Tracii Guns abbandon\u00f2 il gruppo, a causa di divergenze con Axl Rose, e riform\u00f2 gli L.A. Guns.\nAl suo posto entr\u00f2 Saul Hudson, in arte Slash, che aveva avuto precedenti esperienze in alcune band tra cui i London e Black Sheep, oltre ad aver gi\u00e0 suonato negli stessi Hollywood Rose.\nQualche mese dopo, annunci\u00f2 la dipartita anche Rob Gardner. Come racconta Slash nella sua biografia, i 4 restanti chiamarono l'unico batterista che sarebbe partito in tour con loro anche la sera stessa: Steven Adler, che proveniva come McKagan e Slash dai Road Crew. La band raggiunse cos\u00ec l'assetto che l'avrebbe portata al successo.\nDopo un difficile tour lungo la strada per Seattle (Washington) ed altre due date nell'Oregon, i \"Guns\" tornarono a Los Angeles stabilendosi in un piccolo magazzino ribattezzato \"Hellhouse\", mantenendosi con lavori occasionali e continuando i concerti nella zona. Come altri gruppi che suonavano nell'area di Hollywood, i Guns furono tra i primi a diffondere lo stile sleaze metal.\nTom Zutaut della Geffen Records, stupito da un'esibizione del gruppo, diffuse in giro la falsa notizia che \"facessero schifo\" per avere pi\u00f9 tempo e mezzi per scritturarli. La band ricevette un anticipo di 75\u00a0000 dollari dal manager, che per\u00f2 scopr\u00ec che Axl aveva gi\u00e0 promesso di firmare un contratto con un'etichetta concorrente, a patto che l'agente che l'aveva contattato \"avesse camminato nuda per Sunset Boulevard\". Zutaut rimase alla finestra del suo ufficio sul Sunset, a guardare nervosamente la strada, per tre giorni prima di chiudere l'accordo con il gruppo.\nIl loro primo manager divenne Alan Niven, che li avrebbe aiutati ad incidere alcuni brani musicali.\nGrazie a questo contratto, i Guns auto-produssero, nel 1986, l'EP \"Live ?!*@ Like a Suicide\", sotto l'etichetta UZI Suicide, creata \"ad hoc\" dalla Geffen ma non ufficialmente riconosciuta. Pubblicato in sole 10.000 copie, \"Live ?!*@ Like a Suicide\" aveva l'aspetto e le sonorit\u00e0 di un album live, pur essendo stato registrato in studio. Lo scopo dell'EP era quello di attirare attenzione sulla band, ancora alla ricerca di un produttore.\n\"Appetite for Destruction\" e il successo (1987-1988).\nIl primo album in studio del gruppo fu \"Appetite for Destruction\", registrato insieme al produttore Mike Clink e considerato uno dei pi\u00f9 importanti lavori nella storia del rock. Nel corso degli anni il disco ha venduto oltre 30 milioni di copie in tutto il mondo, ed \u00e8 stato inserito al 61\u00ba posto nella lista dei 500 migliori album secondo Rolling Stone. Tre dei singoli estratti dall'album, \"Welcome to the Jungle\", \"Paradise City\" e \"Sweet Child o' Mine\", entrarono ai primi dieci posti in classifica negli Stati Uniti. Tutti e tre i brani compaiono inoltre nella lista delle 500 migliori canzoni secondo Rolling Stone, rispettivamente alle posizioni numero 467, numero 453 e numero 196.\n\"Appetite for Destruction\" fu anche uno dei primi dischi a lanciare a livello mondiale lo sleaze metal, stile di hair metal spesso mescolato con elementi di derivazione punk rock e blues rock, che si differenziava dal genere proposto da altri gruppi in voga in quegli anni, come i Bon Jovi. In particolar modo, il gruppo decise di rinunciare a un'immagine cosiddetta \"glam\", per proporre uno stile pi\u00f9 semplice e immediato. I testi dell'album erano incentrati sugli eccessi dei componenti della band e sulla vita nei bassifondi di Los Angeles, anche se non mancavano brani di argomento sentimentale.\nPresto si scatenarono polemiche attorno al gruppo per l'abuso di alcol e droghe e per l'immagine violenta e scandalosa data da esso, anche a causa della prima copertina dell'album, un dipinto di Robert Williams, poi censurato e cambiato con un tatuaggio di Axl. Il quadro, che l'autore sostiene non sia mai stato pagato dai Guns, illustrava un mostro con pugnali come denti mentre difende una ragazza da uno stupratore robot.\nI cinque facevano ampio uso di stupefacenti, tanto che durante un tour in Gran Bretagna ricevettero il soprannome di \"Lines N' Noses\" (\"piste\" e nasi), e la stampa locale scrisse: \"Sono addirittura peggio dei Beastie Boys!\".\nI Guns suonarono da spalla agli Aerosmith ed ai Rolling Stones, per poi intraprendere un proprio tour. Nel 1988, insieme a KISS e Iron Maiden, parteciparono al Monsters of Rock a Donington Park.\nDurante il tour, Steven Adler venne sostituito per alcune date da Fred Coury, batterista dei Cinderella, perch\u00e9 si era rotto una mano in una rissa in cui la band fu coinvolta all'Hyatt Regency Hotel di Chicago. In quel periodo, i cinque girarono anche i loro primi videoclip, in supporto ai singoli che trainarono \"Appetite for Destruction\" e le sue vendite. I video per \"Welcome to the Jungle\" e \"Sweet Child o' Mine\" permisero alla band di guadagnarsi i suoi primi MTV Video Music Awards.\n\"G N' R Lies\" (1988-1990) e le accuse di xenofobia.\nVerso la fine del 1988, usc\u00ec il disco \"G N' R Lies\", che raccoglieva i pezzi di \"Live ?!*@ Like a Suicide\" e quattro canzoni acustiche (tra cui la versione originale di \"You're Crazy\"). Ci furono nuove polemiche per i presunti contenuti omofobi e razzisti della canzone \"One in a Million\", anche se in realt\u00e0 il testo voleva descrivere come Los Angeles era apparsa al primo impatto ad Axl, cresciuto nelle zone rurali dell'Indiana. Malgrado i chiarimenti della band, le polemiche crearono problemi notevoli, tanto che i Guns decisero di togliere la canzone dalla scaletta dei loro concerti per evitare ulteriori critiche. L'album fu promosso in diverse date assieme ai Body Count, il cui frontman Ice-T afferm\u00f2 che \"lui ed Axl erano entrambi vittime della stampa\".\nIn ogni caso, i Guns, con i loro continui eccessi, non sempre facevano parlare bene di s\u00e9, tanto che la Geffen fu costretta a richiamare alla moderazione Slash e Duff McKagan, dopo che sotto l'effetto di droghe pesanti avevano insultato in modo volgare il pubblico durante gli American Music Awards del 1990. Contemporaneamente cominciarono anche le pressioni di Axl, scontento per la tossicodipendenza dei compagni. Durante un concerto del 1989 al Los Angeles Coliseum, il cantante disse che quello sarebbe stato l'ultimo concerto dei Guns N' Roses, poich\u00e9 troppi membri della band \"ballavano con Mr. Brownstone\" (riferimento ironico al brano \"Mr. Brownstone\" contenuto in \"Appetite for Destruction\"). Steven, Slash ed Izzy decisero cos\u00ec di entrare in terapia, ma Steven non riusc\u00ec a uscirne.\nRivalit\u00e0 con i M\u00f6tley Cr\u00fce.\nUna volta tornato a Los Angeles dopo i concerti in Russia, Vince Neil, cantante dei M\u00f6tley Cr\u00fce, si prese 10 giorni di pausa dedicandosi al rafting sul fiume Snake, in Idaho. Da l\u00ec chiam\u00f2 la propria moglie dell'epoca, Sharise Ruddell, che gli raccont\u00f2 che Izzy Stradlin, chitarrista dei Guns N' Roses, aveva tentato di corteggiarla una sera al Cathouse club, un locale di Los Angeles.\nStradlin, vedendo che la Ruddell non acconsent\u00ec all'approccio, la spinse per terra davanti ai clienti del locale. Sharise lo schiaffeggi\u00f2 in faccia, il chitarrista le tir\u00f2 un pugno nello stomaco. Circa un mese dopo, il 5 settembre del 1989, i M\u00f6tley parteciparono agli MTV Video Music Awards, a Los Angeles. Mentre il resto della band attendeva all'interno della limousine, Vince aspett\u00f2 nel backstage mentre i Guns N' Roses suonavano con Tom Petty.\nVince, terminata l'esibizione, colp\u00ec Izzy Stradlin con un pugno in faccia. La security dei M\u00f6tley trascin\u00f2 via Neil. Mentre questo stava lasciando gli Award, Axl Rose, gli disse che l'avrebbe ucciso. Quando Vince lo incoraggi\u00f2 a farlo, Axl se ne and\u00f2, segnando l'inizio di una lunga battaglia tra le due band. Axl Rose inizi\u00f2 ad insultare Neil nelle interviste, sostenendo che aveva diffamato i Guns N' Roses per anni. Vince, in risposta, afferm\u00f2 che aveva insegnato dei trucchi di canto ad Axl per aiutarlo.\nVince invit\u00f2 Axl diverse volte ad incontrarsi per una lotta, ma nessuno dei due cantanti si present\u00f2 mai. Nel frattempo, Izzy chiam\u00f2 Vince e si scus\u00f2 per il suo comportamento. Ancora arrabbiato per il gesto di Stradlin e per il trattamento di Axl, Vince invit\u00f2 i membri dei Guns N' Roses, tramite MTV, a fissare luogo e data per l'incontro.\nEgli propose una lotta luned\u00ec notte al Great. Eddie van Halen e Sammy Hagar dei Van Halen dissero che avrebbero pagato allo scopo di far svolgere la lotta al Madison Square Garden di New York. Nessun combattimento fu organizzato, ma la proposta di Vince \u00e8 ancora aperta.\n\"Use Your Illusion\" (1990-1993).\nNel 1990 Steven Adler fu estromesso dal gruppo a causa dei suoi irrisolti problemi con la droga che, a detta della band, gli impedivano di suonare in modo soddisfacente. Lo sostitu\u00ec temporaneamente l'ex batterista dei Sea Hags, Adam Maples, prima che Matt Sorum, gi\u00e0 membro di Johnny Crash e The Cult, subentrasse nella band come batterista ufficiale. Adler si attiv\u00f2 per portare in tribunale i suoi ex compagni, ottenendo un risarcimento di 2 milioni di dollari, grazie ad un malinteso burocratico presente nel contratto che egli stesso aveva siglato. Al fine di ampliare la proposta sonora del gruppo, assieme a Sorum, i Guns ingaggiarono anche il tastierista Dizzy Reed, fuoriuscito dai Johnny Crash e amico d'infanzia di Axl.\nNel maggio 1991, il manager Alan Niven fu licenziato e sostituito da Doug Goldstein, subito prima che il gruppo partisse per un tour internazionale di tre anni, lo \"Use Your Illusion Tour\". Il tour fu il pi\u00f9 lungo della band e della storia della musica rock in generale, con 192 spettacoli in 27 Nazioni. Seguito da oltre sette milioni di persone, il tour era caratterizzato dall'accompagnamento di una sezione di coriste ed una di fiati. Tra le prime performance, si segnalarono un assolo di Slash sulle basi della colonna sonora de \"Il padrino\" (1972), una cover al pianoforte di \"It's Alright\" dei Black Sabbath, ed una versione estesa di \"Move to the City\" (gi\u00e0 presente nel primo EP del gruppo).\nMolti spettacoli dello \"Use Your Illusion Tour\" furono contraddistinti da risse, ritardi e lamentele di Axl Rose. La dipendenza della band da alcol e droga, pur ancora presente, era sotto controllo, ma Axl dovette far fronte ad altri problemi tra cui la sicurezza, gli accorgimenti tecnici e le registrazioni indebite dei concerti. Il 2 luglio 1991, durante un concerto al Riverport Amphitheatre di Maryland Heights, dopo un'ora e mezza di concerto, Axl Rose salt\u00f2 tra il pubblico e sottrasse la videocamera a uno spettatore che li riprendeva illegalmente. Richiamato sul palco dalla sicurezza, Rose pose fine all'esibizione e, dopo aver tacciato d'incapacit\u00e0 la sicurezza locale che non era stata capace di impedire le riprese illegali, se ne and\u00f2 sbattendo il microfono sul palco. La folla rispose con una rivolta violenta, che si concluse con circa 60 persone inviate all'ospedale per accertamenti, 16 arresti e 200.000 dollari di danni al teatro. Il cantante fu accusato di aver incitato la rissa e la polizia lo arrest\u00f2 l'anno successivo, quando la band stava per cominciare altri concerti fuori dagli USA. Il procedimento non lo consider\u00f2 per\u00f2 direttamente responsabile della vicenda. Rose sostenne che le guardie del corpo avevano fatto quattro richieste consecutive alla sicurezza di Riverport di allontanare la videocamera senza ottenere risposta, mentre gli altri Guns sostennero di essere stati presi dal pubblico a colpi di bottiglia e denunciarono l'atteggiamento conciliante della sicurezza locale, che aveva concesso al pubblico di ubriacarsi e girare armato. A causa di questi fatti, in quel periodo Axl cominci\u00f2 spesso a girare con una maglietta su cui era scritto \"Vai all'Inferno, St. Louis!\". I Guns N' Roses non rimetteranno piede a St. Louis fino al 27 luglio 2017 nel \"Not in This Lifetime... Tour\".\nNel settembre dello stesso anno furono pubblicati contemporaneamente \"Use Your Illusion I\" e \"Use Your Illusion II\", prodotti da Mike Clink. I due dischi avrebbero dovuto essere compresi in un unico doppio album, ma la Geffen reput\u00f2 pi\u00f9 saggio pubblicarli come due lavori separati. I due album riscossero un enorme successo di vendite e rimasero nella classifica di Billboard per 108 settimane, facendo conoscere la band anche al d\u00ec fuori del mondo rock e metal a cui \"Appetite for Destruction\" faceva principale riferimento. Le sonorit\u00e0 dei nuovi dischi furono una sorpresa per i fan del gruppo, visti i diversi pezzi articolati ed eterogenei presenti. Da segnalare la canzone \"The Garden\" di \"Use Your Illusion I\", in cui partecipa Alice Cooper, e il brano scartato \"Crash Diet\", ripreso anni dopo dai Wildside e inclusa nella loro raccolta \"The Wasted Years\" del 2004.\nSubito dopo l'uscita dei due dischi, Izzy Stradlin abbandon\u00f2 il gruppo e fu sostituito da Gilby Clarke che prosegu\u00ec il tour, salvo alcune date del 1993 in cui, infortunato, fu sostituito di nuovo da Izzy. Stradlin sostenne di aver abbandonato il gruppo a causa dei contrasti con Axl e Slash, e per alcune scelte di marketing.\nIl 20 aprile 1992, i Guns parteciparono al Freddie Mercury Tribute Concert, insieme a Robert Plant dei Led Zeppelin, Elton John, David Bowie, Roger Daltrey degli Who, Zucchero Fornaciari, Liza Minnelli, Tony Iommi dei Black Sabbath e i Metallica.\nLa mattina suonarono prima \"Paradise City\" e poi la reinterpretazione di \"Knockin' on Heaven's Door\" di Bob Dylan, mentre il pomeriggio si esibirono Slash (che esegu\u00ec un assolo in \"Tie Your Mother Down\" suonata con i Queen) ed Axl, che cant\u00f2 la parte finale di \"Bohemian Rhapsody\" (in duetto con Elton John) e \"We Will Rock You\".\nDa Parigi, nel 1992, fu trasmesso un concerto in pay-tv in cui comparvero come ospiti Lenny Kravitz, che suon\u00f2 \"Always on the Run\", canzone composta da lui e Slash, e gli Aerosmith, che suonarono \"Mama Kin\" e \"Train Kept A-Rollin'\". Il concerto pi\u00f9 famoso del gruppo fu per\u00f2 quello tenuto a Tokyo nel 1992. Furono pubblicati due DVD di questa esibizione: \"Use Your Illusion I live\" e \"Use Your Illusion II live\". Degno di nota fu anche il videoclip di \"November Rain\" (dall'album \"Use Your Illusion I\"), uno dei pi\u00f9 costosi della storia della musica, costato quasi un milione e mezzo di dollari. Oltre che per \"November Rain\", furono girati clip ad alto budget per \"Estranged\" (\"Use Your Illusion II\") e \"Don't Cry\" (\"Use Your Illusion I\"). Inoltre, per \"You Could Be Mine\", inclusa anche nella colonna sonora del film \"Terminator 2 - Il giorno del giudizio\" di James Cameron, fu girato un video utilizzando spezzoni del film e un live della band, con la partecipazione di Arnold Schwarzenegger.\n\"The Spaghetti Incident?\" e il declino (1993-1996).\nDopo la conclusione del Use Your Illusion Tour, nel 1993, la band pubblic\u00f2 \"The Spaghetti Incident?\", disco di cover di gruppi perlopi\u00f9 punk rock. Tra varie polemiche e contro la volont\u00e0 degli altri componenti del gruppo, Axl Rose inser\u00ec nel CD la traccia nascosta \"Look at Your Game, Girl\", cover di una canzone di Charles Manson, il mandante degli omicidi di Sharon Tate e Leno LaBianca. Nello stesso anno, i Guns furono premiati come \"miglior gruppo hard rock\" ai World Music Awards.\nAxl, alle prese con i problemi creatigli dalle sue ex mogli che lo accusavano di maltrattamenti fisici e psicologici, ottenne dagli altri membri della band i diritti sul nome Guns N' Roses, e a prendere il ruolo di loro guida non solo nominalmente ma anche legalmente. Tale richiesta fu molto contestata da Slash che per\u00f2, davanti alla minaccia di Axl di lasciare il gruppo, cedette.\nNel 1994, Axl licenzi\u00f2 Gilby Clarke, e lo sostitu\u00ec col suo vecchio amico Paul Tobias. I Guns incisero una cover di \"Sympathy for the Devil\" dei Rolling Stones, per la colonna sonora del film \"Intervista col Vampiro\". Quell'anno, dopo vari tentennamenti, Slash lasci\u00f2 il gruppo a causa del completo deterioramento del suo rapporto con Axl, viste alcune mancanze di rispetto di quest'ultimo nei confronti di Slash, e si separ\u00f2 ufficialmente nel 1996 per dedicarsi completamente al suo progetto contemporaneo, gli Slash's Snakepit. Un anno dopo, Axl licenzi\u00f2 Matt Sorum, che a suo giudizio trascurava i Guns N' Roses a favore dei Neurotic Outsiders, e poco tempo dopo anche Duff McKagan lasci\u00f2 la band. Cos\u00ec inizi\u00f2 e continu\u00f2 il declino della band, almeno fino alle reunion a met\u00e0 anni '10 del 2000.\nCambiamenti nella formazione (1998-2005).\nCon il solo Axl rimasto, presto cominciarono a girare voci sull'uscita di un nuovo album, prodotto ancora da Mike Clink.\nNel 1998, Axl torn\u00f2 sulle scene con i due nuovi chitarristi Robin Finck (Nine Inch Nails) e Paul Tobias, il bassista Tommy Stinson (The Replacements), il batterista Josh Freese (The Vandals), Dizzy Reed (gi\u00e0 presente nel gruppo dalle registrazioni di \"Use Your Illusion\") e l'addetto ai campionamenti Chris Pittman.\nL'anno seguente, i \"nuovi\" Guns registrarono il brano \"Oh My God\", per la colonna sonora di \"Giorni contati\", con la collaborazione di Dave Navarro e di Gary Sunshine, maestro di chitarra di Axl. Subito dopo, la Geffen pubblic\u00f2 \"Live Era '87-'93\", raccolta di varie esibizioni live che copre tutta la carriera della band. Intanto, Robin Finck torn\u00f2 in tour con i Nine Inch Nails, lasciando la band. Nel 2000 fu sostituito da Buckethead, mentre al posto del batterista Josh Freese entr\u00f2 Bryan Mantia.\nFinck torn\u00f2 nella band alla fine del 2000, come secondo chitarrista, e la nuova formazione suon\u00f2 nel gennaio del 2001 a due concerti, uno a Las Vegas e uno a Rio de Janeiro, in Brasile, al festival Rock in Rio.\nIntanto proseguirono le sessioni di registrazioni del nuovo album, la cui pubblicazione \u00e8 stata da allora rimandata numerose volte.\nNel 2002, Paul Tobias fu rimpiazzato da Richard Fortus (The Psychedelic Furs, Love Spit Love), e ad agosto sostennero alcuni concerti in Asia ed Europa. Axl Rose fu anche tra i presentatori agli MTV Video Music Awards di quell'anno, e nello stesso anno part\u00ec in tour con il suo gruppo.\nNel marzo del 2004, Buckethead lasci\u00f2 la band, che fu perci\u00f2 costretta a non partecipare al Rock in Rio, e nello stesso periodo usc\u00ec il primo \"Greatest Hits\" del gruppo. In contemporanea, usc\u00ec sul mercato anche l'album \"The Roots of Guns N' Roses\", pubblicato dalla Cleopatra Records e contenente le prime registrazioni degli Hollywood Rose, tra cui anche qualche brano ripreso poi dai Guns. Axl, Slash e Duff McKagan fecero causa all'etichetta per impedire la pubblicazione dell'album, soprattutto perch\u00e9 nel titolo \"Hollywood Rose: The Roots of Guns N' Roses\" appariva il nome del gruppo. Nell'aprile 2005, la corte sentenzi\u00f2 a favore della Cleopatra e contro Rose, Slash e McKagan. In maggio, il giudice Gary Allen Feess, ricevette da parte della Cleopatra Records la richiesta di un risarcimento di 24.176,38 dollari.\nLa preparazione del nuovo disco (2006-2007).\nA febbraio 2006 trapelarono illegalmente su Internet, mediante un fan club del gruppo, alcuni demo inediti: \"Better\", \"Catcher in the Rye\", \"I.R.S.\" e \"There Was a Time\". Nonostante i rappresentanti dell'etichetta dei Guns avessero richiesto la cancellazione di testi ed MP3 dei brani, molte stazioni radio trasmisero \"I.R.S.\", e a fine febbraio la canzone arriv\u00f2 49\u00aa su Radio &amp; Records, primo leak in rete ad entrare in una classifica. Ci\u00f2 ha rinforzato in alcuni fan l'idea dell'imminente pubblicazione del tanto atteso e rimandato nuovo album.\nNell'estate di quell'anno, i Guns N' Roses parteciparono ad alcuni importanti festival europei e sostennero vari concerti nel vecchio continente. Il tour, che part\u00ec da Madrid il 25 maggio e termin\u00f2 a Londra il 31 luglio, offr\u00ec spettacolo ad oltre 700.000 persone in 32 date in 18 paesi. Nello stesso anno il gruppo suon\u00f2 anche negli States a New York, Chicago, Las Vegas e San Francisco. Axl present\u00f2 alcuni premi agli MTV Video Music Awards. A New York debutt\u00f2 il nuovo chitarrista Bumblefoot, mentre a San Francisco si sedette alla batteria Frank Ferrer, sostituto di Bryan Mantia.\nDurante gli MTV Video Music Awards del 2006, Axl sostenne che l'album sarebbe dovuto uscire proprio in quell'anno e la data pi\u00f9 concreta era il 21 novembre, dopo la premiazione della finale NASCAR. A seguire avrebbe dovuto esserci anche un nuovo spot della Harley-Davidson con il brano \"Better\", che doveva anticipare la pubblicazione del singolo, ma la versione dello spot con la nuova hit non \u00e8 stata pubblicata se non in via informale. Nella versione ufficiale, \"Better\" \u00e8 sostituita da \"Paradise City\".\nIl 3 febbraio 2007 usc\u00ec il DVD \"Live in Chicago\". L'8 febbraio i Guns si esibirono alla Rodeo Drive's Walk of Style a Beverly Hills, cerimonia in onore di Gianni e Donatella Versace, suonando \"Knockin' on Heaven's Door\" e \"Sweet Child o' Mine\" con Chris Pittman al basso. Due giorni dopo hanno annunciato la riapertura per il 2007 del \"Chinese Democracy Tour\".\nIl 23 febbraio Del James, nuovo manager dei Guns N' Roses, rifer\u00ec che la registrazione di \"Chinese Democracy\" era stata completata e che il gruppo stava passando le canzoni al mixaggio, smentendo cos\u00ec le voci secondo cui la data di uscita dell'album era il 6 marzo. Il 2 aprile il chitarrista Bumblefoo annunci\u00f2 di aver completato il mixaggio dell'album, ma non seppe dire quante sarebbero state le tracce n\u00e9 la lista delle stesse. In seguito si tennero altri concerti del \"Chinese Democracy Tour\" in Giappone, Thailandia, Sudafrica, Sud America, Messico, Australia e Nuova Zelanda, senza il batterista Bryan Mantia.\nIl 4 maggio furono diffusi altri tre leak illegali da \"Chinese Democracy\", la \"title track\", \"The Blues\" (ovvero \"Street of Dreams\") ed una nuova versione di \"I.R.S.. Un membro del fan site chinesedemocracy.com ammise di essere stato lui a diffondere i tre recenti leak.\n\"Chinese Democracy\" (2008).\nIl 7 gennaio 2008, un anonimo cantante di Chicago suon\u00f2 con il tastierista Dizzy Reed. Alla fine della session chiese informazioni su \"Chinese Democracy\" e Dizzy conferm\u00f2 che l'album era stato consegnato alla Geffen per la pubblicazione. La stessa notizia era sta anticipata sul suo sito anche dal DJ americano ed amico di Axl Rose Eddie Trunk.\nDopo l'estate si fecero sempre pi\u00f9 insistenti le voci di un accordo del management dei Guns N' Roses con la catena di negozi Best Buy per la distribuzione in esclusiva sul territorio americano di Chinese Democracy. Verso met\u00e0 ottobre sul sito della Best Buy fu pubblicata la pagina di pre-ordine del disco, disponibile in formato CD e vinile. Appaiono anche la tracklist e la \"versione A\" della copertina. In seguito, le informazioni relative alla seconda copertina spariscono. Il 22 ottobre l'uscita di \"Chinese Democracy\" \u00e8 confermata ufficialmente per il 23 novembre dai responsabili della Best Buy e del management del gruppo. Lo stesso giorno il primo singolo, \"Chinese Democracy\", entra in rotazione nelle radio. Successivamente furono estratte anche \"Better\" e, a febbraio 2009, \"Street of Dreams\".\nNelle settimane successive all'uscita di Chinese Democracy Axl spar\u00ec misteriosamente dalla circolazione, senza promuovere l'album. Subito partirono le speculazioni da parte dei fan riguardo a una possibile riunione, dato anche dal probabile destino dei Velvet Revolver. Interpellati, gli ex Guns, non hanno negato la possibilit\u00e0 di una riunione dei Guns N' Roses che partorirono \"Appetite for Destruction\". Nonostante la notizia sia circolata parecchio online, Irving Azoof, co-manager dei Guns n' Roses, ha smentito le voci che vorrebbero Axl Rose in procinto di riunire la formazione originale della band per un tour mondiale. Ecco cosa ha riferito Azooff ai microfoni di una radio americana: \"Non ci sono progetti di reunion, n\u00e9 i vecchi membri della band hanno discusso sulla possibilit\u00e0 di ritornare insieme sul palco. Spero che i media cerchino di informarsi meglio in futuro, in modo da non permettere la circolazione di storie false per trarne chiss\u00e0 quale profitto.\"\nDa Chinese Democracy alla reunion e il ritorno del successo (2009-2015).\nAxl ha poi risposto direttamente ai fan in alcuni forum su internet, dichiarando che ha sempre pensato a \"Chinese Democracy\" come un album doppio, elencando i titoli di alcune canzoni che potrebbero essere presenti in un eventuale \"Chinese Democracy II\". Probabilmente Izzy Stradlin collaborer\u00e0 nel brano \"Down by the Ocean\".\nNonostante ci\u00f2 Axl Rose ha ribadito in un'intervista a Billboard che una riunione con la vecchia formazione dei Guns sarebbe irrealizzabile, in particolare i rapporti con Slash sono alquanto deteriorati. Pare invece, che i rapporti con Duff McKagan e il sopra citato Izzy siano stati recuperati, tanto che con quest'ultimo sarebbero state registrate alcune parti del fantomatico nuovo album. Tuttavia non ci sono conferme che Stradlin far\u00e0 parte della formazione futura dei Guns N' Roses, ne tantomeno di possibili riunioni future. Difatti, il 21 marzo 2009, Axl Rose ha proclamato attraverso un comunicato che Robin Finck lascia momentaneamente la band, per seguire i suoi Nine Inch Nails. Prende il suo posto DJ Ashba, chitarrista che ha collaborato con M\u00f6tley Cr\u00fce, e che fa parte dei di Nikki Sixx.\nDopo l'estate, si intensificano le voci di partenza del tour. Vengono ufficializzate in novembre 4 date asiatiche e 13 date canadesi. Le date asiatiche sono caratterizzate da scalette lunghe e dal concerto pi\u00f9 lungo della band, a Tokyo, il 19 dicembre. I Guns N' Roses annunciano delle date sudamericane, ed il tour continua molto bene, tranne che per alcune date annullate per problemi meteorologici e di organizzazione. Il gruppo californiano arriva anche in Europa, per alcune date tra fine maggio e inizio giugno in Norvegia, Svezia, Danimarca e Russia. La seconda parte dell'European Tour ricomincia a fine agosto in Inghilterra. Vengono inoltre annunciate due date italiane, il 4 settembre 2010 al PalaLottomatica di Roma e il 5 settembre 2010 al Mediolanum Forum di Assago. L'inizio della seconda parte dell'European Tour viene per\u00f2 condizionato da alcuni ritardi della band ai concerti di Reading e Leeds. L'incidente pi\u00f9 grave accade per\u00f2 a Dublino, quando la band viene quasi \"cacciata\" a bottigliate dal palco. Interrotto al secondo avvertimento di Axl Rose, il concerto ricomincia dinanzi a poche migliaia di spettatori, dopo che molte persone avevano abbandonato la struttura. Le date italiane invece registrano, nonostante tutto, il soldout e i concerti vedono una band in grande forma. Tra i tanti classici suonati nelle date italiane ci sono canzoni come \"Welcome to the Jungle\", \"It's So Easy\", \"Rocket Queen\", \"November Rain\", \"Sweet Child o' Mine\" e \"Paradise City\". Il 14 ottobre all'O2 di Londra, torna sul palco con il gruppo, per la prima volta da quando nel 1997 ha lasciato la band, il bassista Duff McKagan. Durante lo show McKagan suona come ospite in classici tra cui \"You Could Be Mine\", \"Knockin' on Heaven's Door\", \"Patience\" e \"Nice Boys\". L'European Tour 2010 termina il 23 ottobre a Barcellona.\nDopo un periodo di silenzio, alcune interviste rilasciate rispettivamente dai chitarristi DJ Ashba e Ron Thal hanno prima aperto e poi chiuso l'ipotesi di un nuovo album (si \u00e8 parlato di \"Chinese Democracy II\"), ma nel mese di marzo 2011 \u00e8 arrivata la conferma della partecipazione del gruppo al Rock in Rio 2011, domenica 2 ottobre (biglietti terminati in poche ore). Il chitarrista DJ Ashba, in un'intervista, parla della situazione compositiva della band, affermando \"Axl Rose possiede abbastanza materiale da riempire 3 album di inediti\". Nella stessa intervista il chitarrista ipotizza un tour della band. Ipotesi divenuta realt\u00e0 tra i mesi di luglio e settembre 2011, quando vengono annunciate nuove date, che insieme alla partecipazione al Rock In Rio completano il \"Latino America Tour 2011\". Al Rock in Rio la band si esibisce con forte ritardo, tuttavia non dipendente dai \"capricci\" del frontman, ma dalle cattive condizioni meteorologiche e dallo sforamento dei System of a Down. In una prestazione poco brillante, dopo 18 anni torna dal vivo la canzone \"Estranged\", accolta dal boato del pubblico brasiliano. In un crescendo continuo, Rose e la band raggiungono una forma ottimale, quando il 28 ottobre inizia lo U.S. Tour, il primo dopo cinque anni lontani dagli U.S.A. Il tour parte a Orlando e termina il 31 dicembre in un \"New Eve Concert\" a Las Vegas, portando la band a suonare in trentadue date lungo tutti gli Stati Uniti. Il 4 dicembre a Nashville, dopo oltre 18 anni, viene suonata per la prima volta \"Civil War\", rientrata con \"Estranged\" in pianta stabile nelle scalette del gruppo. In un paio di date ad aprire per la band ci sono i Loaded, gruppo di Duff McKagan, ex bassista della band, il quale sale sul palco anche con gli stessi GN'R per qualche canzone. L'intero U.S. Tour riscuote ottime critiche, venendo candidato da molti siti specializzati come \"tour dell'anno\".\nIntanto si rincorrono le voci per la band, candidata ad entrare nella Rock and Roll Hall of Fame 2012, di una riunione con i membri originari di \"Appetite for Destruction\". Lo stesso Rose, in un'intervista televisiva con Eddie Trunk rivela di avere un'ottima intesa con l'attuale band, nonch\u00e9 di essere immerso completamente nel progetto e di avere interessanti prospettive per il futuro, ma di essere consapevole al tempo stesso che una \"rimpatriata\" in occasione del loro ingresso nella RNRHOF potrebbe far molto piacere ai fan. Il 7 dicembre arriva l'ufficialit\u00e0 dell'ingresso del gruppo nell'olimpo dei grandi del rock. Steven Adler non nasconde la sua disponibilit\u00e0 a salire sul palco con gli altri quattro \"teschi\", mentre Slash ed Axl Rose non vanno oltre il ringraziamento ai fan per il traguardo raggiunto, non sbilanciandosi su un eventuale ricongiungimento. Nel frattempo, una fan community italiana lancia una petizione affinch\u00e9 i 5 di \"Appetite For Destruction\" tornino assieme, anche solo per la premiazione. Rose, in occasione di un concerto a Los Angeles il 21 dicembre, rilascia un'intervista all'L.A. Times: ribadisce ancora una volta che una riunione ai fan potrebbe far piacere, anche solo per una notte, ma allo stesso tempo di aver trovato una gran band con il quale \u00e8 pronto a registrare un nuovo album.\nViene annunciato nel gennaio del 2012 l'\"Up Close and Personal Tour\", che porta il gruppo ad esibirsi nei principali club degli U.S.A. Durante questo tour, durato circa un mese e svoltosi in ambienti pi\u00f9 \"intimi\", il gruppo non pone particolari cambiamenti in scaletta, ma adegua il palco ai contesti, rimuovendo effetti pirotecnici e vari schermi.\nIntanto nessuna notizia viene comunicata dai management degli artisti interessati circa la premiazione alla Rock and Roll Hall of Fame, e solo pochi giorni prima dell'evento il leggendario frontman del gruppo, Axl Rose, pubblica una lettera nella quale afferma di non voler partecipare alla cerimonia di premiazione, e in cui chiede che la sua persona non venga inserita nell'\"Albo degli Immortali del Rock\" e che tanto meno venga associata al gruppo Guns N' Roses introdotto nell'occasione. Si moltiplicano le critiche al frontman del gruppo nei giorni successivi, e molti fan della band, compresi quelli della fase cosiddetta \"nuova\", non appoggiano la scelta di Rose. Nei giorni successivi l'ex bassista della band Duff McKagan pubblica tramite i suoi contatti sui social network un comunicato dell'ex-chitarrista della band Izzy Stradlin, il quale comunica la sua assenza alla cerimonia, facendo per\u00f2 intuire che se la band al completo fosse stata presente, lui si sarebbe probabilmente presentato. Il 14 aprile, in quel di Cleveland, introdotti dai Green Day, i Guns N' Roses entrano nella Rock and Roll Hall of Fame. Alla cerimonia partecipano il chitarrista Slash, il bassista Duff McKagan e i batteristi Steven Adler e Matt Sorum. Sono invece assenti Izzy Stradlin, Dizzy Reed (presente nella band dal 1991) e Axl Rose. Quando Billie Joe Armstrong nei suoi elogi arriva a Rose (senza tuttavia citarlo, come da lui richiesto), i fischi della folla fanno capire chiaramente l'opinione in merito. Armstrong definisce Rose come \"uno dei migliori che abbiano mai toccato un microfono\". La band, con una decisione dell'ultimo momento (come rivelato da Slash nei giorni seguenti), decide di esibirsi con il chitarrista Gilby Clarke, gi\u00e0 sostituto di Izzy Stradlin nell\"U.Y.I. Tour\" e chitarrista ritmico nell'album \"The Spaghetti Incident?\", e dal cantante Myles Kennedy, che collabora con lo stesso Slash nel suo nuovo progetto solista. Il gruppo si esibisce nei classici \"Mr. Brownstone\", \"Sweet Child o' Mine\" e \"Paradise City\".\nViene annunciato un nuovo tour europeo tra i mesi di maggio e luglio, con la band di Axl Rose e C. che parte da Mosca l'11 maggio e termina a Maiorca il 22 luglio. Il tour registra grandi numeri e grandi performance ovunque, e nelle date del 31 maggio e del 1\u00ba giugno al The O2 di Londra e in quella conclusiva del tour a Maiorca il 22 luglio, la band viene raggiunta dall'ex-chitarrista Izzy Stradlin, il quale, oltre a suonare in grandi classici della band tra cui \"Patience\" e \"Paradise City\", canta in \"14 Years\" (quest'ultima assente nelle scalette dai tempi dell\"'U.Y.I. Tour\").\nPrima del concerto di Spalato, in un'intervista DJ Ashba e Tommy Stinson confermano che la priorit\u00e0 della band a tour terminato \u00e8 la composizione del nuovo album. Nel mese di agosto 2012 viene annunciata una \"Las Vegas Residency\" intitolata \"Appetite for Democracy\" durante la quale la band, tra il 31 ottobre e il 24 novembre, si esibir\u00e0 in 12 date al The Joint, sala concerti da 4000 unit\u00e0 all'Hard Rock di Las Vegas.\nReunion (2016-2021).\nIl 5 gennaio 2016 viene ufficializzata la reunion del gruppo: Duff McKagan, Slash e Axl Rose ufficializzano via Twitter la partecipazione al Coachella Valley Music and Arts Festival 2016. Il 1 aprile 2016 la band tiene uno show a sorpresa al Troubadour di Los Angeles, locale che fece loro da culla 30 anni prima, svelando la nuova formazione, che oltre ai rientranti Slash e McKagan vede la conferma di Reed, Fortus e Ferrer e l'ingresso di Melissa Reese in luogo di Chris Pitman. Successivamente la band tiene due concerti a Las Vegas, rispettivamente l'8 e il 9 aprile nella nuova T-Mobile Arena, e si esibisce al Foro Sol di Citt\u00e0 del Messico il 19 e 20 aprile in due concerti che hanno registrato il tutto esaurito. L'esibizione al Coachella nell'ambito del primo week-end, tenutasi il 16 aprile, vede la band ospitare lo storico chitarrista degli AC/DC, Angus Young, sul palco per suonare due classici della band australiana come \"Whole Lotta Rosie\" e \"Riff Raff\". Poche ore prima dell'esibizione, gli stessi AC/DC confermano l'ingresso nella band di Axl Rose per far fronte alle date del tour americano ed europeo, in sede dell'infortunato Brian Johnson. I Guns N' Roses tornano ad esibirsi al Coachella nell'ambito del secondo weekend, sabato 23 aprile. All'inizio erano previste poche date per questo tour a detta di Axl Rose, ma alla fine hanno proseguito per quattro anni entrando nella storia come il terzo tour pi\u00f9 redditizio della storia della musica. In alcuna date Frank Ferrer si \u00e8 alternato alla batteria con Steven Adler, segnando il ritorno nel gruppo dello storico batterista per la prima volta dopo 26 anni.\nIl 6 agosto 2021, dopo 13 anni dall'uscita di \"Chinese Democracy\", i Guns N'Roses hanno pubblicato un nuovo singolo intitolato \"Absurd\". Questa canzone tuttavia non \u00e8 inedita, ma \u00e8 un rifacimento di \"Silkworms\", canzone che avrebbe dovuto essere inserita in \"Chinese Democracy\", ma che \u00e8 stata poi ritenuta \"fuori tema\" e quindi esclusa dall'album.\nIl 24 Settembre 2021 viene pubblicato un nuovo singolo, chiamato \"Hard Skool\". Questa, come \"Absurd\" \u00e8 una canzone scartata da \"Chinese Democracy\".\nStile ed influenze.\nLa musica dei Guns N' Roses \u00e8 inquadrata genericamente come hard rock/heavy metal. Pi\u00f9 precisamente, la band \u00e8 stata riconosciuta nella corrente Hair/Pop metal ed in particolare, nella sottocorrente Sleaze metal. Sebbene annoverati nel Hair/Pop metal, in alcuni punti i Guns N' Roses si dimostrarono in controtendenza rispetto a molte band di questo filone, per via di tematiche pi\u00f9 serie e arroganti come la dipendenza dall'eroina, l'alcool, il sadomasochismo, le prostitute e crimini, in un'epoca in cui questo tipo di genere esaltava nient'altro che il divertimento. Per questo motivo, alcuni non riconobbero l'appartenenza della band al genere in questione, anche per il fatto di aver portato in auge uno stile pi\u00f9 grezzo e sporco, che aveva punti in comune con l'hard rock e l'heavy metal degli anni settanta, al contrario delle sonorit\u00e0 contemporanee proposte dalla maggior parte dei gruppi Hair metal. Fu proprio per questo motivo che i Guns N' Roses vennero poi riconosciuti come gli iniziatori dello Sleaze metal, ovvero quel sottogenere dell'Hair/Pop metal dalle caratteristiche pi\u00f9 grezze, sporche e dirette, che prese piede proprio con il loro esordio, e che vedeva tra gli altri seguaci i cugini L.A. Guns, e i Faster Pussycat. Ma al di l\u00e0 di queste divergenze, il gruppo si rivel\u00f2 comunque vicino alla sensibilit\u00e0 pop, e come nella tradizione pop metal, incorrevano spesso in power ballad orecchiabili e a sfondo sentimentale, ed altre peculiarit\u00e0 tipiche delle \"hair band\".\nSuccessivamente, con la nuova formazione, i Guns N' Roses hanno iniziato ad ispirarsi a un Industrial metal simile a quello dei Nine Inch Nails, con il loro ex chitarrista Robin Finck. Negli anni novanta incorporarono suoni di tastiera (suonata sia da Axl Rose che da Dizzy Reed, e in alcuni tour da Teddy \"Zig Zag\" Andreadis), e per met\u00e0 dello \"Use Your Illusion Tour\" si avvalsero anche di una sezione di strumenti a fiato. Nei concerti, Rose si mette al pianoforte solamente durante l'esecuzione di \"November Rain\", da lui scritta, mentre Reed continua a suonare il sintetizzatore assieme all'altro tastierista della band Chris Pittman.\nSull'immagine e le sonorit\u00e0 dei Guns influirono molto anche gli Hanoi Rocks, come Slash stesso cita nella sua biografia. Inoltre Axl Rose ha sostenuto che il suo gruppo \u00e8 stato ispirato da Rolling Stones, Pink Floyd, Queen, AC/DC, Led Zeppelin, Alice Cooper, Scorpions, Thin Lizzy e, in \"Appetite for Destruction\", dai primi Aerosmith. Quasi tutte le canzoni dei Guns N' Roses sono state scritte da Axl Rose e da Izzy Stradlin.\nNonostante la band rientri principalmente nell'hard rock, molti dei loro brani spaziano tra vari generi, dal pi\u00f9 duro heavy metal (\"Welcome to the Jungle\", \"Nightrain\") a vere e proprie ballate melodiche e sentimentali (\"Don't Cry\", \"November Rain\").\nCollaborazioni e progetti collaterali.\nGli ex componenti dei Guns si sono dedicati ad altri gruppi, collaborazioni con altri artisti e carriere soliste."}
{"id": "2419300", "revid": "834", "url": "https://it.wikipedia.org/wiki?curid=2419300", "title": "JuJu", "text": ""}
{"id": "2419301", "revid": "1305772", "url": "https://it.wikipedia.org/wiki?curid=2419301", "title": "The Rapture", "text": ""}
{"id": "2419302", "revid": "287204", "url": "https://it.wikipedia.org/wiki?curid=2419302", "title": "The Scream (album)", "text": ""}
{"id": "2419307", "revid": "1305772", "url": "https://it.wikipedia.org/wiki?curid=2419307", "title": "Superstition", "text": "\"'Superstition\" (superstizione) pu\u00f2 riferirsi a:"}
{"id": "2419310", "revid": "287204", "url": "https://it.wikipedia.org/wiki?curid=2419310", "title": "Superstition (brano musicale)", "text": ""}
{"id": "2419318", "revid": "115301012", "url": "https://it.wikipedia.org/wiki?curid=2419318", "title": "Gran Premio degli Stati Uniti d'America 1960", "text": "Il Gran Premio degli Stati Uniti 1960 si \u00e8 svolto domenica 20 novembre 1960 sul circuito di Riverside. La gara \u00e8 stata vinta da Stirling Moss su Lotus seguito dal compagno di squadra Innes Ireland e da Bruce McLaren su Cooper.\nGara.\nI risultati del GP sono stati i seguenti:"}
{"id": "2419319", "revid": "729019", "url": "https://it.wikipedia.org/wiki?curid=2419319", "title": "Battaglia di Velasco", "text": "La battaglia di Velasco ebbe luogo il 26 giugno 1832 tra i coloni ribelli del Texas e la Repubblica del Messico, prima della rivoluzione texana. Il generale messicano Domingo de Ugartechea cerc\u00f2 di impedire ai Texani di portare armi alla citt\u00e0 di Anahuac. I Texani, guidati da John Austin ed Henry Smith, combatterono contro i messicani e Ugartechea dopo tre giorni di combattimenti rinunci\u00f2 alla lotta. La battaglia caus\u00f2 da 8 a 10 morti sul fronte texano e 5 sul fronte opposto."}
{"id": "2419321", "revid": "121148791", "url": "https://it.wikipedia.org/wiki?curid=2419321", "title": "Tom Thibodeau", "text": "Carriera.\nRiconosciuto come uno dei migliori allenatori della fase difensiva nella lega, ha aiutato gli Houston Rockets a raggiungere la top 5 della lega in punti concessi e percentuale di tiro concessa agli avversari dal 2004 al 2007, e ha contribuito 15 volte al raggiungimento, da parte delle proprie squadre, dei primi 10 posti in difesa di squadra. Ha allenato in 87 partite di play-off ed ha partecipato alle finali NBA del 1999 come assistente allenatore, con i New York Knicks, prima di riuscire, con Celtics a conquistare il titolo NBA nel 2008.\nCollege.\nLa carriera di allenatore di Thibodeau cominci\u00f2 nel 1981 come assistente allenatore al Salem State College. Nel 1984, divenne head coach della squadra dopo tre anni da assistente e, solo una stagione dopo, ritorn\u00f2 al ruolo di assistente allenatore alla Harvard University, dove trascorse le successive quattro stagioni.\nNBA.\nDopo quattro anni ad Harvard, approd\u00f2 nella NBA come assistente allenatore di una squadra in crescita, i Minnesota Timberwolves, sotto la guida dell'head coach Bill Musselman nel 1989. Prima dell'inizio di stagione 1991-92, si un\u00ec ai Seattle SuperSonics come scout.\nThibodeau pass\u00f2 ai San Antonio Spurs la stagione seguente, dove lavor\u00f2 come assistente allenatore dei coach Jerry Tarkanian, Rex Hughes e John Lucas per due stagioni. Dopo la stagione 1993-94, lasci\u00f2 gli Spurs insieme a Lucas per diventare suo assistente ai Philadelphia 76ers. Dopo la stagione 1995-96, se ne and\u00f2 di nuovo contemporaneamente a Lucas, questa volta per\u00f2 per approdare ai New York Knicks come assistente dell'head coach Jeff Van Gundy.\nDurante la sua permanenza ai Knicks, aiut\u00f2 la squadra a stabilire un record NBA riuscendo a mantenere per 33 volte consecutivamente gli avversari sotto i 100 punti nella stagione 2000-01. Come membro dello staff tecnico dei Knicks, aiut\u00f2 anche Jeff Van Gundy ad allenare la squadra All-Star della Eastern Conference all'NBA All-Star Game del 2000. Trascorse sette anni con i Knicks prima di raggiungere gli Houston Rockets all'inizio della stagione 2003-04, dove ancora ricopr\u00ec il ruolo di assistente allenatore dell'head coach Van Gundy.\nBoston Celtics.\nIl 30 agosto 2007, Thibodeau fu nominato assistente allenatore dei Boston Celtics, che speravano di rinforzare la difesa con il suo ingaggio. Infatti, i Celtics divennero la miglior squadra difensiva della lega grazie alla sua esperienza. Il 4 novembre 2007, Thibodeau ricopr\u00ec il ruolo di head coach contro i Toronto Raptors al posto di Doc Rivers, che non fu in grado di allenare a causa della morte del padre avvenuta poche ore prima quel giorno.\nDurante i play-off NBA 2008, numerosi voci riferivano che Thibodeau era candidato al posto vacante di head coach dei New York Knicks, per i quali lavor\u00f2 come assistant coach per sette anni, cos\u00ec come per la panchina dei Chicago Bulls. Ad ogni modo, non fu ingaggiato come head coach da altre franchigie.\nThibodeau guid\u00f2 i Celtics al primo posto in varie classifiche difensive nel 2007\u20132008, e fu un fattore chiave nel contenere Kobe Bryant nelle finali NBA 2008.\nChicago Bulls.\nIl 2010 \u00e8 l'anno della consacrazione in quanto viene assunto come Head Coach dai Chicago Bulls e nella regular season dimostra subito di essere un allenatore importante e decisivo. Il suo record, il migliore di tutta la lega, \u00e8 62-20 e gli vale il titolo di \"Miglior allenatore dell'anno\", assegnatogli domenica 1\u00ba maggio 2011.\nIl 19 marzo 2012, grazie al successo esterno sugli Orlando Magic, diventa l'allenatore pi\u00f9 rapido della storia della NBA a raggiungere quota 100 vittorie nella regular season, su 130 incontri disputati.\nIl 28 maggio 2015, il general manager dei Bulls Gar Forman, annuncia il licenziamento di Thibodeau come allenatore della squadra.\nCon i tori ha sempre raggiunto i playoffs nei suoi 5 anni, e in 3 casi su 5 \u00e8 stato eliminato da LeBron James (2 volte quando era a Miami, 1 a Cleveland). Con lui in panchina i Bulls hanno valorizzato Derrick Rose, che ha vinto l'MVP dopo la stagione 2011, e Jimmy Butler. Tuttavia Rose ha avuto molti infortuni che ne hanno limitato la carriera.\nMinnesota Timberwolves.\nIl 20 aprile 2016 viene nominato nuovo allenatore e presidente della franchigia dei Minnesota Timberwolves. Nella prima stagione non ci sono enormi attese sulla squadra, che conclude con un record di 31 vittorie e 51 sconfitte a ovest.\nLa stagione successiva \u00e8 altalenante, con la squadra che inizialmente \u00e8 nelle prime posizioni a ovest grazie anche all'arrivo di Jimmy Butler (gi\u00e0 allenato da Thibodeau ai Chicago Bulls), ma che col passare del tempo cala, finendo col guadagnarsi i tanto agognati playoffs solo all'ultime giornata in una sorta di spareggio con i Denver Nuggets, tornando cos\u00ec a disputare la post-season dopo 14 anni di assenza. I lupi sono arrivati settimi e nei playoffs hanno incontrato gli Houston Rockets che li hanno eliminati per 4-1.\nLa stagione 2018-2019 inizia con gli arrivi di Derrick Rose e Luol Deng, pedine fondamentali per Thibodeau in quel di Chicago. Tuttavia i risultati sono ancora pi\u00f9 altalenanti per Minnesota che esonera il coach un po' a sorpresa il 7 gennaio 2019, non tanto per la stagione (in cui gli Wolves al momento del suo esonero avevano un record di 19 vittorie e 21 sconfitte) ma per il fatto che la sua sollevazione \u00e8 arrivata dopo la netta vittoria sui Los Angeles Lakers.\nNew York Knicks.\nIl 30 luglio 2020 diventa il nuovo Head Coach dei New York Knicks, firmando un contratto quinquennale."}
{"id": "2419325", "revid": "729019", "url": "https://it.wikipedia.org/wiki?curid=2419325", "title": "Universitetet (metropolitana di Stoccolma)", "text": "Universitetet \u00e8 una stazione della metropolitana di Stoccolma.\nSi trova posizionata sul territorio della circoscrizione di \u00d6stermalm. \u00c8 una stazione della linea rossa T14 della rete metroviaria locale, situata fra le stazioni Tekniska h\u00f6gskolan e Bergshamra. La sua denominazione deriva dall'Universit\u00e0 di Stoccolma che sorge nelle vicinanze, motivo per cui la fermata \u00e8 spesso utilizzata dagli studenti: durante un normale giorno feriale vi transitano in media circa 11.200 persone.\nOperativa dal 12 gennaio 1975, la stazione \u00e8 stata capolinea fino al 29 gennaio 1978, giorno in cui venne inaugurato un prolungamento della tratta fino a M\u00f6rby centrum.\nLa progettazione fu affidata agli architetti Michael Granit e David Held\u00e9n, mentre nel 1998 ci fu una ristrutturazione. Sono qui presenti opere dello scultore svedese Fredrik Wretman e dell'artista belga Fran\u00e7oise Schein, il quale ha curato una serie di ceramiche che illustrano la dichiarazione universale dei diritti umani: esse fanno parte di una rete di installazioni artistiche in Europa, tra Bruxelles, Parigi e Lisbona. La piattaforma \u00e8 collocata ad una profondit\u00e0 di 20-24 metri sotto il livello del suolo, ed \u00e8 accessibile dall'ingresso localizzato in prossimit\u00e0 del parco \"Allhuset\": esiste tuttavia una seconda uscita di sicurezza.\nNei dintorni \u00e8 inoltre presente una stazione della ferrovia locale a scartamento ridotto \"Roslagsbanan\", la quale non \u00e8 per\u00f2 connessa direttamente con quella della metropolitana. La stazione ferroviaria centrale dista circa 5 chilometri."}
{"id": "2419326", "revid": "767487", "url": "https://it.wikipedia.org/wiki?curid=2419326", "title": "Inuyasha the Movie - Un sentimento che trascende il tempo", "text": " \u00e8 un film del 2001 diretto da Toshiya Shinohara. \u00c8 il primo film anime basato sulla serie manga sh\u014dnen \"Inuyasha\" di Rumiko Takahashi, che ha personalmente creato gli antagonisti del lungometraggio. Le illustrazioni originali dell'autrice, pi\u00f9 altre informazioni sul film, sono state pubblicate sul secondo art book dell'anime nel febbraio 2002 in Giappone. Il film fu distribuito in Giappone il 15 dicembre 2001 dalla Toho.\nTrama.\nUn frammento della Sfera dei Quattro Spiriti penetra in un albero liberando il demone falena Menomaru, il cui padre Hyoga era stato ucciso due secoli prima da Toga, padre di Inuyasha. Menomaru intende vendicare la morte di suo padre e liberare il suo infinito potere, che Toga aveva sigillato nell'albero insieme a lui.\nInuyasha e i suoi amici Kagome Higurashi, il monaco Miroku, la sterminatrice di demoni Sango e il demone volpe Shippo hanno appena finito di uccidere un demone scorpione. Miroku e Sango si separano dal gruppo dopo che la fedele compagna nekomata di Sango, Kirara, scappa misteriosamente, portandoli in una foresta. Qui le sottoposte di Menomaru, Ruri e Hari, iniziano a combattere contro di loro: Ruri copia il Vortice del Vento di Miroku, e Hari inserisce nella fronte di Kirara una conchiglia che le permette di controllarne le azioni, quindi entrambe fuggono. Nel frattempo, Menomaru rapisce Kagome e, dopo averla portata nel suo covo, le inserisce nella fronte una delle conchiglie di Hari potenziata con un frammento della Sfera, in modo da imporle di combattere contro Inuyasha.\nInuyasha e gli altri arrivano nell'albero di Menomaru per salvare Kagome, ma un colpo di Inuyasha rompe il sigillo del padre e libera il potere di Hyoga. Mentre Menomaru procede con il rituale di successione e assorbe il potere di suo padre, spara su Inuyasha e i suoi amici un potente colpo energetico che li separa spedendoli a diversi chilometri di distanza. Menomaru poi inizia a cambiare l'essenza del tempo e dello spazio assorbendo le anime di innumerevoli persone per fondersi completamente con l'energia demoniaca della sua famiglia; nel frattempo attiva il controllo su Kagome, e la ragazza \u00e8 costretta a inseguire e uccidere Inuyasha. Dopo che Inuyasha capisce cosa le ha fatto Menomaru e sceglie di affrontarla presso l'albero Goshinboku, lei lo trafigge con una freccia sacra come aveva fatto Kikyo. Mentre Kagome riprende il controllo di se stessa e piange per le sue azioni, appare proprio Kikyo che la costringe a tornare nella sua epoca prima che le radici di Goshinboku ostruiscano il pozzo.\nNel presente, Kagome esce dal santuario della sua famiglia e vede Tokyo coperta di neve a causa della maledizione di Menomaru. Recatasi presso Goshinboku, si rende conto che senza una via di ritorno al periodo Sengoku non potr\u00e0 mai pi\u00f9 vedere Inuyasha. Mette la mano sull'albero, rendendosi conto che lei e Inuyasha sono emotivamente collegati tra loro attraverso l'albero e possono parlarsi anche da un'epoca all'altra. Dopo che Inuyasha la supplica di tornare al passato, Kagome recupera la punta della freccia sacra di Kikyo dall'albero e, ricostruita la freccia, la lancia nel pozzo riuscendo a liberarlo. Ritornata nel periodo Sengoku, trova Inuyasha risvegliato grazie a Shippo, Myoga e Kaede.\nNel frattempo, Miroku e Sango decidono di affrontare da soli Menomaru, Ruri e Hari; Miroku sconfigge Ruri in un duello con i loro Vortici del Vento, mentre Sango riporta Kirara in s\u00e9, permettendo loro di sconfiggere Hari. A loro si uniscono Inuyasha, Kagome e Shippo in un'ultima resistenza contro Menomaru, che emerge dal suo bozzolo come il nuovo Hyoga, un dio falena con molto pi\u00f9 potere di quanto ne avesse mai avuto suo padre. Inuyasha riesce a trovare il modo di sconfiggere Menomaru una volta per tutte, combinando il suo Bakuryuha con il potere di una freccia sacra di Kagome.\nDistribuzione.\nEdizione italiana.\nL'edizione italiana del film, distribuita direttamente in DVD-Video, fu curata dalla Dynit. Il doppiaggio fu eseguito dalla E.T.S. e diretto da Fabrizio Mazzotta su dialoghi di Paolo Sala.\nEdizioni home video.\nL'edizione italiana fu distribuita in DVD il 15 dicembre 2004 dalla Terminal Video Italia. Il DVD include come extra un video promozionale giapponese (non sottotitolato) che riassume la serie TV fino all'episodio 54, l'ending senza titoli, i trailer giapponesi e italiano e una galleria artistica. Il film fu distribuito in Blu-ray Disc il 27 settembre 2017 nel primo disco del cofanetto \"Inuyasha - The Movies Collection\", insieme al successivo \"Inuyasha the Movie - Il castello al di l\u00e0 dello specchio\"; questa edizione non include contenuti speciali.\nAccoglienza.\nIncassi.\nIl film chiuse al quinto posto del botteghino giapponese nella sua settima e ultima settimana, incassando un totale di 1,54 miliardi di yen."}
{"id": "2419327", "revid": "1005847", "url": "https://it.wikipedia.org/wiki?curid=2419327", "title": "Coalizione della Sinistra, dei Movimenti e dell'Ecologia", "text": "La Coalizione della Sinistra, dei Movimenti e dell'Ecologia (in greco: \u03a3\u03c5\u03bd\u03b1\u03c3\u03c0\u03b9\u03c3\u03bc\u03cc\u03c2 \u03c4\u03b7\u03c2 \u0391\u03c1\u03b9\u03c3\u03c4\u03b5\u03c1\u03ac\u03c2 \u03c4\u03c9\u03bd \u039a\u03b9\u03bd\u03b7\u03bc\u03ac\u03c4\u03c9\u03bd \u03ba\u03b1\u03b9 \u03c4\u03b7\u03c2 \u039f\u03b9\u03ba\u03bf\u03bb\u03bf\u03b3\u03af\u03b1\u03c2, \"Synaspismos t\u012bs Aristeras t\u014dn Kin\u012bmat\u014dn kai t\u012bs Oikologias\"; IPA: ), semplicemente noto come Synaspismos (letteralmente \"Coalizione\"), di solito anche abbreviato in SYN, \u00e8 stato un partito politico greco di sinistra.\nFondato nel 1991, fino al 2003 era denominato Coalizione della Sinistra e del Progresso (in greco: \u03a3\u03c5\u03bd\u03b1\u03c3\u03c0\u03b9\u03c3\u03bc\u03cc\u03c2 \u03c4\u03b7\u03c2 \u0391\u03c1\u03b9\u03c3\u03c4\u03b5\u03c1\u03ac\u03c2 \u03ba\u03b1\u03b9 \u03c4\u03b7\u03c2 \u03a0\u03c1\u03bf\u03cc\u03b4\u03bf\u03c5, \"Synaspismos t\u012bs Aristeras kai t\u012bs Proodou\"; IPA: ), nel 2004 ha contribuito a formare la Coalizione della Sinistra Radicale (SYRIZA), in cui \u00e8 poi confluito ufficialmente nel 2013 quando questa \u00e8 divenuta un partito unico.\nStoria del partito.\nNascita del \"secondo\" SYN.\nL'attuale \"SYN\" \u00e8 l'erede della coalizione formata, in vista delle elezioni legislative del 1989 tra il Partito Comunista di Grecia (KKE, filosovietico) e la sua ala dissidente detta \"KKE-interno\", favorevole all'integrazione della Grecia all'interno della Comunit\u00e0 Europea (Eurocomunista).\nDopo la caduta dell'Unione Sovietica, la sinistra greca non \u00e8 stata risparmiata dalla crisi profonda che ha colpito le formazioni di matrice marxista-leninista nel mondo intero. Per un certo periodo i due tronconi coabitarono di nuovo all'interno del KKE e del Sinaspism\u00f2s, ma in breve la componente che gli avversari definiscono \"conservatrice\" del partito prese la decisione di escludere i \"riformatori\" del KKE-interno, che costituivano una quota importante dei militanti e che contavano circa il 45% dei membri del Comitato Centrale, nonch\u00e9 il Segretario generale del partito, Grigoris Farakos. Gli esclusi formarono nel 1991 un nuovo partito ormai totalmente indipendente dal Partito Comunista di Grecia: essi ripresero il nome del precedente \"Synaspismos\".\nNel 1993 il \"SYN\" raccoglie il 2,94% dei voti alle elezioni politiche, risultato insufficiente per ottenere un seggio in Parlamento. Questa sconfitta ha per effetto le dimissioni della presidente del partito, Maria Damanak\u012b.\nUn anno dopo, nel 1994, il \"SYN\" (presieduto da Nikos Konstantopoulos), gunge per\u00f2 a raccogliere il 6,26% dei suffragi alle elezioni europee, ci\u00f2 che costituisce il suo miglior risultato a tutt'oggi.\nAlle politiche del 1996 il \"SYN\" migliora rispetto al 1993 e ottiene il 5,1% dei voti.\nScissioni.\nIl partito attraversa una grave crisi dopo le elezioni politiche del 2000, quando un piccolo gruppo di quadri guidati da Nikos Bistis si pronuncia a favore di un riavvicinamento strategico con i socialisti del PASOK. Essi sono sconfitti nel dibattito interno e allora, accusando la maggioranza di \"deriva comunista\", danno vita ad una scissione e formano una nuova forza politica (\"AEKA\", \"Movimento di Riforma e Modernizzazione della Sinistra\"), che per\u00f2 ha vita breve, poich\u00e9 si scioglie nel momento in cui il suo presidente entra prima nel governo di Costas Simitis e poi nel PASOK.\nRiprendendo l'accusa di \"deriva comunista\", l'ex presidente del partito Maria Damanak\u012b rompe con il \"SYN\" nel 2003 ed entra anch'essa nei ranghi del PASOK.\nIl SYRIZA.\nAlle elezioni politiche del 2004 il \"SYN\" s'allea con numerosi piccoli partiti di estrema sinistra: \nQueste forze erano collegate al Synaspismos in una pi\u00f9 larga alleanza fondata nel 2000, chiamata SYRIZA.\nLa coalizione elegge 6 deputati, tutti del \"SYN\" che si rifiuta di far dimettere alcuni degli eletti per permettere, come si era pattuito, l'ingresso in parlamento di un rappresentante dell'AKOA. Questo causa tensioni all'interno dell'alleanza, tanto che il l'AKOA ne esce.\nUna nuova crisi interna segue le elezioni europee del 2004. La crisi si risolve con l'elezione di un nuovo presidente, Alekos Alavanos. A sua volta nel novembre 2007 Alavanos lascia l'incarico per prendere la direzione della SYRIZA. Nel febbraio 2008 \u00e8 rimpiazzato da Alexis Tsipras.\nIl 10 luglio 2013 la Conferenza permanente del Synaspismos ha votato lo scioglimento del partito e la sua confluenza in SYRIZA."}
{"id": "2419329", "revid": "436907", "url": "https://it.wikipedia.org/wiki?curid=2419329", "title": "Paura di nessuno", "text": "Paura di nessuno \u00e8 il terzo album in studio del rapper italiano Amir, pubblicato nel 2008 dalla Prestigio Records e da La Grande Onda.\nQuesto album \u00e8 stato premiato come miglior album hip hop indipendente al Meeting delle etichette indipendenti 2009."}
{"id": "2419333", "revid": "1543377", "url": "https://it.wikipedia.org/wiki?curid=2419333", "title": "Cascate Murchison", "text": "Le cascate Murchison (in inglese \"Murchison Falls\"), in passato note anche come \"Kabalega\" (o \"Kabarega\") \"Falls\" sono una cascata formata dal Nilo Bianco nell'Uganda settentrionale. Si trovano all'interno dell'omonimo parco nazionale.\nCaratteristiche.\nLe cascate interrompono il tratto del Nilo Bianco che va dal Lago Vittoria al Lago Alberto (Nilo Vittoria). La portata del fiume in questo tratto \u00e8 di 300 m\u00b3/s; subito prima delle cascate il suo corso viene costretto attraverso una gola di 7 m di larghezza. Il salto \u00e8 di 43 m.\nStoria.\nI primi europei a vedere le cascate furono i romani nel 65 d.C. durante la spedizione romana alle sorgenti del Nilo. \nNel 1864, fu l'esploratore britannico Samuel Baker, che battezz\u00f2 le cascate in onore del suo collega e amico Roderick Murchison, allora presidente della Royal Geographical Society. Negli anni settanta Idi Amin decise di cancellare le origini coloniali di questo nome e fece ribattezzare le cascate \"Kabarega\", in onore dell'Okumama Kabarega, antico sovrano del popolo Bunyoro.. Alla caduta di Amin le cascate ripresero il loro nome inglese."}
{"id": "2419336", "revid": "125444456", "url": "https://it.wikipedia.org/wiki?curid=2419336", "title": "Episodi di iCarly (prima stagione)", "text": "La prima stagione della serie televisiva iCarly \u00e8 andata in onda negli USA dall'8 settembre 2007 al 25 luglio 2008 sul canale Nickelodeon. In Italia viene trasmesso su Nickelodeon dal 2 giugno al 1\u00ba luglio 2008. In seguito replicato su Italia 1 dal 7 settembre 2009, poi in replica su Boing, La5 e Super!. In seguito viene ritrasmesso su Super! in chiaro dal 7 al 24 settembre 2020.\niCarly.\nTrama.\nCarly Shay \u00e8 una dolce ragazza di 13 anni che abita a Seattle con il fratello 26enne Spencer, uno stravagante artista che ha abbandonato gli studi universitari. Un giorno, Carly si adossa la colpa di aver sparso in giro per la scuola dei volantini che ridicolizzano la perfida professoressa Briggs, quando in realt\u00e0, l'artefice del misfatto \u00e8 la sua migliore amica, l'irruente e aggressiva Sam Puckett. Come punizione, la Briggs obbliga Carly ad assistere ai provini per il talent show annuale, facendole quindi rinunciare al concerto della sua band preferita. Carly costringe Sam ad aiutarla e chiede al suo vicino di casa, il timido Freddie Benson, da sempre innamorato di lei e puntualmente punzecchiato da Sam, di mettere a disposizione l'attrezzatura adatta per registrare le esibizioni. La maggior parte dei talenti risultano essere noiosi e di cattivo gusto, cos\u00ec, Freddie filma un discorso esilarante tra Carly e Sam in cui deridono lo strano seno appuntito della signorina Briggs. Accidentalmente, Freddie posta sul web il video che ritrae le due ragazze invece che quello dei provini, ma riesce ad eliminarlo appena in tempo. Purtroppo, la Briggs viene a sapere lo stesso del filmato, e per vendicarsi, scarta ogni proposta per lo spettacolo selezionata dal trio. Arrabbiata, Carly ha l'idea di realizzare un sito internet dove poter parlare di tutto ci\u00f2 che vuole senza che adulti come la Briggs glielo impediscano. Carly recluta Sam come sua spalla per dirigere lo show, e Freddie in qualit\u00e0 di cameraman e produttore tecnico. Su suggerimento di Freddie, il canale viene nominato \"iCarly\". Nella prima puntata, i ragazzi mostrano i talenti pi\u00f9 bizzarri e divertenti, e al termine, riscuotono un enorme successo, con un contatore che registra 37.000 visite. Carly, Sam, Freddie e Spencer organizzano un party con dei cappelli pazzi per festeggiare il risultato di iCarly.\nIo voglio pi\u00f9 visitatori.\nTrama.\nPer ottenere pi\u00f9 visualizzazioni sul sito, Carly organizza una competizione tra Sam e lei stessa da una parte, e Freddie e Spencer dall'altra. La sfida consiste nell'individuare una modalit\u00e0 per pubblicizzare il web-show per conquistare un pubblico maggiore e chi perde, per penitenza, dovr\u00e0 toccare la verruca sul viso del portiere dell'odioso portiere del palazzo, Lewbert. Carly e Sam tentano con la realizzazione di uno striscione da publicizzare nel programma televisivo Seattle Beat, posto all'esterno dello studio davanti alla vetrata che si affaccia sulla strada; tuttavia scoppia un temporale, cos\u00ec lo striscione si bagna e cancella. Freddie e Spencer invece realizzano un'insegna elettronica colorata che presenta il messaggio : \"PLEASE GO ON iCARLY.COM\" (\"Per favore vai su iCarly.com\" in italiano): all'inizio sembra funzionare, ma la luminosit\u00e0 \u00e8 tale che crea diversi incidenti stradali; nel tentativo di farlo spegnere si guasta, cambiando la scritta in \"P_E__E __ ON___ CARL____\", in italiano, \"pip\u00ec su Carl\", facendo arrabbiare un poliziotto di nome Carl. Incredibilmente, proprio i loro fallimenti fanno guadagnare visualizzazioni ad iCarly e, visto che, in teoria, hanno perso tutti la scommessa, decidono di annullarla.\nGuest star: Jameelah McMillan (Bianca Jay), Christopher Michael (Carl), Jeremy Rowley (Lewbert), Kevin Hong (Emmett), Angelyna Martinezna (Mamma Lobby)\nIl sogno di ballare.\nTrama.\nTraendo ispirazione da un balletto scozzese eseguito da un danzatore con il kilt, Carly, Sam e Fredie decidono di mostrare alcuni video di danza su iCarly; il trio, cos\u00ec, guarda centinaia di video per selezionare quelli da trasmettere. Carly e Sam si invaghiscono anche di un ballerino bello e talentuoso, con disappunto di Freddie. Dopo essersi addormentati sul divano perch\u00e9 sfiniti dalla stanchezza, i ragazzi fanno diversi sogni relativi alla danza: nel primo si trovano a scuola e tutti si mettono a ballare, nel secondo (appartenente a Sam) la ragazza si trova coinvolta in una frenetica danza scozzese durante una punizione con la professoressa Briggs, nel terzo (riguardante Freddie) il ragazzo balla come Michael Jackson per impressionare Carly dopo aver sconfitto un ragazzo che la importunava (lo stesso del video) e Carly sogna di ballare con diversi ragazzi carini nel suo appartamento. Alla fine, i ragazzi vengono svegliati da Spencer il quale, addormentandosi successivamente sul divano, fa lo stesso sogno di Carly, con lo stesso vestito indossato nel sogno dalla ragazza.\nAmo Jake.\nTrama.\nCarly chiede a Jake (un ragazzo molto carino della sua scuola e di cui \u00e8 innamorata) di venire nel suo appartamento per vedere lo studio di iCarly e il ragazzo accetta dimostrando di avere una cotta per lei. Dopo che lui afferma di sapere cantare e suonare la chitarra, Carly gli propone di esibirsi su iCarly; tuttavia, Jake si dimostra alquanto stonato. Carly e Sam, cos\u00ec, cos\u00ec chiedono a Freddie di modificare la sua voce per evitare che venga preso in giro. Nonostante il ragazzo sia riluttante, alla fine accetta; Jake, cos\u00ec fa un'ottima figura e Carly, per ringraziare Freddie, gli da' un bacio sul naso. Nonostante ci\u00f2, Jake si rimette con la sua ex ragazza che lo ha visto su iCarly, pensando che Carly esca con Freddie avendola visto baciargli il naso. Nel frattempo, Carly aiuta Spencer a creare una scultura; quest'ultimo, per dargli una faccia, si copre la testa con una massiccia dose di argilla.\nGust star: Austin Butler (Jake Krandle)\nVoglio stare con Spencer.\nTrama.\nDurante un episodio di iCarly, Spencer mostra una sua nuova opera: un ventilatore fatto di martelli; tuttavia l'oggetto si guasta e lancia improvvisamente un martello che quasi colpisce Carly in testa. Il giorno dopo, il nonno dei fratelli Shay giunge a Seattle con l'intenzione di portare Carly nella sua citt\u00e0, Yakima, poich\u00e9 non ritiene che Spencer sia abbastanza maturo e affidabile per prendersi cura di lei, avendo visto l'incidente su iCarly. La ragazza, aiutata da Freddie e Sam, organizza un piano per far sembrare Spencer responsabile per non lasciare Seattle, ma fallisce. Mentre Carly sta per partire per Yakima Spencer, poco prima della partenza, da' al nonno una lista su come prendersi cura di Carly e un dispositivo per l'asma di sua sorella (nonostante la ragazza, per sua stessa ammissione, non ha pi\u00f9 attacchi da quando aveva cinque anni). Il nonno, cos\u00ec, realizza come Spencer sia in realt\u00e0 responsabile e permette a Carly di rimanere.\nGuest star: \"Greg Mullavy\" (David Shay)\nL'approvazione di Nevel.\nTrama.\nMentre Carly, Sam e Freddie stanno pubblicizzando iCarly nei corridoi della scuola, due ragazze informano loro che il sito aumenterebbe di popolarit\u00e0 se venisse recensito da Nevelocity.com. Carly ottiene un incontro con il critico, che si rivela essere un ragazzino undicenne di nome Nevel Papperman. Quest'ultimo, all'appuntamento, prova a flirtare con la ragazza e anche a baciarla sulle labbra, ma la ragazza reagisce spalmandogli della salsa tapenade sulla faccia. Per vendicarsi, il ragazzo scrive una pessima recensione di iCarly sul suo sito; il trio, cos\u00ec, va a raccontare tutto alla signora Papperman, la quale rimprovera Nevel e lo obbliga a scrivere una recensione onesta sullo show. Intanto, Spencer realizza una scultura di Toasty il Toast fatta interamente di burro per un cliente, ma \u00e8 costretto a rifarla quando Sam la scioglie accidentalmente alzando la temperatura ambiente.\nGuest star: \"Reed Alexander\" (Nevel Papperman), Nicole Anderson (Tasha Brooks)\nLa notte di Halloween.\nTrama.\nPer Halloween Carly, Sam e Freddie decidono di fare una puntata speciale di iCarly introducendosi nell'appartamento 13B, che Lewbert considera infestato. Al suo interno accadono numerosi avvenimenti: le luci si spengono da sole, Sam si macchia le mani con quello che sembra sangue, vari oggetti cadono senza un apparente motivo. Tuttavia, in seguito, rientra il proprietario, che vive ancora nell'appartamento con sua madre; si scopre, cos\u00ec, che gli accaduti hanno una spiegazione logica (la corrente era saltata, il \"sangue\" era tinta rossa per capelli e gli oggetti erano stati spinti da un gatto) e che Lewbert aveva dato di proposito a Carly false informazioni. I proprietari dell'appartamento non se la prendono, e iCarly pu\u00f2 continuare. Nel frattempo, Spencer crea una gigantesca zucca di Halloween ma si dimentica di comprare le caramelle per dolcetto o scherzetto. Cos\u00ec, quando diversi bambini si presentano alla porta, lui da' loro altri prodotti; i ragazzini fanno irruzione nell'appartamento per vendicarsi, obbligando Spencer a nascondersi nella zucca, che poi i bambini fanno rotolare in mare.\nIntrappolati in casa Briggs.\nTrama.\nCarly, decide di fare una puntata di iCarly parlando di quello che i professori fanno al di fuori della scuola; pertanto, assieme a Freddie si mette a spiare la signora Brigs a casa sua. Accidentalmente i due si trovano bloccati nella casa e scoprono che la donna ha una sorta di ossessione per Randy Jackson. I due chiamano Sam perch\u00e9 li aiuti, ma tutti e tre vengono scoperti dopo che Freddie calpesta e rompe accidentalmente la cornamusa della professoressa nella fuga. La signora Briggs fa con i ragazzi un compromesso, ovvero quello di non chiamare la polizia in cambio di potersi esibire su iCarly con la sua cornamusa. Lo spettacolo si rivela cos\u00ec noioso che perde progressivamente audience; il trio, per risolvere la situazione, usa il green screen a insaputa della donna per ottenere effetti comici. In tal modo, lo show ottiene i maggiori ascolti di sempre.\nGuest star: \"Mindy Sterling\" (Miss Briggs), Doug Brochu (Duke), \"Samantha Aisling\" (Connie), \"Libe Barer\" (Tareen), \"J.R. Nutt\" (Jim)\nUn appuntamento per Freddie.\nTrama.\nDurante una puntata di iCarly, il trio riesce a contattare alcuni spettarori tramite la loro webcam. Durante uno di essi, Freddie ottiene un appuntamento con una ragazza di nome Valerie; i due cenano nell'appartamento di Carly, con Spencer come maggiordomo. Entrambi iniziano a piacersi, ma Valerie, in seguito, afferma di volere iniziare un suo web show e chiede a Freddie di assisterla, seppur in tal modo dovr\u00e0 lasciare iCarly. Il web show risente parecchio per l'assenza del suo tecnico; in seguito Valerie chiede anche a Sam di unirsi a lei e Freddie, mostrando la sua intenzione di cancellare iCarly da Internet creando un web show altrettanto famoso. Capendo di essere stato usato, Freddie lascia la ragazza e torna da Sam e Carly mentre Valerie, cercando di gestire il proprio show da sola, fa una brutta figura in diretta.\nGuest star: Carly Bondar (Valerie), Nathan Pearson (Jeremy).\nUn record da battere.\nTrama.\nCarly, Sam e Freddie, cercano di battere il record della diretta del web-show pi\u00f9 lungo, dalla durata di 24 ore e 8 minuti senza interruzioni. Nonostante la stanchezza e qualche problema, i ragazzi riescono a continuare la diretta. Nel frattempo, Spencer costruisce una scultura; tuttavia, a causa di un sovraccarico di energia causata da essa, lo show perde la diretta per qualche secondo e, di conseguenza, il record. Spencer per\u00f2 consente la partecipazione dei ragazzi alla costruzione di una sua scultura in grado di battere il record della \"Scultura con pi\u00f9 oggetti\", in questo modo i ragazzi entreranno a far parte libro dei Guinness dei primati.\nGuest star: \"Bree Michael Warner\" (Marilyn Raymer)\nIl sabotaggio.\nTrama.\nSpencer salva un membro degli Plain White T's dall'essere schiacciato da un cartellone pubblicitario, di conseguenza l'uomo, per ricambiare il favore, accetta la proposta di Spencer di esibirsi ad iCarly. Sfortunatamente il sito \u00e8 hackerato da Nevel, il quale vuole rovinare lo show per vendicarsi di Carly che non ha voluto baciarlo. I ragazzi, distraendo la nonna di Nevel, si introducono nella sua casa per riprendersi il sito, ma Nevel li batte nuovamente. Alla puntata successiva dello show, Nevel interrompe ancora la programmazione per prendere in giro Carly; tuttavia, quest'ultima ha chiesto aiuto a un militare grande amico di suo padre il quale ferma Nevel e gli sequestra tutti i computer e dispositivi elettronici, per poi lasciarlo appeso a una corda. In tal modo i ragazzi riprendono il loro sito e i Plain White T's possono esibirsi nello spettacolo.\nGuest star: Reed Alexander (Nevel Papperman), Plain White T's (loro stessi)\nLa promessa.\nTrama.\nCarly spera di ricevere una A in un compito di storia, cos\u00ec da avere tutti A in pagella; tuttavia ottiene una B+ perch\u00e9, nel compito, ha usato dei fogli a tre buchi che il professore detesta. Dopo aver scoperto la password per accedere nel sito della scuola, Sam cambia il voto dell'amica in una A; dopo averlo scoperto, Carly comincia a essere presa dai sensi di colpa cos\u00ec, assieme a Freddie, si introduce a sua volta nel sito per ricambiare il voto. I due ragazzi vengono scoperti, ma riescono a trovare una scusa per evitare la punizione.Sentendosi sempre pi\u00f9 colpevole, Carly confessa l'accaduto a Spencer; poi lei e Freddie vanno dal preside Franklin per raccontare la cosa, adossandosi ciascuno la colpa (per la promessa fatta a Sam di mantenere il segreto). Tuttavia, la ragazza decide di confessare, cos\u00ec finisce in punizione per sei settimane. Tuttavia, alla prima occasione, cerca di cambiare nuovamente la sua punizione, prima che Carly la trascini via.\nGuest star: Adrian Neil (Mr Devlin), Tim Russ (Preside Franklin)\nIo sono la vostra pi\u00f9 grande fan.\nTrama.\niCarly ospita una piccola fan, Mandy, alla quale viene concesso di assistere allo spettacolo. Mandy purtroppo \u00e8 una bambina ansiosa e ossessiva. Intanto Spencer cerca di entrare in una band che gli d\u00e0 buca dopo avere ottenuto l'accordo di esibirsi al \"Seattle Beat\". Quando Mandy ascolta un loro CD, corre subito da loro ignorando iCarly.\nGuest star: Aria Wallace (Mandy Valdez)\nL'arte nel cuore.\nTrama.\nCarly riesce a organizzare un incontro tra Spencer e il suo artista preferito, Harry Joyner. Quando Harry osserva per la prima volta le sculture di Spencer gli confida con noncuranza che non gli piacciono, cos\u00ec Spencer, a causa di tale giudizio, entra in una sorta di depressione, rinunciando alla sua passione e finendo come assistente di un dentista. Carly e i ragazzi convincono Harry a dire pubblicamente che ama le sculture di Spencer, cosa che in realt\u00e0 \u00e8 vera, Harry ama davvero le sculture di Spencer, ma era geloso. Alla fine i due si chiariscono ed insieme realizzaranno per il dentista una scultura.\nGuest star: Oliver Muirhead (Harry Joyner)\nL'odioso ragazzo di Sam.\nTrama.\nSam si fidanza con un ragazzo, Jonah, che scopre poi essere non solo un tipo insopportabile, ma che cerca di tradire Sam con Carly. Sam scopre tutto nel momento in cui ascolta una conversazione tra Freddie e Carly, che non vuole dirle niente per non renderla triste, visto che con Jonah era felice. Ma quando lo viene a sapere lo umilia legando un filo alle sue mutande per poi farlo rimbalzare in aria su iCarly. Alla fine Sam si accorge che il suo vero amore sono le patatine; che l'ameranno per sempre e che non vogliono baciare le sue amiche.\nGuest star: \"Aaron Albert\" (Jonah)\nPulcini da salvare.\nTrama.\nPer un progetto di scienze, Carly tiene dei pulcini in una incubatrice, osservandoli finch\u00e9 non si schiudono e per osservare come si comporteranno appena nati. Purtroppo le uova si schiudono prima del previsto, cos\u00ec sei pulcini scappano. I ragazzi devono riprendere i sei pulcini prima che muoiano di freddo.\nGuest star: Doug Brochu (Duke), \"Colin Spensor\" (Wesley)\nIl litigio.\nTrama.\nPer l'anniversario dell'amicizia tra Carly e Sam, Carly regala a Sam una maglietta con su scritto iCarly.com, mentre Sam baratta la maglietta per i biglietti dei \"Caddlefish\". Carly si arrabbia molto per il baratto, cos\u00ec Carly e Sam non fanno altro che litigare, allora Freddie decide di fare una puntata speciale di iCarly con Carly e Sam che mostrano la loro versione dei fatti, per poi fare un sondaggio. A) Dare ragione a Carly. B) Dare ragione a Sam C) Carly e Sam si comportano da stupide, dovrebbero ritornare amiche. I fan votano la C), e le ragazze capiscono che ai fan non piace vederle litigare. Cos\u00ec l'amicizia continua.\nUno sponsor per iCarly.\nTrama.\niCarly ha un nuovo sponsor, le scarpe \"Tek Foot\", scarpe tecnologiche. All'inizio sembrano un'invenzione incredibile ma poi si rivela una truffa. Gli spettatori vogliono essere rimborsati da iCarly perch\u00e9 credono di essere loro gli artefici di tutto e, non potendoli rimborsare, decidono di non guardare pi\u00f9 iCarly. iCarly, in una puntata, mostra cosa sono realmente le Tek Foot; i produttori delle Tek Foot si arrabbiano e decidono d'intervenire, per\u00f2, grazie all'aiuto di Spencer e alla poca esperienza in giurisprudenza, riesce alla fine a revocare il contratto fatto degli inventori delle Tek Foot e cos\u00ec a rimborsarli.\nGuest star: \"Liza Del Mundo\" (Sonya), \"Kevin Symons\" (Manager Tek Foot), \"Steve Monroe\" (Braxley)\nLa punizione.\nTrama.\niCarly \u00e8 arrivato all'episodio n\u00b0 50 per cui tutti i protagonisti vogliono festeggiare. Purtroppo Sam viene messa in punizione, per cui dovr\u00e0 rimanere a scuola la sera stessa in cui dovrebbero registrare la puntata, cos\u00ec Carly e Freddie decidono che entro la fine di quella giornata avrebbero avuto anche loro una punizione, ma hanno avuto qualche difficolt\u00e0. Alla fine Carly riesce nel suo intento. Durante la 50\u00aa puntata svoltasi nell'aula di punizione, il loro strambo professore di geometria insulta il preside Franklin non sapendo di essere ripreso dalla telecamera nascosta. Il preside, sentitosi insultato mentre guardava iCarly con i suoi figli, arriva in classe, licenzia il professore e lascia andare tutti gli studenti.\nGuest star: David St. James (Mr. Howard), Tim Russ (Preside Franklin)\nL'appostamento.\nTrama.\nLa polizia scopre che un venditore di film vende DVD pirata e quindi si apposta nella casa di Carly e Spencer per cercare degli indizi che si rivelano solo degli idioti e degli scrocconi. Per accelerare le cose la banda di iCarly decide di risolvere il caso dei DVD pirata. Infine si scopre che i DVD sono sui pirati e non piratati.\nGuest star: Curtis Armstrong (Clerk), \"Asante Jones\" (Detective Tragg), \"Ryan Bollman\" (Spanky Stimbler), \"Wyatt Carper\" (figlio di Spanky).\nScuola nuova, amici nuovi.\nTrama.\nCarly riceve un invito per recarsi in una fantastica scuola. Ha dei dubbi, ma Freddie e Sam sono sicuri di una cosa: non la lasceranno andare. Per questo organizzano un piano per far saltare l'incontro con la preside. Il piano riesce, ma alla fine, pur essendo scoperti vengono perdonati da Carly, decidendo di rimanere con i suoi amici alla Ridgeway.\nScherma e schermaglie.\nTrama.\nFreddie, un po' stufo di passare tutto il suo tempo con delle ragazze, decide di andare da Spencer a tirare di scherma. Questa diventa poi un'ossessione, cos\u00ec Carly, infastidita, lo va a riferire alla mamma di Freddie che gli impedisce di praticare questo sport. Ma la ragazza, vedendo triste l'amico, cerca di riconvincere la signora Benson. Alla fine Freddie gioca e vince una partita.\niCarly va in tv.\nTrama.\nIl dirigente di un'emittente televisiva decide di inviare iCarly in televisione, ma il ruolo di Freddie \u00e8 diverso, \u00e8 costretto a fare i lavori pi\u00f9 umili. Inoltre, Carly e Sam, devono subire la presenza di un pupazzo antipatico. Con l'andare del tempo il dirigente si sbarazza, prima di Freddie, poi di Sam, ingaggia altre attrici e cambia nome allo show. Carly \u00e8 infelice, anche lei se ne va, cos\u00ec alla fine i ragazzi hanno di nuovo iCarly.\nGuest star: \"Jorge Enrique Abello\" (Dirigente), Sammi Hanratty (Figlia del dirigente), Rachel Fox (Amber Tate), \"Mary Sheer\" (Signora Benson), Leon Thomas III (Harper)\nVinci un incontro galante.\nTrama.\nGibby vorrebbe uscire con una ragazza che trova molto attraente. I ragazzi di iCarly decidono di aiutarlo attraverso un gioco; Gibby vorrebbe uscire con Shannon, che in realt\u00e0 ama Freddie, per cui, nel gioco, chiede il numero di Shannon sia a Carly e che a Sam, ma non potendolo dire per rispetto del gioco, gli danno degli indizi molto chiari ma che Gibby non comprende. Alla fine Gibby si aggiudicher\u00e0 un appuntamento con Carly. Per evitare di stare da sola con Gibby, Carly organizza un appuntamento multiplo, che coinvolger\u00e0 sia Freddie che Sam. Durante l'appuntamento, Gibby scoprir\u00e0 di avere un'anima gemella.\nGuest star: Noah Munck (Gibby), \"Annamarie Kenoyer\" (Shannon)\nVendetta d'amore.\nTrama.\nCarly viene sgridata dalla sua professoressa, arrabbiata in quanto il suo fidanzato l'ha mollata, per questo Spencer viene chiamato. Tra i due sar\u00e0 amore a prima vista, fino a che Spencer si accorger\u00e0 che lei \u00e8 troppo possessiva, per cui la lascia. Alla fine Carly, Sam e Freddie riusciranno a sbatterla in prigione a causa di canzoni scaricate illegalmente dalla prof. su l'MP3 regalato a Spencer.\nGuest star: \"Jessica Makinson\" (Miss Ackerman), Ashley Argota (Kathy)"}
{"id": "2419337", "revid": "1926649", "url": "https://it.wikipedia.org/wiki?curid=2419337", "title": "Emanuele Pellizzaro", "text": "Carriera.\nCalciatore.\nCresciuto nelle giovanili del Lanerossi Vicenza, debutta tra i professionisti proprio con i berici il 30 ottobre 1988 in Lanerossi Vicenza-Spezia 2-3. Con i vicentini disputa 4 stagioni di Serie C1, per un totale di 90 presenze e 2 gol.\nAll'inizio della stagione di Serie B 1992-1993 disputa 7 partite senza segnare nel , venendo ingaggiato nel mese di novembre dal Padova, con la cui maglia, in quasi due campionati, gioca 36 gare realizzando due gol, ed approdando in Serie A nella stagione 1994-1995.\nDopo avere disputato 3 sole partite senza reti in massima serie, viene ceduto alla Fidelis Andria nella stagione 1995-1996 di Serie B.\nNella stagione successiva torna al Padova, disputando altri due tornei di Serie B e, dopo la retrocessione, quello di Serie C1 nella stagione 1998-1999.\nPassa dunque al per due stagioni, per poi ritornare nuovamente a Padova, fino alla stagione 2002-2003 di Serie C1. Con il Padova gioca in totale 170 partite. Scende di categoria con il Rovigo in Serie D, dove gioca due stagioni dal 2003 al 2005. Chiude la carriera in Eccellenza alla Vigontina dove gioca tre stagioni.\nAllenatore.\nDalla stagione 2008-2009 di Prima Divisione \u00e8 il vice allenatore del Padova, al fianco di Carlo Sabatini prima e Attilio Tesser dopo (per sole 5 giornate). Nella stagione 2009-2010 \u00e8 stato confermato assieme a Carlo Sabatini sempre alla guida del Padova.\nIl 9 febbraio 2010 con l'arrivo di Nello Di Costanzo alla guida dei biancoscudati viene esonerato e al suo posto (come vice) arriva Renato Cioffi. Il 10 aprile ritorna sulla panchina del Padova con Carlo Sabatini. Il 2 luglio con l'arrivo di Alessandro Calori il suo posto viene preso da Alberto Maresi.\nNell'estate 2010 diventa l'allenatore degli Allievi Regionali del Padova.\nDalla stagione 2012-2013 alla stagione 2013-2014 guida gli Allievi Nazionali del Padova.\nDalla stagione 2014-2015 fino alla stagione 2016-2017, ha allenato gli Allievi dell'.\nIl 7 luglio 2017, torna ad allenare le giovanili del , guidando la formazione \"Under 17\". La stagione successiva, passa ad allenare la formazione \"Under 16\".\nNell'agosto del 2020 approda al settore giovanile del ."}
{"id": "2419339", "revid": "1543377", "url": "https://it.wikipedia.org/wiki?curid=2419339", "title": "Trattati di Velasco", "text": "L'espressione trattati di Velasco indica due documenti firmati a Velasco (oggi Freeport) il 14 maggio 1836 tra Antonio L\u00f3pez de Santa Anna, rappresentante il Messico, e la Repubblica del Texas, dopo la battaglia di San Jacinto (21 aprile 1836). I trattati fecero cessare le ostilit\u00e0 tra Texas e Messico e furono un importante passo avanti verso il riconoscimento dell'indipendenza del Texas."}
{"id": "2419344", "revid": "339392", "url": "https://it.wikipedia.org/wiki?curid=2419344", "title": "Manor Grand Prix", "text": ""}
{"id": "2419347", "revid": "36426", "url": "https://it.wikipedia.org/wiki?curid=2419347", "title": "Madonna dell'umilt\u00e0", "text": ""}
{"id": "2419348", "revid": "36426", "url": "https://it.wikipedia.org/wiki?curid=2419348", "title": "Madonna dell'Umilt\u00e0 (Filippo Lippi)", "text": ""}
{"id": "2419349", "revid": "36426", "url": "https://it.wikipedia.org/wiki?curid=2419349", "title": "Madonna dell'Umilt\u00e0 (Donatello)", "text": ""}
{"id": "2419350", "revid": "373458", "url": "https://it.wikipedia.org/wiki?curid=2419350", "title": "John B. Connally", "text": ""}
{"id": "2419351", "revid": "640277", "url": "https://it.wikipedia.org/wiki?curid=2419351", "title": "Gli insaziabili (Dampyr)", "text": ""}
{"id": "2419356", "revid": "121837", "url": "https://it.wikipedia.org/wiki?curid=2419356", "title": "Gracile", "text": ""}
{"id": "2419359", "revid": "124123", "url": "https://it.wikipedia.org/wiki?curid=2419359", "title": "Mariano Arista", "text": "\u00c8 stato il primo capo di Stato messicano ad essere nato nel XIX secolo.\nBiografia.\nMilitare di carriera, divenne generale nel 1831 a soli 29 anni, durante la Guerra dei pasticcini tra Messico e Francia, affront\u00f2 coraggiosamente la spedizione di Francesco d'Orl\u00e9ans, principe di Joinville, che bombard\u00f2 la fortezza di San Juan de Ul\u00faa, venendo anche fatto prigioniero. Membro del partito conservatore, Arista partecip\u00f2 anche alla guerra Messico-Stati Uniti, riuscendo a bloccare, l'8 maggio 1846, le truppe statunitensi nella battaglia di Palo Alto, al comando di 4000 uomini, riportando tuttavia perdite pesanti. Ministro della Guerra nel 1848, alla fine delle ostilit\u00e0, il 15 gennaio 1851 divenne presidente del Messico per il partito conservatore: conserv\u00f2 la carica fino al 6 gennaio 1853, quando si dimise per le lotte interne e l'ostilit\u00e0 del suo stesso gruppo politico. Stabilitosi in Spagna, Mariano Arista mor\u00ec a Lisbona il 7 agosto 1855 in seguito ad un litigio politico sfociato in una rissa tra Brasile e Messico."}
{"id": "2419367", "revid": "1305772", "url": "https://it.wikipedia.org/wiki?curid=2419367", "title": "Litorale Raguseo", "text": "Litorale Raguseo (in croato Dubrova\u010dko primorje) \u00e8 un comune di 2.161 abitanti nella regione raguseo-narentana in Croazia.\nIl comune \u00e8 posto lungo la costa a nord ovest di Ragusa. Slano \u00e8 il centro principale dove si concentra circa un quarto della popolazione.\nLocalit\u00e0.\nIl comune di Litorale Raguseo \u00e8 suddiviso in 20 frazioni (\"naselja\") di seguito elencate. Tra parentesi il nome in lingua italiana, generalmente desueto.\nLa sede comunale \u00e8 posta nella localit\u00e0 di Slano."}
{"id": "2419369", "revid": "124882560", "url": "https://it.wikipedia.org/wiki?curid=2419369", "title": "San Polo di Piave", "text": "San Polo di Piave (\"San Po\u0142o\" in veneto) \u00e8 un comune italiano di abitanti della provincia di Treviso in Veneto.\nStoria.\nLe origini di San Polo vanno ricercate nell'epoca romana: i primi centri abitati, infatti, godettero del transito della strada che da Oderzo raggiungeva Trento, passando per le attuali San Giorgio, Caminada e Tezze di Piave. Lungo il suo tracciato, non ancora ben definito, \u00e8 stato rinvenuto vario materiale archeologico come mattoni e embrici.\nDopo la distruzione di Oderzo da parte dei Longobardi (667), la zona venne spartita tra i vescovi di Treviso e Ceneda. La pieve di San Polo, invece, rappresent\u00f2 un'isola territoriale soggetta al patriarca di Aquileia, in quanto localizzata lungo il tragitto che il prelato percorreva per raggiungere Pavia, capitale del regno Longobardo. In effetti, dalla localit\u00e0 si poteva arrivare facilmente a un guado sul Piave e di l\u00ec alla via Postumia.\nNel XIV secolo una serie di eventi politici pose fine al potere temporale (ma non ecclesiastico) del patriarca e attorno al 1388 San Polo pass\u00f2 stabilmente sotto la Repubblica di Venezia.\nL'11 marzo 1452 il paese divenne sede di un piccolo feudo assegnato a Cristoforo da Tolentino, capitano di ventura che combatt\u00e9 sotto le insegne della Serenissima. Estintasi la sua discendenza, nel 1506 la contea fu assegnata ai Gabrieli, i quali vi permasero per tre secoli. L'ultimo conte di San Polo fu Angelo Maria Gabrieli, morto il 9 dicembre 1805.\nPur avendo perso ogni prerogativa amministrativa, il feudo continu\u00f2 a sussistere come propriet\u00e0 terriera sino a pochi decenni fa. Dopo l'estinzione dei Gabrieli, fu acquistato dapprima dai Vivante, banchieri veneziani di stirpe ebraica, quindi per due terzi dai Papadopoli e per un terzo dai nobili veneti Mioni; dopo la grande guerra tutte le propriet\u00e0 costituenti l'ex feudo sampolese vennero acquistate dai Giol (sia i Mioni che i Giol ebbero un ruolo anche nell'amministrazione locale). Solo il 26 giugno 1971 la vasta propriet\u00e0 venne smembrata tra gli ex mezzadri.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero il della popolazione. Di seguito sono riportati i gruppi pi\u00f9 consistenti:\nAmministrazione.\nAltre informazioni amministrative.\nLa denominazione del comune fino al 1867 era San Polo."}
{"id": "2419370", "revid": "1543377", "url": "https://it.wikipedia.org/wiki?curid=2419370", "title": "Bibliografia sull'araldica", "text": ""}
{"id": "2419372", "revid": "729019", "url": "https://it.wikipedia.org/wiki?curid=2419372", "title": "Piaggio P.8", "text": "Il Piaggio P.8 era un idroricognitore imbarcato catapultabile realizzato dall'azienda italiana S.A. Piaggio &amp; C. alla fine degli anni venti.\nStoria del progetto.\nIl progetto del P.8 viene realizzato per soddisfare un requisito emesso dalla Regia Marina nel 1927, e relativo alla fornitura di un piccolo idrovolante monoposto catapultabile per equipaggiare la classe di sommergibili \"Ettore Fieramosca\" destinata a diventare la prima classe di sommergibili portaerei italiana. Le specifiche tecniche riguardavano un velivolo dalle dimensioni contenute, con ali ripiegabili ed altri dispositivi atti a permetterne il facile e veloce rimessaggio nell'apposito hangar pressurizzato.\nAlla richiesta rispose la Piaggio con il suo P.8 e l'Aeronautica Macchi che propose il Macchi M.53.\nTecnica.\nIl P.8 era un velivolo di dimensioni contenute e dall'aspetto tradizionale; idrovolante monomotore monoplano ad ala alta con configurazione a scarponi. Al fine di poterlo ricoverare velocemente nell'apposito hangar cilindrico, applicato ai sommergibili ai quali era stato destinato, le ali, i galleggianti ed il castello tubolare che li collegava alla carlinga erano facilmente staccabili permettendo cos\u00ec al sommergibile di rimanere in emersione, e quindi pi\u00f9 vulnerabile ad eventuale avvistamento ed attacco nemico, per un tempo ridotto.\nLa fusoliera era caratterizzata dalla presenza di un abitacolo aperto dove trovava posto il pilota che aveva anche il compito di osservatore. Posteriormente terminava in un impennaggio tradizionale monoderiva dotato di piani orizzontali controventati.\nL'ala, a pianta rettangolare, era montata alta a parasole ed era collegata alla fusoliera tramite una coppia di montanti obliqui in tubo d'acciaio.\nI galleggianti erano collegati alla parte inferiore della fusoliera da un castello tubolare removibile.\nLa propulsione era affidata ad un Blackburn Cirrus Minor II, un motore aeronautico 4 cilindri in linea raffreddato ad aria, capace di erogare una potenza di 75 hp (56 kW), posizionato sul muso e racchiuso da una struttura metallica, soluzione votata alla ricerca della miglior penetrazione aerodinamica possibile.\nImpiego operativo.\nIl progetto del P.8 venne affidato inizialmente a Giovanni Pegna che, fortemente impegnato nella realizzazione dell'idrovolante da competizione Piaggio P.7, deleg\u00f2 all'ingegnere Giuseppe Gabrielli la realizzazione pratica del progetto. L'ingegner Gabrielli riusc\u00ec ad approntare la realizzazione del prototipo a Finalmarina gi\u00e0 alla fine del 1927. L'acquisto dell'aereo venne finalizzato il 22 febbraio 1928, ma a causa di alcuni ritardi il velivolo (matricola MM.95) and\u00f2 in volo per la prima volta il 12 novembre 1929.\nIl velivolo P.8, caratterizzato dall'ala alta e dalla costruzione quasi interamente metallica, effettu\u00f2 il suo primo volo quando l'intero programma relativo all'acquisizione di velivoli imbarcati su sommergibili era stato abbandonato dalla Regia Marina."}
{"id": "2419373", "revid": "767487", "url": "https://it.wikipedia.org/wiki?curid=2419373", "title": "Washington Cacciavillani", "text": "Era soprannominato \"El Chico\". Ottenne poi la cittadinanza italiana.\nCarriera.\nCome giocatore ha militato nel Club Atl\u00e9tico River Plate di Montevideo nella stagione 1954-1955, disputando 30 gare.\nViene poi ingaggiato in Italia dalla Pro Patria di Busto Arsizio, con la quale colleziona 6 presenze nella Serie A 1955-1956, andando a segno in occasione del pareggio esterno con il Lanerossi Vicenza, ed altre 25 partite segnando 2 reti nel successivo torneo di Serie B.\nIn seguito si trasferisce all', con la cui maglia scende in campo in campionato in una sola occasione.\nViene acquistato poi da Ravenna, Casertana e Siracusa, disputando 6 campionati in Serie C, pi\u00f9 altre 3 stagioni in IV Serie con la maglia del Floridia.\nIn carriera ha collezionato complessivamente 7 presenze ed una rete in Serie A e 25 presenze e 2 reti in Serie B.\nDa allenatore ha guidato le giovanili del Siracusa, la Leonzio, il Caltagirone, il Vittoria, il Cosenza, il Ragusa, il Trapani Calcio e la Palmese fra la Serie C e l'Interregionale.\nNel 1987-88 allena in Promozione siciliana la Folgore Castelvetrano per il girone di andata. \nNel 1989/1990 allena in promozione siciliana il Terranova Gela."}
{"id": "2419381", "revid": "1543377", "url": "https://it.wikipedia.org/wiki?curid=2419381", "title": "Insediamento del presidente degli Stati Uniti d'America", "text": "L'insediamento del presidente degli Stati Uniti \u00e8 la cerimonia tenuta all'inizio del mandato presidenziale. La Costituzione statunitense impone in realt\u00e0 un unico adempimento: che il presidente presti un giuramento o comunque una dichiarazione solenne prima di entrare in carica. Tuttavia, nel corso degli anni sono sorte numerose prassi che hanno esteso l'insediamento da spartana cerimonia sacramentale a vera e propria giornata di sfilate, discorsi e danze.\nQuesta giornata, nota oggi come Inauguration Day, cadde il 4 marzo dal 1793 al 1933. Nel 1933 la ratifica del 20\u00ba emendamento, modificando la data di inizio mandato, la fiss\u00f2 al 20 gennaio. Dalla presidenza di Martin Van Buren a quella di Jimmy Carter la cerimonia principale dell\"'Inauguration Day\" si tenne nel portico est del Campidoglio. Dal 1981, con l'insediamento di Ronald Reagan, si \u00e8 invece svolta sul lato ovest. Gli insediamenti di William Howard Taft nel 1909 e dello stesso Reagan nel 1985 si tennero dentro il Campidoglio a causa del freddo.\nDa quando Oliver Ellsworth amministr\u00f2 l'insediamento di John Adams, nessun altro presidente della Corte Suprema ha mai mancato a questo ufficio in una cerimonia d'insediamento regolarmente programmata. Allorch\u00e9 l\"'Inauguration Day\" \u00e8 caduto di domenica, il giudice ha assistito al giuramento o il giorno stesso o altrimenti due volte: il sabato in privato e il luned\u00ec in pubblico. La guerra del 1812 e la seconda guerra mondiale imposero di spostare la cerimonia da Washington.\nCerimonie d'insediamento.\nL'insediamento del primo presidente degli Stati Uniti, George Washington, ebbe luogo il 30 aprile 1789 alla Federal Hall di New York, amministrato da Robert R. Livingston, cancelliere dello Stato di New York. Nel 1801, Thomas Jefferson divenne il primo presidente a entrare in carica a Washington, che divenne capitale federale solo quell'anno. L\"'Inauguration Day\" si teneva in origine il 4 marzo, quattro mesi dopo il giorno delle elezioni, ma fu spostato al mezzogiorno del 20 gennaio dal 20\u00ba emendamento nel 1933.\nLe celebrazioni durano generalmente dieci giorni, dal quinto precedente l\"'Inauguration Day\" al quinto successivo. Nel 1973, per\u00f2, quelle del secondo insediamento di Nixon vennero funestate dalla morte di Lyndon Johnson il 22 gennaio, e si interruppero per il funerale di stato. A causa dei lavori in corso sulla scalinata centrale del lato orientale del Campidoglio, il feretro di Johnson fu trasportato per i gradini dell'ala del Senato al momento del trasferimento alla rotonda per l'omaggio alla salma. Dopo essere stato esposto, usc\u00ec dall'ala della Camera.\nL\"'Inauguration Day\" \u00e8 giorno festivo federale osservato solo dagli impiegati federali del Distretto di Columbia, delle contee di Montgomery e Prince George nel Maryland, di quelle di Arlington e Fairfax in Virginia, e delle citt\u00e0 di Alexandria e Fairfax sempre in Virginia, purch\u00e9 essi siano in servizio ordinario quel giorno. Non sono previste ferie supplementari per gli impiegati non in servizio e gli studenti che non hanno lezione. Il giorno festivo \u00e8 infatti programmato soprattutto per decongestionare il traffico durante l'importante evento.\nOrganizzazione.\nDal 1901 tutte le cerimonie d'insediamento al Campidoglio sono state organizzate da un'apposita commissione parlamentare, il \"Joint Congressional Committee on Inaugural Ceremonies\". Le forze armate statunitensi hanno sempre partecipato a tutte le cerimonie dai tempi di George Washington, poich\u00e9 il presidente ne \u00e8 comandante in capo. Dal primo insediamento di Eisenhower (1953), la loro partecipazione \u00e8 stata coordinata da un'altra commissione, l\"'Armed Forces Inaugural Committee\" (in seguito \"Joint Task Force-Armed Forces Inaugural Committee\").\nL'ente legale che raccoglie e ripartisce i fondi destinati ad eventi paralleli, come balli e sfilate, \u00e8 il \"Presidential Inaugural Committee\".\nSedi.\nTutte tranne una delle cerimonie d'insediamento sono state tenute nei locali della sede del Congresso. George Washington pronunci\u00f2 il primo discorso alla Federal Hall di New York e il secondo alla Congress Hall di Philadelphia. Anche Adams lo tenne in quest'ultima sede, Thomas Jefferson invece al Campidoglio, cos\u00ec come tutti gli altri presidenti da allora. Solo il quarto discorso di Franklin D. Roosevelt fu tenuto alla Casa Bianca. Secondo le condizioni meteorologiche, la rituale entrata in carica pu\u00f2 essere tenuta dentro o fuori dall'edificio del Campidoglio.\nDate.\nLe cerimonie d'insediamento sono state tenute in cinque diverse date dell'anno: il 30 aprile, il 4 marzo, il 5 marzo, il 20 gennaio, il 21 gennaio. Washington pronunci\u00f2 il primo discorso il 30 aprile 1789 e il secondo il 4 marzo 1793 (termine iniziale dei mandati presidenziali). La data del 4 marzo fu cambiata in quella del 20 gennaio dal 20\u00ba emendamento.\nEccezioni domenicali.\nDal 1793 al 1933 i discorsi d'insediamento furono sempre tenuti il 4 marzo con quattro sole eccezioni. Poich\u00e9 quella data cadeva di domenica nei rispettivi anni di inizio mandato, Monroe, Taylor, Hayes e Wilson tennero i loro discorsi il luned\u00ec 5 marzo. Dal 1937, invece, la cerimonia si \u00e8 sempre svolta il 20 gennaio con tre sole eccezioni (fuor delle ipotesi di fine prematura del mandato): Eisenhower, Reagan e Obama pronunciarono uno dei loro discorsi il luned\u00ec 21 gennaio.\nPartecipanti.\nOltre al pubblico, sono generalmente presenti alla cerimonia i membri del Congresso, i giudici della Corte Suprema, gli alti ufficiali militari e altri dignitari.\nAnche il presidente uscente partecipa di solito all'insediamento del nuovo. Vi sono state cinque eccezioni:\nAspetti cerimoniali.\nGiuramenti.\nDal 1937 anche il vicepresidente eletto presta giuramento nella stessa cerimonia; prima di allora, il giuramento era pronunciato in Senato. Il vicepresidente eletto giura per primo. A differenza di quanto avviene per il presidente, la Costituzione non stabilisce un giuramento vicepresidenziale. Molte varianti sono state adottate dal 1789. La formula corrente, recitata anche dai Senatori, dai Rappresentanti e da altri responsabili di governo, \u00e8 quella in uso dal 1884:\nLa formula \u00e8 seguita da quattro rulli di tamburi e fanfare (\"ruffles and flourishes\") e dall'inno \"Hail, Columbia\".\nA mezzogiorno inizia il nuovo mandato presidenziale. Pi\u00f9 o meno a quel punto il presidente eletto presta giuramento, tradizionalmente nelle mani del presidente della Corte Suprema, con la formula prevista all'articolo II, sezione 1 della Costituzione:\nSecondo un'unica fonte, la biografia di Washington di Washington Irving, le parole \u201cso help me God\u201d furono aggiunte dal primo presidente degli Stati Uniti durante il suo primo insediamento, subito dopo aver giurato. Non esiste per\u00f2 alcuna testimonianza contemporanea del fatto. Anzi, l'unica fonte dell'epoca che riproduce per intero il giuramento di Washington omette completamente la postilla religiosa. Il pi\u00f9 antico articolo di giornale che riporti le parole esatte di un giuramento (quello di Chester Arthur nel 1881) descrive una procedura a domanda e risposta in cui l'invocazione \u201cso help me God\u201d appare di carattere personale, e non ufficiale. L'epoca di adozione della procedura corrente, in cui il presidente della Corte Suprema pronuncia il giuramento e il presidente eletto lo ripete, \u00e8 ignota.\nNella prestazione del giuramento non \u00e8 richiesto l'uso di alcun libro, n\u00e9 in particolare di un testo sacro, e la Costituzione non ne fa menzione. Essendo per\u00f2 consuetudine (almeno nel XVIII-XIX secolo) usare la Bibbia nei giuramenti, cos\u00ec \u00e8 generalmente avvenuto. In alcune occasioni \u00e8 rimasto attestato il passaggio sul quale il testo sacro era aperto. Un solo presidente, Franklin Pierce, ha notoriamente compiuto una solenne dichiarazione anzich\u00e9 un giuramento, sebbene esistano testimonianze discordi anche su Herbert Hoover (l'uso della Bibbia, attestato, suggerisce per\u00f2 che anch'egli abbia prestato giuramento). Barack Obama e Donald Trump usarono la Bibbia di Lincoln.\nIl giuramento presidenziale \u00e8 stato amministrato da quindici presidenti della Corte Suprema, un giudice associato della stessa e due giudici dello Stato di New York.\nSubito dopo il giuramento, la banda esegue quattro rulli di tamburi e fanfare e l'inno \"Hail to the Chief\", seguito da ventuno salve d'obice della \"Presidential Salute Battery\" (batteria d'omaggio presidenziale) del 3\u00ba reggimento di fanteria degli Stati Uniti.\nDiscorso d'insediamento.\nDi solito, il presidente appena entrato in carica pronuncia un discorso d'insediamento. Fino a quello di William McKinley nel 1897 il presidente eletto parlava prima di giurare; McKinley per\u00f2 chiese di poter cambiare per avere l'opportunit\u00e0 di chiudere il discorso ripetendo la formula del giuramento prestato. Quattro presidenti non tennero mai alcun discorso: Tyler, Fillmore, Andrew Johnson e Arthur. Essi presero infatti il posto di un presidente deceduto in corso di mandato, e non furono poi rieletti. 37 presidenti degli Stati Uniti hanno pronunciato in tutto 54 discorsi. Il secondo discorso di Washington fu il pi\u00f9 breve (135 parole), mentre il pi\u00f9 lungo fu quello pronunciato da Harrison (8.495 parole).\nAspetti religiosi.\nDal 1937 la cerimonia ha incluso due o pi\u00f9 preghiere rituali. Occasionalmente hanno avuto luogo esecuzioni di brani musicali e letture di passi poetici.\nAspetti extracerimoniali.\nPranzo del Congresso.\nDal 1953, presidente e vicepresidente sono stati ospiti d'onore al pranzo tenuto presso il Congresso degli Stati Uniti subito dopo la cerimonia. Eccettuati il discorso sullo stato dell'Unione, la \"Red Mass\" e i funerali di Stato, \u00e8 questa l'unica altra occasione in cui presidente, vicepresidente e membri delle due Camere si radunano nello stesso luogo.\nSfilata.\nDal secondo insediamento di Thomas Jefferson (1805) \u00e8 sorta la tradizione della sfilata del presidente lungo Pennsylvania Avenue, dal Campidoglio alla Casa Bianca. Il solo presidente che non lo fece fu Ronald Reagan, al suo secondo insediamento (1985), per via delle avverse condizioni meteorologiche, con basse temperature aggravate dal vento forte. Reagan sfil\u00f2 invece in occasione del primo insediamento (1981), tra i festeggiamenti per la liberazione dei 52 statunitensi sequestrati 444 giorni prima in Iran, la cui notizia fu comunicata appena qualche minuto dopo l'inizio del mandato. Nel 1977, Jimmy Carter si rec\u00f2 dal Campidoglio alla Casa Bianca a piedi, cosa evitata dai successori, che per ragioni di sicurezza hanno effettuato in questo modo soltanto parte del percorso.\nUfficio religioso.\nLa tradizione dell'ufficio religioso nazionale, svolto solitamente il giorno dopo l'insediamento, risale a George Washington e, dal tempo di Franklin D. Roosevelt, la funzione \u00e8 stata tenuta alla Cattedrale dei Santi Pietro e Paolo.\nSicurezza.\nComplesso \u00e8 il problema della sicurezza delle cerimonie d'insediamento. Esso coinvolge non solo i servizi segreti, ma anche altri organismi esecutivi federali, l'ICE-FPS (\"Immigration and Customs Enforcement-Office of Federal Protective Service\"), tutti e cinque i rami delle forze armate, l'USCP (\"United States Capitol Police\") e l'MPDC (\"Metropolitan Police Department of the District of Columbia\"). Gli organismi federali possono a volte chiedere l'assistenza di enti esecutivi locali in tutti gli Stati Uniti. Una delle questioni centrali \u00e8 assicurare a eventuali manifestanti la possibilit\u00e0 di tenere liberi comizi, proteggendo al contempo i funzionari governativi a rischio di attentato."}
{"id": "2419382", "revid": "423283", "url": "https://it.wikipedia.org/wiki?curid=2419382", "title": "Albo d'oro dei Campionati mondiali di sci nordico", "text": "L'albo d'oro dei Campionati mondiali di sci nordico elenca tutti gli atleti e le squadre vincitori di medaglie nelle rassegne iridate, che si svolgono dal 1924 a cadenza variabile. Nel salto con gli sci e nello sci di fondo (ma non nella combinata nordica) dal 1924 al 1984 i Campionati mondiali hanno coinciso, in tutto o in parte, con le gare di sci nordico ai Giochi olimpici invernali e le medaglie olimpiche generalmente avevano anche valenza iridata.\nNel corso del tempo il numero delle gare iridate di sci nordico \u00e8 progressivamente aumentato e dalle tre prove disputate a Chamonix 1924 si \u00e8 giunti alle ventidue di Seedorf in Tirol 2019. Le competizioni olimpiche e iridate femminili sono state introdotte a partire da nello sci di fondo e a partire da Liberec 2009 nel salto con gli sci. A Oberstdorf 2021 \u00e8 stata introdotta una gara individuale di combinata nordica femminile.\nNel contesto di alcune rassegne olimpiche (, , e ) e iridate (Zakopane 1939 e Cortina d'Ampezzo 1941, edizione quest'ultima in seguito dichiarata nulla dalla FIS) si sono disputate anche gare di pattuglia militare, considerate per\u00f2 sport dimostrativo e i cui risultati non vengono quindi inclusi nell'albo d'oro della manifestazione. Un'altra specialit\u00e0 dello sci nordico, il biathlon - posto sotto l'egida di una federazione internazionale distinta dalla FIS, l'IBU -, tradizionalmente viene considerata separatamente; conta proprie rassegne iridate dal 1958 e fa parte del programma olimpico da ."}
{"id": "2419388", "revid": "640225", "url": "https://it.wikipedia.org/wiki?curid=2419388", "title": "Madonna Boni-Carnesecchi", "text": "La Madonna dell'Umilt\u00e0 \u00e8 un dipinto tempera su tavola (96x52 cm) di Masolino, datato su un'iscrizione sulla base 1423 e conservato nella Kunsthalle di Brema. Si tratta della prima opera datata con certezza dell'autore. Nel 2011 l'opera era in deposito nell'Alte Pinakothek di Monaco di Baviera.\nStoria.\nL'opera \u00e8 detta anche Madonna Boni-Carnesecchi per via degli stemmi delle due famiglie fiorentine che decorano la base. Probabilmente venne eseguita in occasione di un matrimonio tra le due famiglie.\nIn quell'anno Masolino, per la precisione nel gennaio, si era iscritto all'Arte dei Medici e Speziali per poter lavorare a Firenze. Il compagno di altre famose opere, Masaccio, risultava invece iscritto da un anno prima: a questo periodo viene fatto risalire l'incontro e l'inizio del sodalizio tra i due pittori, che all'inizio doveva essere nato come una collaborazione informale. Il pi\u00f9 anziano pittore Masolino, con un gran numero di commissioni, delegava parti di opere a Masaccio. Nel caso della \"Madonna col Bambino\" per\u00f2 non \u00e8 stata individuata la mano di Masaccio e, visto anche il carattere piccolo dell'opera nata per la devozione privata, \u00e8 interamente ascritta a Masolino.\nDescrizione.\nSi tratta di una Madonna dell'Umilt\u00e0, un pannello dove la Vergine col Bambino \u00e8 rappresentata seduta in terra, magari su un sontuoso cuscino, ed era l'opposto iconografico della Maest\u00e0, dove la Vergine era ritratta in trono. Questo tema, legato all'umilt\u00e0 della Chiesa (simboleggiata dalla Vergine) fu molto popolare a Firenze tra la fine del Trecento e i primi decenni del Quattrocento.\nQuesta opera \u00e8 il pi\u00f9 sicuro esempio di stile dell'artista all'epoca dell'incontro con Masaccio. La scelta di pochi colori, stesi in ampie campiture (blu del manto, rosso della veste, fondo oro), semplificano la composizione e la rendono pi\u00f9 concentrata sul rapporto tra madre e figlio, senza distrazioni.\nLa figura della Vergine col Bambino trasmette un'impressione di nobilt\u00e0 e monumentalit\u00e0. Se da una parte sono ancora ben visibili stilemi del gotico internazionale, come le falcate lineari e ritmiche dell'orlo della veste, dall'altro l'opera appare aggiornata a una certa plasticit\u00e0, soprattutto nel Bambino, che appare ben tornito. Grande raffinatezza \u00e8 prodigata nella modellatura dei volti della Vergine e del Bambino, con la delicata consistenza delle carnagioni resa con grande abilit\u00e0 e sottigliezza. In questo senso la perfezione della Madonna la fa assomigliare a una preziosa miniatura, dall'espressivit\u00e0 idealizzata, come nelle opere della maggior parte dei pittori della sua generazione. D'altro canto si notano in quest'opera anche elementi innovativi, come la ricerca di una gestualit\u00e0 pi\u00f9 naturale, ispirata alla quotidianit\u00e0, e il tentativo di semplificare le forme volumetriche, che ponevano Masolino, in termini di innovazione, una spanna ben al di sopra degli altri pittori che dominavano allora la scena fiorentina, come Bicci di Lorenzo. Furono probabilmente proprio questi interessi all'avanguardia che fecero di Masolino il pittore dell'epoca pi\u00f9 apprezzabile anche da un rivoluzionario come Masaccio."}
{"id": "2419389", "revid": "712828", "url": "https://it.wikipedia.org/wiki?curid=2419389", "title": "Andromeda Nero", "text": ""}
{"id": "2419400", "revid": "342773", "url": "https://it.wikipedia.org/wiki?curid=2419400", "title": "Dragone Nero", "text": ""}
{"id": "2419401", "revid": "228587", "url": "https://it.wikipedia.org/wiki?curid=2419401", "title": "Rigenerazione di cartucce", "text": "La rigenerazione di cartucce \u00e8 un processo tramite il quale le cartucce di inchiostro esauste vengono ripristinate all'uso.\nStampanti (laser, ink-jet, nastro), fax e macchine da scrivere, producono cartucce esauste che sono classificate come \"rifiuti speciali non pericolosi\". Molte di queste cartucce possono essere rigenerate sostituendo le parti monouso come componenti ottici, toner, inchiostri e nastri. Sostituendo le parti esauste e riutilizzando i contenitori e gli ingranaggi viene quindi creato un prodotto che in termini di durata e qualit\u00e0 \u00e8 paragonabile all'originale.\nProcesso di rigenerazione.\nIl processo di rigenerazione avviene generalmente in quattro fasi:\nVantaggi della rigenerazione di cartucce.\nLa rigenerazione delle cartucce porta sia a un risparmio economico per l'utilizzatore finale, sia a vantaggi per l'ambiente e l'ecologia, perch\u00e9 permette di:"}
{"id": "2419403", "revid": "729019", "url": "https://it.wikipedia.org/wiki?curid=2419403", "title": "Louis Picamoles", "text": "Biografia.\nPicamoles inizi\u00f2 a giocare a rugby in un club di Le Chesnay, cittadina della regione dell'\u00cele-de-France. Nella prima adolescenza si trasfer\u00ec a Montpellier con la famiglia continuando l'attivit\u00e0 sportiva nelle squadre locali, fino a entrare nell'accademia del Montpellier H\u00e9rault Rugby a 17 anni.\nL'esordio professionistico avvenne durante la stagione 2004-2005 del Top 16, quando aveva solo diciotto anni. Nella stessa annata esordirono tra i professionisti anche Fulgence Ouedraogo, Fran\u00e7ois Trinh-Duc e Julien Tomas suoi coetanei e compagni di giovanili nel Montpellier; assieme diventarono successivamente un punto di riferimento nel club e raggiunsero la nazionale francese, guadagnandosi dalla stampa il soprannome \"Les Quatre Fantastiques\". Dopo aver ottenuto una ventina di presenze nei primi tre anni, Picamoles si impose come titolare nel corso del Top 14 2007-2008, al termine del quale fu nominato nella formazione ideale del torneo nel ruolo di terza linea centro. Arrivato al quinto anno di permanenza nel Montpellier, nel gennaio 2009 firm\u00f2 un accordo quadriennale che lo leg\u00f2 al a partire dalla stagione successiva. Il primo triennio con la nuova squadra fu ricco di successi: dopo la vittoria dell'Heineken Cup 2009-2010, conquist\u00f2 il Top 14 2010-2011, giocando da titolare la finale proprio contro Montpellier, e il Top 14 2011-2012. Questi tre titoli consecutivi furono, per\u00f2, seguiti da un lungo periodo di insuccessi, dove, nonostante discreti risultati di squadra, la maggiore soddisfazione fu l'inclusione nei candidati al premio di giocatore dell'anno dell'ERC nell'annata 2013-2014. Dopo aver trascorso sette anni nel Tolosa, nel novembre 2015 annunci\u00f2 il suo trasferimento in Inghilterra nel . Esord\u00ec con la formazione inglese nell'English Premiership 2016-2017 al cui termine, nonostante il settimo posto finale dei \"Saints\", fu inserito nella squadra ideale del torneo. L'esperienza d'oltremanica dur\u00f2, per\u00f2, una sola stagione, dopo la quale fece ritorno in Francia al Montpellier. Il primo anno con il suo vecchio club fu notevole: nominato capitano dall'allenatore Vern Cotter, condusse la squadra alla finale di Top 14 persa contro segnando dodici mete durante la competizione (miglior marcatore tra gli avanti). Nel novembre 2019, nel corso di un incontro della fase a gironi dell'European Rugby Champions Cup 2019-2020, sub\u00ec un grave infortunio al ginocchio che lo tenne lontano dai campi da gioco per pi\u00f9 di un anno.\nPicamoles rappresent\u00f2 la selezione francese a livello sia universitario sia Under-19 (categoria nella quale partecip\u00f2, nel 2005, al campionato del mondo) e Under-21 (Sei Nazioni di categoria). Nel 2008 il commissario tecnico della Marc Li\u00e8vremont lo incluse nella squadra per il Sei Nazioni. Esord\u00ec in nazionale alla seconda giornata subentrando dalla panchina contro l'; gioc\u00f2 poi come titolare le sfide contro e . Successivamente fu presente in tutti gli incontri del tour estivo e della sessione novembrina di amichevoli, durante la quale segn\u00f2 la sua prima meta internazionale contro i Pacific Islanders. Anche nella stagione seguente fu utilizzato con regolarit\u00e0, disputando ancora il Sei Nazioni e i \"test-match\" di giugno e di novembre. Nonostante nei due anni successivi fosse sceso in campo solamente nelle due partite della tourn\u00e8e estiva 2010, Lievremont lo selezion\u00f2 nel gruppo allargato per la . Le buone prestazioni nelle sfide preparatorie gli valsero la convocazione definitiva per il mondiale, dove gioc\u00f2 solo tre degli incontri che portarono i \"Bleus\" fino alla finale persa contro la . La nuova gestione di Philippe Saint-Andr\u00e9 lo vide subito impiegato con costanza; nelle prime tre annate manc\u00f2 solamente tre partite tra quelle disputate dalla Francia, saltando per\u00f2 le amichevoli autunnali sia nel 2013 sia nel 2014. Un'infezione polmonare contratta nell'estate 2014 e un infortunio alla coscia subito nel gennaio 2015 lo tennero lontano dalla nazionale per quasi un anno. A dispetto di ci\u00f2, Saint-Andr\u00e9 lo selezion\u00f2 per la . Nel corso della competizione iridata, della quale manc\u00f2 una sola sfida, raggiunse il traguardo della cinquantesima presenza in nazionale nel primo incontro con l'Italia, successivamente segn\u00f2 l'unica meta dei transalpini nella sconfitta ai quarti di finale per mano degli \"All Blacks\". Il nuovo selezionatore della nazionale francese Guy Nov\u00e8s lo chiam\u00f2 per il Sei Nazioni 2016, ma un infortunio subito dopo quindici minuti della sfida inaugurale con l'Italia mise fine al suo torneo. Ritornato in occasione del tour di giugno, non salt\u00f2 pi\u00f9 nessun incontro della gestione di Nov\u00e8s durata fino a dicembre 2017. Jacques Brunel, subentrato come commissario tecnico, lo selezion\u00f2 per il Sei Nazioni 2018, facendolo entrare dalla panchina contro la alla seconda giornata. I comportamenti inappropriati tenuti da Picamoles e da altri otto compagni di squadra la sera dopo quella partita furono, per\u00f2, la causa della sua esclusione dalla continuazione del torneo. Fece ritorno in nazionale solo a novembre, in occasione dei \"test-match\" autunnali che disput\u00f2 tutti dal primo minuto, cos\u00ec come i successivi incontri del Sei Nazioni 2019. Dopo aver ben figurato nelle amichevoli preparatorie, Brunel lo incluse tra i convocati definitivi per la . Nella sfida della fase a gironi contro gli vest\u00ec per la prima e unica volta la fascia di capitano. Solo diciotto giorni dopo, al termine del quarto di finale perso contro il , Picamoles annunci\u00f2 il ritir\u00f2 dall'attivit\u00e0 internazionale. In quel momento risultava essere primo per presenze come numero otto titolare nella nazionale francese (60) e decimo, a pari merito con Imanol Harinordoquy, per apparizioni totali (82).\nPicamoles pu\u00f2 vantare una presenza con i Barbarians francesi ottenuta nella partita contro disputata nel novembre 2010."}
{"id": "2419404", "revid": "486946", "url": "https://it.wikipedia.org/wiki?curid=2419404", "title": "Bohnaparte", "text": ""}
{"id": "2419405", "revid": "2221056", "url": "https://it.wikipedia.org/wiki?curid=2419405", "title": "Stadio Friuli", "text": " \nLo stadio Friuli \u00e8 un impianto multisportivo italiano di Udine.\nSituato in localit\u00e0 Rizzi a dal centro cittadino e a un'altitudine di , fu inaugurato nel 1976 e ristrutturato a pi\u00f9 riprese (da ultimo nel quadriennio 2013-2016).\nSi tratta del pi\u00f9 grande impianto scoperto del Friuli-Venezia Giulia e il ventesimo d'Italia, e ospita le gare interne del club calcistico dell', societ\u00e0 che ne ha la gestione.\nIn passato fu noto come \"Stadio dei Rizzi\", prima dell'intitolazione definitiva e, familiarmente, \"il Diamante\".\nPrima di ospitare incontri di serie A calcistici, lo stadio, all'epoca noto come \"dei Rizzi\", fu sede dell'incontro di spareggio che assegn\u00f2 lo scudetto del rugby alla fine del campionato 1976-77 tra e , e in seguito ospit\u00f2 alcuni incontri internazionali di tale disciplina tra cui quello tra e nel 2009.\nDal 2013 proprietaria dell'impianto \u00e8 l', usufruttuaria per 99 anni della superficie concessa dal comune di Udine dietro un corrispettivo di 4,55 milioni di euro.\nLo stadio \u00e8 quindi il secondo impianto moderno italiano di propriet\u00e0 dopo lo Juventus Stadium di Torino.\nDal 2016 lo stadio \u00e8 noto con il nome commerciale di Dacia Arena, denominazione che il comune non permette, comunque, per eventi non riguardanti l'Udinese.\nDal 2018 il suo terreno di gioco \u00e8 in erba ibrida (mista naturale-sintetico) su brevetto SISGrass.\nStoria.\nEdificazione e dati introduttivi.\nCostruito per volere dell'allora sindaco di Udine, Angelo Candolini, che voleva dare un nuovo e pi\u00f9 moderno campo di casa alla squadra di calcio cittadina (la quale a quel tempo militava nelle categorie inferiori del calcio italiano) in sostituzione del vecchio stadio Moretti, lo stadio Friuli fu progettato da Giuliano Parmegiani e Lorenzo Giacomuzzi Moore, che nel concepirne la struttura si ispirarono allo stadio Olimpico di Monaco di Baviera e al Gateway Arch di St. Louis nel Missouri: l'impianto fu infatti costruito in larga parte a terrapieno, in una conca al di sotto del livello del terreno. Tale scelta consent\u00ec di ridurre notevolmente l'impatto della struttura sull'ambiente circostante.\nLe torri faro, alte 59,20\u00a0m, furono invece progettate da Luciano Del Zotto: si trattava di strutture tubolari colorate di rosso e bianco, al fine permetterne l'individuazione da parte dei velivoli ed evitare il rischio di collisioni.\nLa prima porzione dell'impianto a prendere forma fu l'arco che regge la copertura della tribuna centrale. Tale manufatto (divenuto nel tempo il simbolo stesso dell'impianto) \u00e8 lungo circa 200 metri e alto 31,30 metri; costituito da una serie di 17 blocchi in cemento armato, \u00e8 interamente percorribile tramite un passaggio pedonale interno. I suoi appoggi sono formati da due fondamenta alte 9 metri, lunghe 24 e larghe 5.\nAll'atto dell'inaugurazione, in occasione della partita di Serie C - del 26 settembre 1976, l'impianto era ancora senza nome (era denominato informalmente \"Stadio dei Rizzi\", dal nome del quartiere circostante) ed incompleto: gli unici spalti realizzati con struttura in cemento erano quelli della tribuna coperta, mentre il resto (le curve e i distinti) era ancora in nuda terra, consentendo di accogliere anche fino a 50 000 spettatori. Solo negli anni ottanta tutti i settori vennero \"stabilizzati\" posandovi delle travi di cemento armato prefabbricato e successivamente dotati di seggiolini; il \"Friuli\" divenne cos\u00ec il 6\u00ba stadio italiano per capienza e tra i principali per estensione (esso misurava infatti 285\u00a0m in lunghezza e 245\u00a0m. in larghezza).\nL'inaugurazione avvenne appena 10 giorni dopo la seconda grande scossa del terremoto del Friuli: anche durante l'incontro si verific\u00f2 una scossa di assestamento, che fece tremare l'arco di copertura della tribuna, ma non tutti i spettatori presenti, intenti a seguire il gioco, se ne accorsero. Fu proprio tale tragico evento (oltre alla concomitanza con le celebrazioni per il centenario dell'emigrazione friulana in Argentina) a suggerire l'intitolazione dell'impianto, che fu ratificata nella delibera del consiglio comunale del 3 marzo 1978 (nella quale si deliber\u00f2 anche di battezzare il piazzale antistante il nuovo stadio \"piazzale Argentina\"), approvata all'unanimit\u00e0 dai 40 consiglieri presenti.\nL'impianto fu concepito come struttura polifunzionale e polisportiva: sotto la tribuna coperta (avente una superficie di 6\u00a0440\u00a0m\u00b2 il cui \"arco\" di copertura \u00e8 alto 31,30\u00a0m) erano presenti uffici, sale e palestre, che a partire dal 2012 erano stati acquisiti in esclusiva dall', dopo circa 30 anni di condivisione con altre societ\u00e0 sportive della citt\u00e0 (scherma, ginnastica, arti marziali e atletica). La pista d'atletica a 8 corsie che correva attorno al campo fu invece usata solo in tre occasioni durante tutta la propria esistenza.\nMaxischermi: dal tabellone al \"Cosmo\".\nAl momento dell'apertura, lo stadio Friuli non disponeva n\u00e9 di maxischermo n\u00e9 di alcun ausilio analogo a beneficio del pubblico. Nel giro di pochi anni venne installato un tabellone segnapunti dietro la curva nord, che venne poi rimosso nel 1990, lasciandone per\u00f2 intatto il telaio di sostegno.\nNel 1984 l'allora presidente dell' Lamberto Mazza decise di dotare lo stadio di un vero e proprio maxischermo. L'impianto, denominato \"Cosmo\", cost\u00f2 5 miliardi di lire e venne inaugurato l'8 maggio di quell'anno al di sopra della curva sud. Esso si caratterizzava per le sue imponenti dimensioni (era alto 8 metri e largo 9,45), che lo rendevano il terzo maxischermo pi\u00f9 grande del mondo all'interno di uno stadio, preceduto solo da quello del Memorial Coliseum di Los Angeles (10,88\u00a0m\u00a0\u00d7\u00a014,85\u00a0m) e dall'apparecchio del Veterans Stadium di Filadelfia.\nL'impianto, composto da circa trasduttori ottici, impiegava altres\u00ec una tecnologia avveniristica, sviluppata dall'industria giapponese Matsushita (poi divenuta Panasonic Corporation), che consentiva di intrattenere gli spettatori con un vero e proprio palinsesto, prodotto periodicamente dalla regia della Zeta Color S.p.a (societ\u00e0 proprietaria dell'apparecchio). Di norma, veniva acceso un'ora prima della gara per proporre contenuti audiovisivi d'informazione, spettacolo e divertimento (quali cartoni animati o sequenze dei gran premi di Formula 1). Durante la partita proponeva cicli di spot pubblicitari ed aggiornamenti in tempo reale sui risultati degli altri campi, mentre al termine trasmetteva schedina, classifica del campionato e replay dei gol dell'incontro appena concluso.\nIl \"Cosmo\" rimase in uso fino al 1991, quando venne disattivato a seguito di una causa legale tra la Zeta Color e il nuovo proprietario dell', Giampaolo Pozzo. L'impianto rimase abbandonato fino al 2010, quando il Comune di Udine si fece carico di smontare il vecchio schermo e riconsegnare al proprietario tutte le parti elettroniche interne, dentro 4 containers. Nella struttura portante di cemento, rimasta vuota, l' provvide ad installare un nuovo display di ultima generazione, composto da LED. Con i suoi 161\u00a0m\u00b2 di superficie il \"nuovo\" \"Cosmo\" fu il pi\u00f9 grande megaschermo presente in uno stadio europeo. Inaugurato il 19 settembre 2010, in occasione dell'incontro di campionato -, cost\u00f2 circa euro, e rimase attivo fino all'inizio della ristrutturazione dello stadio Friuli. Il 2 febbraio 2015 l'impianto \u00e8 stato smontato e riassemblato in due nuovi maxischermi, posti sotto la copertura delle due nuove curve.\nInterventi di rinnovamento.\nIl principale intervento di restyling venne posto in opera in previsione dei Mondiali di Italia '90. I lavori, che costarono circa 5 miliardi di lire, consistettero nella realizzazione di parcheggi per posti auto, creazione di una nuova sala stampa, installazione di nuovi seggiolini, miglioramento del sistema d'illuminazione e costruzione di due torrette sopra le curve per consentire riprese televisive con un colpo d'occhio su tutto l'impianto. Venne inoltre montata all'ingresso principale dello stadio, dietro la tribuna, una tensostruttura chiamata \"pallone\" (analoga a quella installata presso lo stadio Sant'Elia di Cagliari). La struttura dello stadio comunque non sub\u00ec cambiamenti, e ci\u00f2 consent\u00ec di renderlo agibile (assieme allo stadio Via del Mare di Lecce) ben prima degli altri impianti coinvolti nella Coppa del Mondo. Udine fu inoltre l'unica citt\u00e0 che non usufr\u00ec di tutti i finanziamenti pubblici per ristrutturare lo stadio, buona parte dei quali vennero reimpiegati per la costruzione dello stadio Nereo Rocco di Trieste.\nPer ottenere l'omologazione della UEFA in vista della partecipazione dell'Udinese alla Champions League, nel 2005 le due curve furono dotate di seggiolini con schienale di colore blu-azzurro (mentre prima vi erano solamente gradoni in cemento). Furono contestualmente smantellate le barriere tra gli spalti e il terreno di gioco (che vennero per\u00f2 mantenute di fronte al settore ospiti per motivi di sicurezza).\nLa promulgazione del cosiddetto decreto Pisanu in materia di sicurezza all'interno degli stadi calcistici rese necessari ulteriori lavori d'adeguamento. In particolare venne creata un'area di pre-filtraggio mediante la posa di una recinzione attorno al perimetro dello stadio, i cui accessi allo stadio furono dotati di tornelli in grado di leggere i nuovi biglietti nominativi. Inoltre venne installato un sistema di videosorveglianza a copertura dell'intero impianto, dalla zona esterna agli spalti e degli spazi interni.\nNell'autunno del 2009 i numerosi concerti tenutisi allo stadio nel corso dell'estate, unitamente ad una partita di rugby della Nazionale Italiana, obbligarono, per la prima volta nella storia dell'impianto, a praticare una rizollatura completa del terreno di gioco.\nNel biennio in questione, forte della convenzione sottoscritta con il Comune di Udine, l' intervenne nuovamente sulla struttura, sostituendo il maxischermo \"Cosmo\" e gli impianti di diffusione sonora. Vennero anche ripulite le opere in muratura di tutto lo stadio, fu ridipinto l'arco della tribuna e vennero risanati i servizi igienici e le zone attorno ai tornelli d'ingresso alle due curve. Vennero inoltre installati nuovi tornelli e si procedette all'ampliamento dell'area stampa (in tribuna centrale) e del settore ospiti (in curva sud).\nA partire dal maggio del 2012 la tribuna centrale fu oggetto di interventi commissionati dal Comune di Udine per l'ottenimento del CPI. Nel dettaglio venne eliminata la tensostruttura d'ingresso a \"pallone\" (sostituita da una tettoia), furono rinnovati insonorizzazione e gruppo elettrogeno, venne impiantato un nuovo posto di polizia e furono messi a norma i locali interni, ivi compresa l'ex palestra ASU (riconvertita a studio televisivo ad uso di Udinese Channel). Parallelamente anche l' prosegu\u00ec nella sua opera di miglioramento funzionale dell'impianto, impiantando una nuova area relax per i giocatori, ampliando il ristorante interno all'impianto, sostituendo i seggiolini della tribuna e costruendo i primi 10 \"skybox\".\n\"Occhio elettronico\".\nLo stadio Friuli \u00e8 stato uno dei primi impianti italiani ad adottare il cosiddetto occhio elettronico (o occhio di falco), ovvero l'apparato capace di scongiurare, grazie al supporto della tecnologia, i cosiddetti gol-fantasma. Si tratta di un impianto composto da 6 sofisticate telecamere posizionate ad altezza ragguardevole ai lati delle tribune, puntate sulle linee di porta. Esse catturano le immagini alla velocit\u00e0 di 150 fotogrammi al secondo e le trasmettono ad un computer centrale, il quale elabora in tempo reale la posizione del pallone rispetto alla riga bianca. Il sistema invia infine un segnale all'arbitro per avvisarlo nel caso in cui il gol venga giudicato valido.\nIl progetto \u00e8 stato voluto ed interamente finanziato dal patron dell', Giampaolo Pozzo, in collaborazione con il CNR di Bari, per un importo di circa 100\u00a0000 euro. Dopo il primo test, avvenuto in occasione della partita di campionato - del 3 dicembre 2006, il brevetto \u00e8 stato ceduto gratuitamente alla FIGC. L' si \u00e8 altres\u00ec resa disponibile a fornire le immagini registrate in tempo reale dal sistema all'emittente Sky, che trasmette in esclusiva le partite del campionato di Serie A.\nIl 4 novembre 2011 la tecnologia anti gol-fantasma \u00e8 stata oggetto di un nuovo esperimento ufficiale da parte di un istituto indipendente di Zurigo, alla presenza degli osservatori della FIFA: i tecnici si sono avvalsi per la prova di cannoni sparapalloni, in modo da simulare e documentare tutti i possibili casi di situazioni dubbie rilevabili dall'occhio elettronico.\nDalla stagione calcistica 2015-2016 tale apparato \u00e8 stato reso obbligatorio per tutti gli stadi della Serie A.\nRistrutturazione: dai primi progetti al nuovo stadio.\nCon l'avvento del Terzo millennio furono avanzati numerosi progetti di riqualificazione dello stadio Friuli, segnatamente in occasione delle candidature dell'Italia agli Europei del 2012 e del 2016. All'indomani dell'assegnazione di Euro 2016 alla Francia, il patron dell' Giampaolo Pozzo decise di pagare di tasca propria la ristrutturazione dell'impianto. Nel giugno del 2010 venne firmata una prima bozza di convenzione quinquennale tra l' e il Comune di Udine, nella quale si prevedeva che la societ\u00e0 versasse al comune un canone annuo ridotto rispetto al passato per la concessione d'uso dello stadio; in cambio, l' si impegnava a mantenere il complesso sportivo in perfetto stato di conservazione, efficienza e funzionalit\u00e0, e a provvedere a tutti gli interventi di manutenzione ordinaria e straordinaria necessari, oltre alle spese di gestione (pulizia di tutte le aree interne ed esterne, custodia dello stadio, consumi di energia elettrica, combustibili, acqua, diserbo). La societ\u00e0 si era assunta anche l'onere di realizzare alcune opere di miglioramento funzionale, secondo un programma generale che prevedeva, tra le altre cose, l'ampliamento del centro benessere, la riattivazione del megaschermo \"Cosmo\", l'ampliamento dei magazzini e degli spogliatoi, la realizzazione di una piscina coperta, nuovi spazi per la ristorazione, aree ricreative e l'adeguamento delle sedute. Tutti i lavori vennero compensati dal Comune di Udine in conto affitto. La convenzione fu stipulata ufficialmente il 29 giugno 2011 e si chiuse nei primi mesi del 2013.\nIl patron dei bianconeri Giampaolo Pozzo propose di re-intitolare lo stadio all'ex ct della Nazionale Italiana Enzo Bearzot, originario di Aiello del Friuli, scomparso il 21 dicembre 2010; la proposta fu tuttavia accolta da polemiche, in quanto il nome \"Friuli\" \u00e8 visto come importante veicolo di promozione della terra friulana, oltre che memoria delle oltre 1000 vittime del terremoto del 1976. In una delibera approvata dal Comune di Udine il 14 novembre 2011 si stabil\u00ec esplicitamente l'obbligo per i beneficiari del diritto di superficie di mantenere la denominazione \"Friuli\".\nNell'aprile del 2012 venne pubblicato dal Comune di Udine un bando di gara per la concessione e il rifacimento dello stadio, con scadenza per il 3 luglio seguente. Dopo l'apertura delle buste, il 16 dello stesso mese la commissione assegn\u00f2 provvisoriamente il diritto di superficie per 99 anni all', unica entit\u00e0 che aveva fatto pervenire un'offerta agli uffici comunali. Il contratto venne firmato ufficialmente davanti al notaio il 29 marzo 2013, sancendo cos\u00ec il passaggio di propriet\u00e0 superficiaria dello Stadio Friuli dal Comune di Udine all' per 99 anni.\nIl progetto del nuovo Stadio Friuli fu presentato il 23 luglio 2012, ma venne profondamente rivisto nel corso dei mesi successivi. L'opera di riqualificazione prevedeva la demolizione delle due curve e dei distinti, la rimozione della pista di atletica, lo spostamento del campo al di sotto della tribuna (destinata a restare intatta nella struttura, ma con un ripensamento negli spazi) e la ricostruzione dei settori demoliti direttamente ai bordi del campo e con una copertura totale. La capienza complessiva del nuovo impianto venne fissata a 25\u00a0012 posti (ampliabile a circa 34\u00a0000 posti in occasione di eventi extra-calcistici). Il costo complessivo dell'operazione fu stimato sui 50 milioni di euro, totalmente a carico dell'. L'intervento fu programmato a lotti, in modo da non costringere l' a giocare altrove durante lo svolgimento delle opere.\nL'inizio dei lavori, inizialmente previsto per il 13 maggio 2013, avvenne ufficialmente il 5 giugno seguente. Durante il corso dell'estate del 2013 venne smantellata la pista d'atletica e si procedette a spostare il campo di gioco a ridosso della tribuna coperta; contestualmente vennero realizzate le nuove panchine e fu modificato il parapetto del fossato ai piedi della tribuna stessa. Dopo un lungo iter burocratico, il 21 gennaio 2014 l'Udinese pubblic\u00f2 il bando europeo per l'assegnazione dei lavori di demolizione e ricostruzione di curve e distinti, con scadenza 4 marzo 2014. Le offerte pervenute per l'aggiudicamento entro tale data furono quattro. Il 14 dello stesso mese l'appalto per il primo lotto funzionale al rifacimento dello Stadio Friuli venne cos\u00ec assegnato ad un'associazione temporanea di imprese facente capo al Consorzio Cooperative di Bologna, assieme a Presystem di Sedegliano e Icop di Basiliano, per un importo di euro. I lavori poterono cos\u00ec cominciare il 30 aprile 2014 con la demolizione totale della vecchia Curva Nord e la rimozione dei fari di illuminazione dell'impianto.\nIl 23 giugno 2014 si svolse la cerimonia per la posa della prima pietra, alla quale parteciparono le pi\u00f9 alte cariche politiche e istituzionali della Regione. Erano presenti il patron dell'Udinese Calcio Giampaolo Pozzo, il presidente Soldati, il sindaco di Udine Furio Honsell, il presidente della Provincia di Udine Pietro Fontanini e il vicepresidente della Regione Friuli-Venezia Giulia Sergio Bolzonello. Dopo un breve discorso, le autorit\u00e0 si recarono all'interno del cantiere per posare la prima pietra; un contenitore stagno contenente una pergamena firmata da tutti i presenti e una moneta da 1 euro coniata nel 2014 venne deposto all'interno della cassaforma della prima fondazione della nuova curva nord.\nNel giugno del 2015 sono state completate curva nord e tribuna est e si \u00e8 contestualmente provveduto a smontare le due torri-faro sul lato est, che in quanto vincolate dal punto di vista artistico sono state consegnate al Comune di Udine. L'ultimazione della curva sud viene fissata entro dicembre. Per l'inizio della stagione 2015-16 la capienza dello stadio si attesta a posti circa, destinati a stabilizzarsi a col completamento dell'ultimo spicchio di spalti.\nEsternamente la facciata dei 3 nuovi lati dello stadio \u00e8 caratterizzata da 10000 losanghe romboidali tridimensionali che danno un effetto squamato a tutta la struttura ed hanno la propriet\u00e0 di riflettere la luce solare cambiando la tonalit\u00e0 in relazione alle condizioni esterne ed atmosferiche. Tale peculiarit\u00e0 ha valso allo stadio il soprannome di \"diamante\".\nLe gradinate di distinti e curve dispongono di 28 file di seggiolini multicolori (bianco, nero, arancio, giallo, grigio, marrone, verde): gli ambienti al loro interno sono riscaldati e accolgono tornelli, cucine, bar, maxischermi.\nLa riapertura: nasce la \"Dacia Arena\".\nIl 4 gennaio 2016 la Commissione di vigilanza dei Pubblici Spettacoli ha dato parere favorevole all'agibilit\u00e0 dell'impianto nella sua piena capienza: lo Stadio Friuli \u00e8 stato quindi aperto integralmente il 17 gennaio 2016 in occasione della partita Udinese-Juventus (0-4) della 20\u00aa giornata di campionato, e per motivi di \"naming right\" ha assunto (limitatamente alle gare interne dell'Udinese) l'appellativo \"Dacia Arena\", dal marchio dell'azienda automobilistica sponsor principale del club bianconero. Tale decisione (suggellata dall'adozione del nome in tutta la comunicazione ufficiale del club e dalla successiva apposizione di un'insegna con tale dicitura all'esterno dello stadio) venne osteggiata dai gruppi della tifoseria organizzata bianconera, mentre l'amministrazione comunale di Udine chiese la rimozione dell'insegna (giudicata dal punto di vista normativo non come tale, bens\u00ec come pannello pubblicitario). Ai primi di marzo il consiglio comunale di Udine approv\u00f2 inoltre una mozione volta a diffidare l'Udinese Calcio s.p.a. dal designare l'impianto con un nome diverso da quello storico, impegnando il sindaco Furio Honsell e la giunta a trattare in tal senso con la societ\u00e0 stessa. La querelle \u00e8 sfociata in un ricorso dapprima al TAR del Friuli-Venezia Giulia e poi al Consiglio di Stato: ambedue gli organi hanno sentenziato contro l'apposizione delle insegne \"Dacia Arena\" sullo stadio, appellandosi in particolare al fatto che la concessione tra amministrazione comunale e club calcistico prevedesse esplicitamente l'immutabilit\u00e0 della denominazione dell'impianto. L'Udinese ha tuttavia disconosciuto tali pronunciamenti, opponendosi all'asportazione delle insegne e proseguendo la battaglia legale presso la Cassazione (a sua volta pronunciatasi in senso avverso al club), la corte d'appello e il giudice di pace\nDurante l'estate del 2016 si \u00e8 inoltre ulteriormente intervenuto sugli \"skybox\" della tribuna ovest, con l'aggiunta di altre 8 salette private (per un totale di 18 spazi), e sulle tribune nuove, con l'aggiunta di un'ulteriore fila di seggiolini. Nell'occasione sono state installate nuove panchine semi-interrate e dotate di una innovativa copertura retrattile motorizzata, estraibile solo in caso di condizioni climatiche avverse (il tutto allo scopo di non intralciare la visuale degli spettatori seduti nelle prime file della tribuna centrale). Si \u00e8 infine provveduto a livellare il fossato presente davanti a detta tribuna, eliminando qualsiasi barriera divisoria tra campo e spalti.\nEntro la fine del 2016 viene avviata l'opera di allestimento degli spazi - da 22 000 m\u00b2 complessivi - destinati alle aree commerciali e ludiche: le nuove tribune sono infatti progettate per ospitare al loro interno palestre, sale da bowling, cinema, piscine, locali di ristoro con vista sul campo, aree benessere, il museo dell'Udinese Calcio e dello sport friulano e gli uffici del comitato provinciale udinese del CONI.\nAree cos\u00ec suddivise:\n\"Piano interrato\"\n\"Piano terra\"\n\"Piano superiore\"\nNell'estate del 2019 la tribuna viene dotata di paratie laterali per proteggere maggiormente il pubblico dalle intemperie.\nUlteriori lavori previsti sulla tribuna comprendono il rifacimento della tettoia dell'arco e l'installazione sulla facciata esterna e sulla torre degli ascensori delle medesime piastre romboidali d'acciaio inox gi\u00e0 implementate sulle tribune ricostruite, in modo tale da uniformare stilisticamente l'aspetto esteriore dello stadio.\nCaratteristiche tecniche.\n\"Di seguito vengono elencate le caratteristiche tecniche dell'impianto a seguito della ristrutturazione degli anni 2010\"\nTrasporti.\nLo stadio \u00e8 servito da due linee di autobus della rete di trasporto urbano di Udine:\nAltri eventi sportivi.\nLo Stadio Friuli fu inserito come possibile sede ospite nei dossier di due candidature italiane, quella di Roma alle olimpiadi del 2024 e quello della F.I.R. per la Coppa del Mondo di rugby 2023, candidatura poi sfumata a seguito della decisione del sindaco di Roma Virginia Raggi di negare alla Capitale la possibilit\u00e0 di concorrere per ospitare i giochi olimpici, con conseguente mancato arrivo dei finanziamenti del CIO per ristrutturare gli impianti che in buona parte avrebbero ospitato entrambi gli eventi.\nIncontri internazionali di calcio.\nNazionale italiana.\nLo stadio Friuli ha pi\u00f9 volte assolto la funzione di campo interno per le selezioni nazionali italiane di calcio, sia in gare ufficiali che in amichevoli.\nCampionato europeo di calcio Under-21 2019.\nNel luglio 2017 l'impianto udinese \u00e8 stato indicato quale sede destinate ad ospitare alcune partite (tra le quali la finalissima) valide per la fase finale del Campionato europeo di calcio Under-21 2019, la cui organizzazione \u00e8 stata affidata congiuntamente all'Italia e a San Marino."}
{"id": "2419409", "revid": "1442080", "url": "https://it.wikipedia.org/wiki?curid=2419409", "title": "Rino Daus", "text": "Biografia.\nNato nel 1900 a Perugia, con la madre e la sorella Flora lasci\u00f2 Roma dopo la morte del padre. Nel 1907 si stabil\u00ec a Siena, in Via Lizza 5, dove la madre prese in gestione un albergo. Affascinato dagli aspetti patriottici della prima guerra mondiale, svolse gli studi in Marina prima di rientrare a Siena nel 1919 dove, giovanissimo, divent\u00f2 uno squadrista del neonato movimento fascista. Ader\u00ec ai Fasci italiani di combattimento nel 1920 e collabor\u00f2 attivamente alle azioni guidate da Giorgio Alberto Chiurco.\nL'azione di Grosseto e la morte.\nNella citt\u00e0 di Grosseto la tensione tra fascisti e antifascisti si acu\u00ec dopo che il 27 febbraio 1921 il sindacalista comunista Spartaco Lavagnini fu freddato con quattro colpi di pistola a Firenze.\nDopo quell'assassinio iniziarono scioperi in tutta la Toscana, e a Grosseto vi ader\u00ec il personale ferroviario, delle industrie e del commercio, il Partito repubblicano e il gruppo anarchico locale.\nNonostante la tensione, gli scioperi si svolsero senza registrare scontri e il 2 marzo, quando gli scioperi finirono, il prefetto Antonio Boragno segnal\u00f2 al Ministero dell'Interno la scarsa disponibilit\u00e0 di forza pubblica, composta da 23 carabinieri, di cui 8 dislocati presso la Corte d\u2019Assise, 6 agenti investigativi, 4 finanzieri e una trentina di soldati, che non avrebbero potuto contrapporsi efficacemente in caso di incidenti.\nNel frattempo le squadre fasciste qualche giorno dopo entrarono a Monterotondo Marittimo in provincia di Pisa, dove 12 fascisti armati di fucili e pistole, devastarono i locali della sezione socialista e del gruppo anarchico e ne incendiarono il mobilio in mezzo alla strada.\nIl 13 maggio venne assaltata la sede socialista di Montieri, mentre il giorno 12 nelle frazioni di Gerfalco e Travale si erano verificati incidenti a danno dei socialisti, con devastazione della sede del loro partito. Ai primi di giugno la citt\u00e0 di Grosseto appariva ancora relativamente tranquilla, ma nella seconda met\u00e0 di giugno del 1921 i fascisti fecero la loro comparsa anche nel capoluogo maremmano, perch\u00e9 in citt\u00e0 era nata una sezione socialista ai primi di maggio ad opera di Giuseppe Saletti e Ivo Andreani.\nIl 20 giugno 1921 il segretario politico regionale fascista Dino Perrone Compagni, avvi\u00f2 una campagna di penetrazione nella citt\u00e0 di Grosseto che insieme alla Maremma restava saldamente nelle mani dei socialisti e invi\u00f2 alcuni attivisti incaricati di verificare la situazione che dovettero per\u00f2 ricorrere alla protezione della pubblica sicurezza per lasciare la citt\u00e0.\nTra il 27 e il 28 giugno Grosseto fu teatro di furiosi scontri: fu ferito il fascista capitano Petri e gli squadristi uccisero l'operaio edile Cesare Savelli, che dal tetto di una scuola si stava difendendo dagli squadristi lanciando mattoni su di loro. Dopo l'uccisione vennero identificati 27 fascisti e imposto loro di lasciare la zona, mentre in citt\u00e0 e nelle campagne circostanti gli antifascisti attuarono rappresaglie verso individui ritenuti nemici. \nMentre si consumavano tali violenze, due dipendenti della Fattoria Ricasoli si recarono a Siena per ottenere il sostegno del fascio di quella citt\u00e0, e il 28 giugno 1921 il commissario provinciale fascista di Siena Giorgio Alberto Chiurco dette ordine di mobilitazione ai fasci della provincia affinch\u00e9 si concentrassero sulla citt\u00e0 maremmana. Oltre ai senesi erano presenti alcuni squadristi de \"La Disperata\" di Firenze e fascisti da Cecina, Orvieto e Bracciano. Il prefetto Boragno telegraf\u00f2 quindi ai suoi colleghi toscani per chiedere loro di impedire la partenza dei fascisti verso la Maremma, ma gli fu comunicato che ormai la partenza era avvenuta, sia da Siena che da altre localit\u00e0. \nAlle 2 del pomeriggio del 29 giugno circa 150 fascisti amati di moschetti e armi da fuoco, si accamparono fuori le mura cittadine in attesa dei rinforzi che avrebbero consentito di passare all'azione; Grosseto era infatti presidiata dalle forze dell'ordine e dai militari e non era assolutamente consentito l'accesso. Fu in questo momento di stasi che alcuni antifascisti scavalcarono le mura presso Porta Nuova, cantando inni fascisti, e riuscirono ad avvicinarsi a un gruppo di squadristi senesi. Costoro si accorsero del tranello solo dopo che un colpo d'arma da fuoco aveva ucciso Rino Daus.\nSeguirono scontri fra antifascisti e forze dell'ordine con vari feriti, nel mentre il numero dei fascisti fuori le mura and\u00f2 aumentando fino a 300 unit\u00e0, in attesa di ulteriori nuovi arrivi. Dei rinforzi richiesti dal prefetto invece, arrivarono solamente 50 carabinieri reali, mentre, secondo la prefettura, ne erano necessari almeno altri 100.\nL'occupazione di Grosseto.\nChiurco, che si trovava a Cetona, appena appresa la notizia si mobilit\u00f2 con circa 200 uomini per raggiungere Grosseto. L\u00ec comand\u00f2 un'azione di forza che verso le due di notte entr\u00f2 in Grosseto, vincendo la blanda resistenza dei carabinieri posti a difesa delle porte della citt\u00e0.\nLa premeditata aggressione alla citt\u00e0 di Grosseto, rafforzata dalla sete di vendetta per l'uccisione di Rino Daus, si consum\u00f2 nella notte fra il 29 e il 30. Secondo la versione del prefetto Boragno, dopo un colloquio che si rivel\u00f2 inutile, intorno alle 3 di notte, almeno 600 fascisti entrarono nel capoluogo maremmano divisi in squadre devastando la Camera del Lavoro, la sede del giornale socialista \"Il Risveglio\" e un locale frequentato abitualmente dai comunisti. Stessa sorte tocc\u00f2 al Circolo Ferrovieri, che fu completamente distrutto, cos\u00ec come la sede della Cooperativa dei badilanti e a quella dei terrazzieri. Secondo quanto riferisce Boragno, la forza pubblica non riusc\u00ec a impedire le violenze, n\u00e9 a identificare i responsabili, a causa dell'oscurit\u00e0 e per la rapidit\u00e0 delle azioni. I fascisti violarono poi le abitazioni dei pi\u00f9 noti esponenti socialisti e comunisti distruggendole. In particolare era stata invasa e derubata l'abitazione del deputato Umberto Grilli, devastato il suo studio legale e quello dell'avvocato Saracinelli, con asportazione di libri e documenti incendiati nella strada.\nSecondo il prefetto di Grosseto, negli scontri ci fu un morto e 10 feriti e il giorno successivo altre 7 persone colpite da corpi contundenti si erano recate in ospedale. Uno dei feriti era morto, mentre dell'uccisione del senese Rino Daus venne accusato il fabbro Sante Ceccaroli sulla base di deboli prove, che poi si rivelarono infondate. Ceccaroli fu catturato, picchiato brutalmente e incarcerato. Rimesso in libert\u00e0 qualche tempo dopo mor\u00ec, innocente, per le conseguenze delle percosse subite.\nTra le vittime della violenza squadrista ci furono Arcadio Diani, Angelo Francini, Giovanni Neri oltre ad una trentina di feriti. L'ispettore di Pubblica Sicurezza Alfredo Paolella relazion\u00f2 che la maggioranza dei carabinieri dopo l'ingresso dei fascisti in citt\u00e0 fraternizzarono con questi e che \"quando la mattina del 30 si diede la scalata al municipio per esporvi la bandiera, i fascisti erano accompagnati da un brigadiere e due carabinieri\".\nPrima di lasciare la citt\u00e0 gli squadristi riaprirono la sede del Fascio che secondo la relazione di Paolella arriv\u00f2 immediatamente a contare oltre 400 iscritti. Sedi del Fascio aprirono rapidamente in tutta la provincia.\nIl 1\u00ba luglio 1921 la salma di Daus fu traslata da Grosseto a Siena, nella sala dell'Accademia dei Rozzi, locale sede del Fascio in piazza Indipendenza. \nIl funerale ebbe luogo il 2 luglio. Il corteo funebre part\u00ec dalla sede del Fascio alle ore 10.30 giungendo al cimitero della Misericordia alle 13.\nAlle esequie parteciparono tutte le principali autorit\u00e0 civili e religiose, tutte le associazioni cittadine, rappresentanze dei fasci della provincia e della regione, e secondo lo stesso Chiurco - l'organizzatore della spedizione punitiva contro Grosseto - parteciparono oltre diecimila persone (pur durante il giorno del Palio) comprese tutte le bandiere delle Contrade listate a lutto.\nPochi giorni dopo, il 6 luglio 1921, gli squadristi grossetani attaccarono il paesino di Roccastrada nell'ambito delle iniziative di rappresaglia successive alla morte di Rino Daus. Durante le devastazioni gli squadristi uccisero 10 cittadini di Roccastrada. I responsabili furono amnistiati.\nNascita e declino del mito e sua interpretazione.\nDurante le sue esequie, nella piazza del Carmine dove si trovava la sede del Fascio di Combattimento, Dino Perrone salut\u00f2 la salma con queste parole:\nPur non essendo un personaggio di spessore intellettuale o politico, data anche la sua morte prematura, Rino Daus divenne il martire fascista di Siena. L'eroe a cui tributare tutti gli onori, potente icona del martirologio fascista. L'albergo della famiglia, ove abitava, si trasform\u00f2 in una sorta di luogo di pellegrinaggio, ove terminavano le manifestazioni fasciste senesi durante il ventennio. A lui furono intitolati lo stadio comunale (oggi \"Stadio Artemio Franchi\") e un grande viale (oggi viale Trento).\nIl suo nome trov\u00f2 posto nelle antologie usate nelle scuole elementari italiane e nella Mostra della Rivoluzione Fascista del 1932.\nIl corpo di Rino Daus fu traslato il 27 novembre 1938, insieme ad altre nove salme di fascisti dell'epoca, nella cripta della chiesa di San Domenico che divenne il Sacrario Fascista della citt\u00e0. La salma e il suo busto in bronzo, opera di Ezio Trapassi, rimasero nella cripta fino al 1945 quando, su iniziativa delle autorit\u00e0, le tombe in marmo furono svuotate e i corpi inumati nei cimiteri della citt\u00e0 e ogni suo riferimento venne rimosso nel rifacimento della toponomastica cittadina.\nLa traslazione di queste salme nella chiesa \u00e8 stata recentemente interpretata dallo storico Gerald Parsons come un esempio da manuale della collaborazione fra fascismo e Chiesa e del tentativo fascista di connotarsi con una mistica sincretista legata al culto dei suoi morti.\n\u00c8 sepolto presso il cimitero della Misericordia di Siena in una tomba che porta il suo nome, decorata dal busto di Trapassi."}
{"id": "2419411", "revid": "36426", "url": "https://it.wikipedia.org/wiki?curid=2419411", "title": "Opificio delle pietre dure di Firenze", "text": ""}
{"id": "2419412", "revid": "767487", "url": "https://it.wikipedia.org/wiki?curid=2419412", "title": "Brady Barr", "text": "\u00c8 famoso per essere stato il primo uomo ad aver catturato almeno un esemplare di ognuna delle 23 specie di coccodrilli attualmente presenti sul nostro pianeta. Lavora spesso per National Geographic conducendo il particolare palinsesto di \"Incontri pericolosi\".\nNella sua carriera si \u00e8 confrontato con decine di tipi di rettili, spesso in incontri \"faccia a faccia\", ma i suoi studi sono stati condotti anche su vari mammiferi e su abitanti del mondo marino. Questo gli ha fatto guadagnare la fama di uno dei migliori erpetologi lavoranti per la societ\u00e0 mondiale National Geographic."}
{"id": "2419413", "revid": "1444396", "url": "https://it.wikipedia.org/wiki?curid=2419413", "title": "Savigno", "text": "Savigno (\"Sav\u00e9ggn\" in dialetto bolognese montano medio) \u00e8 stato un comune italiano di abitanti della provincia di Bologna.\nDal 1\u00ba gennaio 2014 \u00e8 confluito nel nuovo comune di Valsamoggia, di cui \u00e8 diventato una delle cinque municipalit\u00e0.\nGeografia fisica.\nTerritorio.\nLa municipalit\u00e0 di Savigno \u00e8 la pi\u00f9 alta e meridionale della Valsamoggia e si estende in un'area in parte collinare e in parte montuosa. Il paese si trova in una conca formata dal torrente Samoggia, che passa accanto all'abitato scorrendo in un ampio letto ghiaioso. Nella parte alta della valle si alternano terreni seminativi, pascoli, boschi ed alberi da frutta: le caratteristiche dei terreni sassosi, cretosi ed argillosi (non mancano formazioni calanchive) hanno ostacolato la coltivazione di tipo estensivo. Savigno si trova a nord del proprio ex comune, il quale comprende, nella sua porzione orientale e meridionale, alture come il monte Vignola (817 m s.l.m.) ed il monte Nonascoso (712 m s.l.m.).\nStoria.\nI primi insediamenti sono riconducibili all'epoca romana, in base alla presenza di numerosi toponimi legati al periodo, come Merlano, Rodiano e il nome stesso del Comune, che potrebbe derivare dal nome di un fondo appartenuto ad una gens Sabinia. Altre fonti indicano invece Savigno come proveniente da Sabo o Sabio, un antico nome della divinit\u00e0 campestre Bacco.\nColpita per lungo tempo da lotte ed aspre contese tra Bologna e Modena, l'area della valle del Samoggia, era nel passato ricca di fortificazioni, di cui non resta pi\u00f9 nulla, se non le descrizioni documentali: un castello a Savigno, nel luogo dove sorgeva la parrocchia di Santo Stefano, poi scomparsa e un castello sopra il colle della chiesa di Samoggia. Un terzo castello, localizzato nella frazione di Rodiano e originariamente di propriet\u00e0 della contessa Matilde di Canossa, venne nel 1332 conteso fra Passerino Bonacolsi e i conti di Panico. Nel 1360 il castello di Savigno serve da difesa a Giovanni Oleggio, che dopo essersi proclamato signore di Bologna, deve tener testa all'assalto di Taddeo da Cuzzano, inviato da Bernab\u00f2 Visconti. Savigno fu comunque perlopi\u00f9 sotto il controllo di Bologna e dei suoi visconti, con in mano la giurisdizione civile. A testimoniare il ruolo agricolo del territorio, il capo della comunit\u00e0 locale venne sempre assegnato ad un massaro.\nIn quel periodo la sede del Comune e amministrativa era situata nella frazione di San Prospero, mentre Savigno ospitava il mercato e il commercio. Il legame fra le due localit\u00e0 \u00e8 talmente stretto che ancora oggi San Prospero viene chiamato \"Savigno di Sopra\".\nIl ruolo di Savigno cresce nel 1352, quando il suo controllo passa nelle mani del vicariato dei Visconti e include oltre 70 comunit\u00e0, estendendo i suoi confini tra Modena, la Toscana, il fiume Reno e la via Claudia (ora Bazzanese). Questa situazione dura fino al 1376, anno in cui avviene la riforma e la creazione di altri vicariati nell'area, tra cui Caprara, Panico, Serravalle, Monteveglio e San Lorenzo in Collina: Savigno rimane con sole 15 comunit\u00e0.\nTra il 1507 e il 1554 vennero nominati da papa Leone X tre conti di Savigno, che per\u00f2 persero in breve tempo il loro potere: nel 1507 fu la volta di Antonio Bartolomeo Volta, nobile proveniente da Monteveglio, che mor\u00ec durante l'assedio di Pistoia; nel 1515 fu nominato Filippo di Cesare Castelli, poi esautorato da Clemente VII; nel 1554 infine, Antonio Bartolomeo Volta, che ricevette e si vide revocare il titolo passatogli dal padre.\nSeppur la sede amministrativa venga per breve periodo passata da Savigno al Cantone di Samoggia dalla Repubblica Cisalpina nel 1796, la riforma napoleonica permette al Comune di assumere, nel 1803, i contorni attuali.\nMoti di Savigno.\nSavigno fu teatro, il 15 agosto 1843 di un importante moto insurrezionale, iniziato da alcuni patrioti affiliati alla Giovine Italia contro il governo pontificio. La reazione e la repressione furono molto dure, e dei 116 cittadini sottoposti a giudizio, 19 vennero condannati a morte. Per commemorare quell'evento, \u00e8 stato scolpito da Tullo Golfarelli nel 1893 un obelisco in arenaria.\nLe prime infrastrutture moderne vengono costruite dopo la prima guerra mondiale (strada per i Bortolani e Monteombraro, ponte sul Samoggia, illuminazione, sopraelevazione delle abitazioni). Nel 1932 viene costruito, su progetti di M.Ruffo, l'edificio del Palazzo Comunale, poderoso lavoro per manodopera, dimensioni e costi. In quaranta ambienti separati, la struttura faceva sfoggio di sale con ruolo amministrativo (uffici comunali, archivio, sala consiliare, appartamento del segretario e cantine con la centrale termica ed il deposito delle attrezzature comunali) e, all'avanguardia per il periodo, per le attivit\u00e0 socio-sanitarie e culturali (scuole, ambulatorio medico e sala-teatro con stucchi e decorazioni).\nAd oggi Savigno fonda molta della sua ricchezza sulla promozione turistica, basata sulla prosecuzione delle sue tradizioni contadine.\nIl 25 novembre 2012, nel comune di Savigno si \u00e8 tenuto il referendum consultivo sulla fusione con i limitrofi comuni di Bazzano, Castello di Serravalle, Crespellano e Monteveglio per dare vita ad un comune unico: i cittadini dei cinque comuni si sono espressi in favore della fusione con una maggioranza del 51,5%, nonostante nel singolo comune di Savigno il 56,8% dei votanti avesse espresso voto contrario. Nell'occasione si \u00e8 anche votato sul nome da dare al futuro comune unico, il nome scelto a maggioranza \u00e8 stato Valsamoggia.\nFiera del tartufo.\nOgni anno, le prime tre domeniche di Novembre, si tiene a Savigno la Sagra nazionale del tartufo bianco pregiato di Savigno e dei Colli Bolognesi, evento principale della manifestazione provinciale Tartufesta. Nella piazza centrale del paese si tiene la Mostra Mercato del tartufo con espositori provenienti da tutta Italia, mentre nelle vie circostanti vengono esposti e venduti al pubblico i prodotti tipici dell'Appennino bolognese.\nNegli ultimi anni, sono inoltre fioriti gemellaggi enogastronomici nell'ambito dell'Associazione Nazionale Citt\u00e0 dei Sapori.\nInfrastrutture e trasporti.\nSavigno \u00e8 un importante capolinea di autobus gestiti dall'azienda TPER. La corsa pi\u00f9 rilevante \u00e8 la numero 684, partente da Savigno e che raggiunge l'Autostazione di Bologna, con una corsa la mattina verso il capoluogo emiliano e una al pomeriggio verso il paese nel comune di Valsamoggia."}
{"id": "2419416", "revid": "729019", "url": "https://it.wikipedia.org/wiki?curid=2419416", "title": "Stazione di Torre del Lago Puccini", "text": "La stazione di Torre del Lago Puccini \u00e8 una stazione ferroviaria della ferrovia Genova-Pisa, a servizio della omonima frazione del comune di Viareggio.\nStoria.\nFino al 1939 era denominata semplicemente \"Torre del Lago\". Nel 2007 la stazione \u00e8 stata oggetto di interventi di ristrutturazione che hanno comportato la realizzazione di parcheggi.\nStrutture e impianti.\nCostituito come stazione impresenziata, l'impianto dispone di due binari, collegati tra loro tramite una comunicazione, utilizzati il primo (lato monte) prevalentemente per le relazioni verso Pisa e il secondo (lato mare) per quelle in direzione La Spezia.\nFra gli anni trenta e gli anni ottanta era attivo un raccordo che diramatosi dal lato ovest rispetto al fabbricato viaggiatori conduceva alla torbiera di Torre del Lago, presso la quale in seguito venne ricavata una cava di materiale siliceo.\nMovimento.\nTorre del Lago \u00e8 servita dalle relazioni regionali Trenitalia svolte nell'ambito dei contratti di servizio stipulati con la Regione Toscana, denominati \"Memorario\".\nServizi.\nLa stazione dispone dei seguenti servizi:\nInterscambi.\nLa stazione permette i seguenti interscambi:"}
{"id": "2419422", "revid": "297059", "url": "https://it.wikipedia.org/wiki?curid=2419422", "title": "Chiesa evangelica augustana in Polonia", "text": "La Chiesa evangelica di Confessione Augustana in Polonia ( \"Ko\u015bci\u00f3\u0142 Ewangelicko-Augsburski w Rzeczypospolitej Polskiej\") \u00e8 il ramo pi\u00f9 grande del protestantesimo in Polonia, e affonda le radici nella Riforma. Il primo sermone luterano \u00e8 stato tenuto nel 1518, e nel 1523 il primo decano luterano, Johann He\u00df, \u00e8 stato chiamato dalla citt\u00e0 tedesca di Breslavia, centro di diffusione del luteranesimo in Polonia. Oggi il gruppo pi\u00f9 consistente della chiesa protestante si trova nella zona della Slesia di Cieszyn. \nLe sei diocesi formano una zona ampia che va dal nord al sud della Polonia, da Warmia-Masuria e Danzica al nord, vicino al mar Baltico, alla regione di Cracovia nel sud, attraverso il confine con la Repubblica Ceca. Dei diretti discendenti della Riforma vivono al sud, nell'Alta Slesia. \nLa chiesa ha 189 congregazioni, 130 chiese e 150 cappelle ed \u00e8 servita da 169 tra pastori e collaboratori. Alcuni pastori servono vari punti di predicazioni e sono mutati nel tempo per il cambiamento della societ\u00e0 e dei suoi bisogni. Le congregazioni si auto-governano e ciascheduna ha il suo consiglio di chiesa. \nBench\u00e9 il numero dei membri di chiesa sia pi\u00f9 basso che nel passato, la confessione evangelica augustana polacca rimane ancora la confessione protestante pi\u00f9 numerosa in Polonia.\nPer la chiesa protestante polacca, i problemi causati dal risiedere in un paese che per il 90% \u00e8 cattolico romano ha intensificato il bisogno di tenere salda la fede luterana. Ci\u00f2 \u00e8 evidente nella scelta dell'educazione protestante in vari livelli, come nelle scuole domenicali, istruzione catechetica, o in connessione con le scuole pubbliche, dove l'educazione cattolica \u00e8 parte dello studio. Le priorit\u00e0 della chiesa sono nella diaconia rivolte principalmente verso le persone disabili, persone sole e anziane, lavoro dei giovani e delle donne e nell'evangelismo. \nLa chiesa evangelica augustana polacca ha sofferto sia durante sia dopo la seconda guerra mondiale. Pastori protestanti, insegnanti e capi religiosi sono stati ridotti dalle persecuzioni, imprigionamenti, e morte. Durante i primi anni postbellici, un numero impressionante di propriet\u00e0 delle chiese evangeliche \u00e8 stato preso dal regime comunista per essere destinati ad altri scopi, e la connessione tra la chiesa protestante polacca e la sfera luterana tedesca ha reso la comunit\u00e0 invisa al potere locale. In modo lento ma deciso, la chiesa evangelica augustana polacca \u00e8 rinata divenendo una comunit\u00e0 attiva, dimostrando la tenacit\u00e0 e la forza dei suoi membri. Il 12 ottobre 2008, il presidente polacco Lech Kaczy\u0144ski - di fede cattolica- ha visitato la chiesa di Ges\u00f9 a Cieszyn, divenendo il primo presidente polacco a visitare un tempio protestante."}
{"id": "2419427", "revid": "610351", "url": "https://it.wikipedia.org/wiki?curid=2419427", "title": "Dark Magus", "text": "Dark Magus \u00e8 un doppio album live di Miles Davis registrato il 30 marzo 1974 alla Carnegie Hall, New York City, New York, U.S.A.. L'album \u00e8 caratterizzato da un sound elettrico e dal genere musicale jazz-rock, definito anche come fusion, con tanti strumenti elettrici, pieno di improvvisazioni musicali e con una formazione che prevede tre chitarre elettriche e con Miles Davis che si alterna a suonare due strumenti, sia la tromba elettrica che l'organo. L'album venne pubblicato per la prima volta solo in Giappone nel 1977."}
{"id": "2419428", "revid": "36426", "url": "https://it.wikipedia.org/wiki?curid=2419428", "title": "Santa Maria Maggiore (Firenze)", "text": ""}
{"id": "2419430", "revid": "36426", "url": "https://it.wikipedia.org/wiki?curid=2419430", "title": "Paolo di Berto Carnesecchi", "text": ""}
{"id": "2419439", "revid": "123283380", "url": "https://it.wikipedia.org/wiki?curid=2419439", "title": "Croce di san Pietro", "text": "La Croce di San Pietro (conosciuta anche come Croce di Pietro) \u00e8 una croce latina capovolta. Era originariamente usata come simbolo cristiano, ma in epoca contemporanea \u00e8 ormai considerata uno dei maggiori simboli anti-cristiani ed anti-clericali per eccellenza.\nNella cristianit\u00e0.\nL'origine di questo simbolo viene dalla tradizione cristiana di San Pietro che fu crocefisso a testa in gi\u00f9, come detto da Origene di Alessandria. Si crede che Pietro chiese questa forma di crocefissione perch\u00e9 non si sentiva degno di essere crocefisso nello stesso modo di Ges\u00f9. Allo stesso modo, alcuni cattolici usano questo simbolo come segno di umilt\u00e0 e indegnit\u00e0 di essere paragonati a Ges\u00f9.\nSecondo la Chiesa cattolica, il Papa \u00e8 il successore di San Pietro come Vescovo di Roma, pertanto, il papato \u00e8 spesso rappresentato da simboli che vengono utilizzati anche per rappresentare San Pietro. Un esempio \u00e8 lo stemma del papato, le chiavi del Regno dei Cieli, o la stessa Croce di San Pietro. Durante la visita in Israele, Papa Giovanni Paolo II si sedette su una sedia con la croce di San Pietro intagliata nella parte posteriore.\nLa croce capovolta \u00e8 anche un tradizionale simbolo usato dalla Chiesa ortodossa, oltre che da altre correnti cristiane diverse da quella cattolica. Durante il processo di cristianizzazione della Scandinavia, si diffuse tra i popoli vichinghi l'uso della croce rovesciata (oggi detta in molte lingue nordiche \"croce del lupo\" o \"martello del lupo\") come simbolo tanto della croce di Cristo quanto del martello del dio nordico Thor. Si diffuse infatti la credenza che portando quel simbolo su di s\u00e9, si sarebbe ottenuta la protezione di entrambe le divinit\u00e0.\nSimbolo satanico e anti-cristiano.\nLa croce rovesciata \u00e8 associata al Satanismo poich\u00e9 considerata perno delle attitudini anti-religiose, viene infatti, ormai considerata come la rappresentazione opposta della fede cristiana. Questa croce \u00e8 infatti il capovolgimento della comune croce latina simbolo della fede cristiana. \u00c8 quindi divenuta molto popolare anche tra i gruppi anti-religiosi e tra molti musicisti e cultori di musica black metal e death metal. \nIn molti film, come ad esempio \"The Exorcism of Emily Rose\" o \"Omen - Il presagio\", la croce rovesciata \u00e8 mostrata come il simbolo di Satana.\nNell'ambito di molti movimenti e associazioni culturali, filosofiche e spirituali anti-cristiane o sataniste, la croce rovesciata \u00e8 considerata il vessillo contro il clero della Chiesa di Roma e l'emblema anti-papale. La croce rovesciata, in effetti, \u00e8 proprio il simbolo che viene impiegato nel \"Satanismo tradizionale occultista (o panteista)\", quello che per antonomasia \u00e8 definito \"puro\". Secondo il suo credo ed attraverso la sua liturgia, gli adepti celebrano una messa nera per onorare il loro anticristo, Satana, nome preso da Lucifero o Ibl\u012bs (nome semitico del cherubino caduto, che si trova nella Bibbia e nel Corano nelle versioni in lingua originale) dopo la cacciata dal Paradiso, assieme agli altri angeli ribelli. Infatti, questo tipo di Satanismo odia il dio del monoteismo giudaico cos\u00ec come il Ges\u00f9 cristiano, Maometto e qualunque altro profeta. Secondo il pensiero di alcuni teologi, forse anche per rivendicare l'appartenenza della croce rovesciata, questi satanisti dovrebbero odiare l'uomo e non Dio. Essi sostengono che Lucifero partirebbe dalla creazione dell'uomo e dalla richiesta di Dio fatta a tutti gli angeli di inchinarsi e salutare questo loro nuovo fratello, \"Adam\" (che significa \"uomo\", inteso come umano, in ebraico). Quindi, il vero nemico di Satana e quindi dei satanisti, secondo questi teologi, non sarebbe Dio, ma l'uomo, che ha portato alla rottura del rapporto idilliaco tra Dio e Lucifero; lo scopo di Satana, infatti, sarebbe sempre la tentazione dell'uomo per dimostrarne a Dio la debolezza e l'errore fatto nel dar loro la possibilit\u00e0 di scegliere. Pertanto, secondo questi teologi il vero simbolo impiegato dal Satanismo tradizionalista occulto dovrebbe essere la croce latina e non la croce di San Pietro, dato che questa \u00e8 anche un simbolo con il quale vengono raffigurati i serafini.\nControversie.\nNegli odierni ambienti cristiani un crocifisso capovolto \u00e8 spesso visto come un simbolo estremamente irrispettoso e blasfemo, appunto per la sua associazione al Satanismo. La distinzione tra una croce di San Pietro ed un Crocifisso capovolto \u00e8 talvolta oscurata e causa molte confusioni circa l'accettabilit\u00e0 del simbolo. Un esempio di questa confusione \u00e8 stato per lungo tempo pubblicizzato in internet e riguarda la visita del Papa in Israele, quando come citato precedentemente, si siede su un trono con intagliata la croce di San Pietro. Alcuni utenti della rete hanno tentato di far passare questo gesto come prova di associazione fra la Chiesa ed il Satanismo, motivo per il quale la Chiesa avrebbe deciso di abbandonare per sempre l'utilizzo della croce rovesciata che, rimarrebbe a questo punto, accreditata e utilizzata solo pi\u00f9 da anti-cristiani, satanisti."}
{"id": "2419451", "revid": "729019", "url": "https://it.wikipedia.org/wiki?curid=2419451", "title": "Fulgence Ouedraogo", "text": "Biografia.\nNativo di Ouagadougou, in Burkina Faso, crebbe in Francia fin dall'et\u00e0 di 3 anni presso una famiglia affidataria e studi\u00f2 dai 6 anni presso la Scuola Rugby di Pic St. Loup, non distante da Montpellier; successivamente entr\u00f2, a 17 anni, nel club cittadino, con il quale esord\u00ec in campionato nel 2004 e del quale divenne capitano nel 2008.\nDebuttante a livello internazionale giovanile con la selezione Under-21, con la quale disput\u00f2 il campionato del mondo di categoria nel 2006, durante il Sei Nazioni 2008 esord\u00ec in nazionale maggiore; presente anche al torneo , \u00e8 stato convocato dal C.T. Marc Li\u00e8vremont per il \"tour\" della Nazionale in Australasia del giugno 2009.\nFu tra i convocati alla in Nuova Zelanda, in cui la \u00e8 giunta fino alla finale."}
{"id": "2419455", "revid": "869733", "url": "https://it.wikipedia.org/wiki?curid=2419455", "title": "Warpath", "text": ""}
{"id": "2419462", "revid": "31886", "url": "https://it.wikipedia.org/wiki?curid=2419462", "title": "Ettore Fieramosca (sommergibile)", "text": "L'Ettore Fieramosca \u00e8 stato un sommergibile italiano.\nLa storia.\nImpostato nel 1926, avrebbe dovuto essere un incrociatore-sommergibile di grandi dimensioni e forte armamento: con un dislocamento in immersione di poco meno di 2000 tonnellate, sarebbe stato armato con un cannone da 203 mm, 4 mitragliere, 6 tubi lanciasiluri da 533 mm e 2 tubi lanciamine, con sistemazioni per trasportare 24 mine; sarebbe stato inoltre dotato di un piccolo hangar per ospitare un idrovolante (tipo Piaggio P.8 e Macchi M.53). \nDurante la costruzione ci si rese per\u00f2 conto che un sommergibile con queste caratteristiche avrebbe avuto enormi costi e complessit\u00e0 e sarebbe risultato poco utilizzabile: ragion per cui si decise di eliminare, prima del completamento, il cannone da 203 mm (sostituito con uno da 120 mm) e i due tubi lanciamine (rimpiazzati da altri due tubi lanciasiluri da 533 mm), nonch\u00e9 l'idrovolante ed il relativo hangar. \nIn sostanza fu un battello convenzionale ma decisamente sovradimensionato; inoltre, si guadagn\u00f2 l'appellativo di \"Fieroguaio\" per i continui guasti (fra i quali si registra, durante una missione nel 1940, un'esplosione che devast\u00f2 alcuni locali e caus\u00f2 diversi feriti), che si aggiungevano a una cattiva stabilit\u00e0 (sia in superficie che in quota) e ad una scarsa manovrabilit\u00e0.\nNell'anno del varo era considerato il sommergibile pi\u00f9 grande della regia Marina italiana con un dislocamento di 1.500 tonnellate emerso. Poteva sviluppare una velocit\u00e0 di 19 miglia alla superficie e 10 miglia in immersione.\nFra il 1936 ed il 1937 partecip\u00f2 clandestinamente alla guerra di Spagna compiendo due missioni per un totale di 32 giorni, svolgendo 12 attacchi. Il 27 dicembre 1936 lanci\u00f2 tre siluri contro l'incrociatore spagnolo repubblicano \"M\u00e9ndez N\u00fa\u00f1ez\", che procedeva con la scorta di due cacciatorpediniere, ma non riusc\u00ec a colpirlo. L'8 ed il 9 febbraio 1937 bombard\u00f2 col cannone il porto di Barcellona, provocando lievi danni alla nave cisterna \"Zorrosa\" (4600 tsl ca.).\nAll'ingresso dell'Italia nella seconda guerra mondiale si trovava al largo della costa francese, ma fece ritorno a La Spezia il 14 giugno senza aver individuato navi nemiche. Comp\u00ec una seconda e infruttuosa missione al largo di Tolone fra il 19 ed il 25 giugno, interrotta perch\u00e9 lo scoppio di una batteria aveva causato seri danni e vari feriti. \nFu poi destinato (dal 15 ottobre 1940) alla Scuola Sommergibili di Pola per la quale comp\u00ec 28 missioni addestrative sino al 10 aprile 1941, quando fu messo in disarmo. \nIl 18 ottobre 1946 fu radiato e quindi demolito. In tutta la guerra aveva svolto 31 missioni (28 addestrative, 2 offensive, una per esercitazione).\nUn'illustrazione \u00e8 riportata nel libro citato qui che riporta l'immagine apparsa su \"La Domenica del Corriere\" n. 18 del 5 maggio 1929."}
{"id": "2419463", "revid": "834", "url": "https://it.wikipedia.org/wiki?curid=2419463", "title": "Aes (album)", "text": ""}
{"id": "2419465", "revid": "119384883", "url": "https://it.wikipedia.org/wiki?curid=2419465", "title": "Ubisoft Reflections", "text": "Ubisoft Reflections Limited (precedentemente Reflections Interactive Limited) \u00e8 una casa produttrice di videogiochi fondata nel 1984 nel Regno Unito.\nNell'agosto del 2006 la societ\u00e0 \u00e8 stata venduta all'Ubisoft. In seguito lo studio \u00e8 stato rinominato Ubisoft Reflections Limited e primi due videogiochi sviluppati con la nuova denominazione sono \"\" (solo le versioni per Microsoft Windows e Wii) e \"Driver 76\" che sono stati presentati nel 2007."}
{"id": "2419468", "revid": "770813", "url": "https://it.wikipedia.org/wiki?curid=2419468", "title": "Al-Quwwat al-Jawwiyya al-Kuwaytiyya", "text": "La Al-Quwwat al-Jawwiyya al-Kuwaytiyya \u00e8 l'attuale aeronautica militare del Kuwait e parte integrante delle Forze armate kuwaitiane.\nStoria.\nL'aeronautica kuwaitiana \u00e8 stata creata con l'assistenza britannica nei primi anni cinquanta. Inizialmente equipaggiata con aerei inglese, inclusi gli Hawker Hunter e English Electric Lightning, negli anni settanta \u00e8 stata equipaggiata con aerei Dassault Mirage F1 francesi e Douglas A-4 Skyhawk americani.\nNegli anni ottanta il bisogno di aerei addestratori \u00e8 stato colmato dagli Hawker Siddeley Hawk e dai Short Tucano. Tuttavia le consegne di questi aerei sono state ritardate dall'invasione irachena del Kuwait del 1990.\nDopo la guerra del Golfo l'aeronautica \u00e8 stata riorganizzata, anche con il rimpiazzo degli Skyhawk e Mirage con gli F/A-18C e D.\nIl futuro.\nNel febbraio 2009 il Presidente francese Nicolas Sarkozy annunci\u00f2 che il Kuwait potesse comprare 28 aerei Dassault Rafale.\nIl 6 aprile 2016 il ministro della Difesa italiano Roberta Pinotti \u00e8 andata in Kuwait in qualit\u00e0 di testimonial dell\u2019accordo tra il Paese arabo e il consorzio europeo Eurofighter, costituito dall\u2019Italia, con Finmeccanica, e da Regno Unito, Germania e Spagna, per una fornitura di 28 caccia Eurofighter Typhoon, nell\u2019arco di venti anni e per un valore tra i 7 e gli 8 miliardi di euro. Finmeccanica, attraverso la controllata Alenia Aermacchi, \u00e8 la capocordata della maxi-commessa e in termini economici la sua quota dovrebbe valere circa la met\u00e0 del totale.\nAeromobili in uso.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\""}
{"id": "2419470", "revid": "115533", "url": "https://it.wikipedia.org/wiki?curid=2419470", "title": "Aeronautica militare del Kuwait", "text": ""}
{"id": "2419471", "revid": "1305772", "url": "https://it.wikipedia.org/wiki?curid=2419471", "title": "Kappeln", "text": ""}
{"id": "2419478", "revid": "834", "url": "https://it.wikipedia.org/wiki?curid=2419478", "title": "Lead &amp; Aether", "text": ""}
{"id": "2419486", "revid": "327653", "url": "https://it.wikipedia.org/wiki?curid=2419486", "title": "Polemone di Laodicea", "text": ""}
{"id": "2419489", "revid": "287204", "url": "https://it.wikipedia.org/wiki?curid=2419489", "title": "Jorgen Sundqvist", "text": ""}
{"id": "2419492", "revid": "110157", "url": "https://it.wikipedia.org/wiki?curid=2419492", "title": "Sinistra Ecologista Comunista Rinnovatrice", "text": "Sinistra Ecologista Comunista Rinnovatrice (in greco: \u0391\u03bd\u03b1\u03bd\u03b5\u03c9\u03c4\u03b9\u03ba\u03ae \u039a\u03bf\u03bc\u03bc\u03bf\u03c5\u03bd\u03b9\u03c3\u03c4\u03b9\u03ba\u03ae \u039f\u03b9\u03ba\u03bf\u03bb\u03bf\u03b3\u03b9\u03ba\u03ae \u0391\u03c1\u03b9\u03c3\u03c4\u03b5\u03c1\u03ac, \"Ananeotiki Kommounistiki Ikologiki Aristera\" - AKOA) \u00e8 stato un partito politico greco.\nFondato con la denominazione di KKE Interno - Sinistra Rinnovatrice (\u039a\u039a\u0395 \u0395\u03c3\u03c9\u03c4\u03b5\u03c1\u03b9\u03ba\u03bf\u03cd - \u0391\u03bd\u03b1\u03bd\u03b5\u03c9\u03c4\u03b9\u03ba\u03ae \u0391\u03c1\u03b9\u03c3\u03c4\u03b5\u03c1\u03ac), nacque da una parte del Partito Comunista di Grecia dell'Interno (KKE interno), che nel 1987 si era scisso in due: questo partito e Sinistra Greca.\nStoria.\nNelle elezioni parlamentari del 2000 l'AKOA appoggiava il Coalizione della Sinistra, dei Movimenti e dell'Ecologia.\nFin dal 2004 il partito ha fatto parte della SYRIZA, coalizione di partiti della sinistra radicale, nonostante le continue tensioni con il Synaspismos, forza egemone di quella coalizione.\nLe posizioni del partito erano rappresentate dal settimanale \"\u0395\u03c0\u03bf\u03c7\u03ae\" (\"Epoh\u00ec\").\nIl 9 luglio 2013 l'AKOA ha deciso di concludere la sua esperienza politica autonoma per sciogliersi ufficialmente in SYRIZA."}
{"id": "2419494", "revid": "110157", "url": "https://it.wikipedia.org/wiki?curid=2419494", "title": "Kirrweiler", "text": "Kirrweiler \u00e8 un comune di 169 abitanti della Renania-Palatinato, in Germania.\nAppartiene al circondario (\"Landkreis\") di Kusel (targa KUS) ed \u00e8 parte della comunit\u00e0 amministrativa (\"Verbandsgemeinde\") di Lauterecken."}
{"id": "2419497", "revid": "1451528", "url": "https://it.wikipedia.org/wiki?curid=2419497", "title": "United Aircraft Corporation", "text": "La OJSC \u00abUnited Aircraft Corporation\u00bb (\u00abUAC\u00bb) - - \u00e8 un raggruppamento di aziende aeronautiche e aerospaziali russe creato nel 2006 su iniziativa del governo russo.\nStoria.\nLa \"JSC \u00abUAC\u00bb\" \u00e8 stata istituita in conformit\u00e0 con il decreto presidenziale del 20 febbraio 2006 n\u00ba 140 chiamato \u00ab\"Societ\u00e0 per azioni \"United Aircraft Corporation\"\u00bb allo scopo di conservare e sviluppare il potenziale scientifico e produttivo dell'industria aeronautica russa, la sicurezza e la difesa nazionale e la concentrazione delle risorse intellettuali, industriali e finanziare.\nOggi \u00abUAC\u00bb comprende circa 30 aziende ed \u00e8 uno dei pi\u00f9 grandi attori del mercato del trasporto aereo globale. Le aziende nella struttura della nuova societ\u00e0 hanno conservato i precedenti marchi come: Sukhoi, Mikoyan, Ilyushin, Tupolev, Yakovlev, Beriev, ecc.\nNell aprile 2015, la societ\u00e0 ha cambiato nome passando da una \"joint-stock company\" (JCC) () a una \"open joint-stock company\" (OJSC) ().\nComposizione.\nStruttura della \"United Aircraft Corporation\" al 2015 e le societ\u00e0 pi\u00f9 rilevanti :\nAzionisti.\nAzionisti della \"United Aircraft Corporation\" al 10/08/2015 :\nAeromobili.\nAeromobili commercializzati dalla \"United Aircraft Corporation\" al 2017 :"}
{"id": "2419499", "revid": "1234826", "url": "https://it.wikipedia.org/wiki?curid=2419499", "title": "Museo nazionale messaggio biblico di Marc Chagall", "text": "Il Museo nazionale messaggio biblico di Marc Chagall (in francese: \"Mus\u00e9e National Message Biblique Marc Chagall\") si trova nel quartiere di Cimiez a Nizza.\nStoria.\nIl Museo, inaugurato nel 1973, viene costruito mentre Chagall \u00e8 ancora vivo, grazie al sostegno del ministro della cultura Andr\u00e8 Malraux .Esso costituisce una delle pi\u00f9 importanti raccolte delle opere di questo artista. \nEsso riunisce le opere di Marc Chagall sulla Bibbia: si tratta di diciassette dipinti dedicati alla Genesi, l'Esodo e al Cantico dei Cantici e degli schizzi relativi agli stessi dipinti.\nMarc Chagall e la sua seconda moglie, Valentina, hanno donato allo Stato francese i dipinti nel 1966 e gli schizzi nel 1972.\nIl museo conserva anche sculture, un mosaico, un arazzo e tre vetrate.\nNegli ultimi anni il Museo \u00e8 stato rinominato Museo Nazionale Chagall (Mus\u00e9e national Marc Chagall) ed insieme al Mus\u00e9e national Fernand L\u00e9ger (Biot) ed al Mus\u00e9e national Picasso. La Guerre et la paix (Vallauris) \u00e8 stato inserito nel circuito dei Mus\u00e9es nationaux du XXe si\u00e8cle des Alpes-Maritimes."}
{"id": "2419500", "revid": "755885", "url": "https://it.wikipedia.org/wiki?curid=2419500", "title": "If This Is Love", "text": "If This Is Love \u00e8 il primo singolo estratto dall'album di debutto del gruppo pop britannico The Saturdays intitolato \"Chasing Lights\".\nIl singolo \u00e8 stato pubblicato ufficialmente il 28 luglio 2008 e ha ricevuto moltissime recensioni tutte diverse tra loro da parte della critica.\nTracce.\nCD Singolo UK\nSingolo Digitale\nSingolo Digitale iTunes"}
{"id": "2419501", "revid": "298055", "url": "https://it.wikipedia.org/wiki?curid=2419501", "title": "Fantasy (casa discografica)", "text": "La Fantasy \u00e8 stata una casa discografica fondata da Alessandro Celentano, fratello maggiore del cantautore Adriano Celentano, e da Pino Massara.\nStoria.\nL'etichetta, attiva negli anni '60 e con sede a Milano, aveva l'obiettivo di ricercare e lanciare nuovi talenti, che venivano poi spesso rilevati dalla casa discografica Clan Celentano, che si occupava anche della distribuzione della Fantasy.\nUna delle eccezioni fu Al Bano che, dopo aver debuttato con questa etichetta, continu\u00f2 poi la carriera con La voce del padrone.\nTra gli altri artisti che incisero per la Fantasy possiamo ricordare Claudia Mori, Bruno De Filippi, Ghigo Agosti e Ico Cerutti.\nMolte delle canzoni pubblicate dall'etichetta furono curate, per quel che riguarda gli arrangiamenti, da Detto Mariano.\nI dischi pubblicati.\nPer la datazione ci si \u00e8 basati sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, ci siamo basati sulla numerazione del catalogo; se esistenti, abbiamo riportato oltre all'anno il mese e il giorno (quest'ultimo dato si trova, a volte, stampato sul vinile)."}
{"id": "2419513", "revid": "671029", "url": "https://it.wikipedia.org/wiki?curid=2419513", "title": "Calcio Catania 1994-1995", "text": "Questa pagina raccoglie i dati riguardanti il Calcio Catania nelle competizioni ufficiali della stagione 1994-1995.\nStagione.\nIl Catania vinse il Girone I del Campionato Nazionale Dilettanti, arrivando primo con 52 punti, davanti al Milazzo ed al .\nIn avvio di stagione l'allenatore fu Pier Giuseppe Mosti, sostituito in corso d'opera da Angelo Busetta.\nOrganigramma societario.\nArea direttiva\nArea tecnica"}
{"id": "2419516", "revid": "486946", "url": "https://it.wikipedia.org/wiki?curid=2419516", "title": "United Aircraft Building Corporation", "text": ""}
{"id": "2419517", "revid": "131358", "url": "https://it.wikipedia.org/wiki?curid=2419517", "title": "Naestved IF", "text": ""}
{"id": "2419523", "revid": "287204", "url": "https://it.wikipedia.org/wiki?curid=2419523", "title": "Skin (album)", "text": ""}
{"id": "2419528", "revid": "1442080", "url": "https://it.wikipedia.org/wiki?curid=2419528", "title": "Spurio Postumio Albino Magno", "text": "Biografia.\nFu eletto console nel 148 a.C. con Lucio Calpurnio Pisone Cesonino. In quell'anno vi fu un grave incendio in Roma. \u00c8 lo Spurio a cui si riferisce Cicerone nel suo \"Brutus\", ricordando che si trovavano ancora molte sue orazioni.\nDurante il suo consolato diede inizio alla costruzione della Via Postumia, che da lui prende il nome."}
{"id": "2419530", "revid": "229617", "url": "https://it.wikipedia.org/wiki?curid=2419530", "title": "Esoergonico", "text": ""}
{"id": "2419533", "revid": "580197", "url": "https://it.wikipedia.org/wiki?curid=2419533", "title": "Waterford United", "text": ""}
{"id": "2419534", "revid": "580197", "url": "https://it.wikipedia.org/wiki?curid=2419534", "title": "Waterford United F.C.", "text": ""}
{"id": "2419535", "revid": "580197", "url": "https://it.wikipedia.org/wiki?curid=2419535", "title": "Waterford United FC", "text": ""}
{"id": "2419537", "revid": "131358", "url": "https://it.wikipedia.org/wiki?curid=2419537", "title": "Glentoran F.C.", "text": ""}
{"id": "2419541", "revid": "124123", "url": "https://it.wikipedia.org/wiki?curid=2419541", "title": "Mohand N'hamoucha", "text": "Mohand \u00e8 il fratello di Ca\u00efd Haddou, i due sono appartenenti alla trib\u00f9 berbera \"A\u00eft Ndhirs\" nel centro della catena montuosa dell'Atlante. \nEssi fanno parte della prima generazione di resistenza anti-coloniale contro i francesi dal 1908 al 1919."}
{"id": "2419543", "revid": "712828", "url": "https://it.wikipedia.org/wiki?curid=2419543", "title": "Maestro dei ghiacci", "text": ""}
{"id": "2419544", "revid": "1104133", "url": "https://it.wikipedia.org/wiki?curid=2419544", "title": "Zita G\u00f6r\u00f6g", "text": "Ha studiato recitazione alla \"Br\u00f3dy Imre Grammar School\" a Budapest e durante gli studi ha cominciato a lavorare come modella, lavoro che l'ha portata negli Stati Uniti, in Italia e in Francia.\nHa lavorato in alcuni film ungheresi, e sulla scena internazionale nei film \"Underworld\", dove interpreta Amelia e \"8mm 2 - Inferno di velluto\", dove interpreta Risa."}
{"id": "2419545", "revid": "1305772", "url": "https://it.wikipedia.org/wiki?curid=2419545", "title": "Alur (popolo)", "text": "Gli Alur (anche noti come Lur, Luri e Lurem) sono un'etnia dell'Africa centro-orientale, presente in un'area che va dal distretto di Nebbi, nell'Uganda nordoccidentale (provincia del Nilo Occidentale), alla zona a nord del Lago Alberto del Congo RD settentrionale. Appartengono al pi\u00f9 vasto gruppo etno-linguistico dei Luo, e sono particolarmente affini agli Acholi, tanto che le rispettive lingue sono mutuamente intelleggibili. \u00c8 correlato anche al gruppo etnico dei Jonan, che possono essere identificati con il sottogruppo di Alur residenti lungo le sponde del Nilo.\nIn seguito alla fondazione del Murchison National Game Park nel 1952, che costrinse parte degli Alur a migrare dalle loro terre tradizionali, l'etnia si \u00e8 in parte mescolata con altre etnie, in particolare del gruppo sudanico.\nIl regno Alur \u00e8 forse l'unico, fra quelli tradizionali delle etnie ugandesi, a non essere stato smantellato dal governo con i bandi del 1966. \u00c8 strutturato in chiefdom che intrattengono fra loro rapporti culturali e sociali (per esempio matrimoni misti e cerimonie religiose condivise). \nStoria.\nGli Alur appartengono al pi\u00f9 vasto gruppo etnico-linguistico dei Luo. Questo gruppo proviene originariamente dall'Egitto meridionale, da cui si spost\u00f2 attraverso una serie di migrazioni in epoca storica; prima in Sudan (intorno al 970, per sfuggire alle persecuzioni degli arabi) e poi in Uganda a Bugantira (1225) e nell'area di Murchison Falls (1290). L'etnia Luo sub\u00ec una prima diaspora nel 1330, in seguito a una guerra fratricida causata dal re Kyebambe; in quest'epoca si allontanarono dal gruppo principale, tra l'altro, i Kuman dell'Uganda orientale e i Banyoro. Nel 1390, una nuova lotta intestina fra il re Nyipir e suo fratello Nyabongo port\u00f2 alla scissione di altri due gruppi, gli Acholi e Alur; questi ultimi erano coloro che seguirono Nyipir e si insediarono prima a Locjudongo e poi (nel 1630) a Yothu, che \u00e8 tuttora la sede del regno Alur.\nReligione tradizionale.\nSebbene il Cristianesimo (soprattutto di dottrina anglicana e di altre denominazioni protestanti) sia largamente diffuso fra gli Alur e abbia largamente soppiantato la religione tradizionale (cos\u00ec come in generale la cultura occidentale sta sostituendo quella nativa) molti Alur sono tuttora legati al sistema di credenze dei loro antenati.\nCome molte religioni tradizionali africane, la religione degli Alur \u00e8 essenzialmente monoteistica: il Dio degli Alur prende il nome di Jok. La natura ultima di Jok sfugge alla comprensione umana. Jok pu\u00f2 manifestarsi in forma di persona, di qualsiasi sesso o et\u00e0, ma anche rivelare la sua presenza in modo indiretto, per esempio attraverso determinate situazioni.\nIl culto viene amministrato da un clero composto da figure tradizionali che prendono il nome di \"Bandwa\", \"Jupa Jogi\" e \"Jupa Jok\"; i riti in suo onore non seguono una cadenza temporale prefissata, ma vengono amministrati in caso di necessit\u00e0, per esempio per contrastare l'insorgere di cattiva sorte e malattia.\nVi sono altre entit\u00e0 soprannaturali minori a cui gli Alur dedicano riti, e come Jok possono influire sulla vita terrena attraverso fortuna, sfortuna, malattia e guarigione. Alcune di queste entit\u00e0 sono puramente spirituali e astratte, ma anche fra gli Alur (come in gran parte dell'Africa) \u00e8 diffuso il culto degli antenati defunti. A queste divinit\u00e0 minori gli Alur portano offerte propiziatorie, per esempio in forma di cibo, birra e altri generi di conforto.\nOltre al clero dedicato a Jok sono presenti nella societ\u00e0 Alur diverse categorie di guaritori e chiaroveggenti che prendono il nome di \"Julam Bira\", \"Jolam Wara\" e \"Anjoga\". Il loro compito \u00e8 soprattutto quello di comprendere le cause ultime, spirituali, di una malattia o un altro evento sfortunato, e suggerire a coloro che ne sono colpiti i giusti riti propiziatori necessari per recuperare la salute e la fortuna."}
{"id": "2419548", "revid": "120903228", "url": "https://it.wikipedia.org/wiki?curid=2419548", "title": "USS Iowa (BB-61)", "text": "La USS \"Iowa\" (\"hull classification symbol\" BB-61) fu una nave da battaglia della United States Navy, capostipite della classe omonima. Costruita nel 1940 presso i cantieri navali New York Naval Shipyard, fu varata nel 1942 e prese servizio a partire dal 1943, \u00e8 attualmente una nave museo.\nQuarta unit\u00e0 navale da guerra a portare il nome del 29\u00ba Stato degli Stati Uniti d'America, \u00e8 stata l'unica nave della sua classe ad avere servito in Oceano Atlantico durante la seconda guerra mondiale. A causa della cancellazione della classe Montana, la classe Iowa \u00e8 stata l'ultima classe di corazzate americane.\nCostruzione.\nOrdinata nel luglio 1939, la sua costruzione \u00e8 avvenuta presso il cantiere navale di New York, dove la sua chiglia fu impostata sugli scali il 27 giugno 1940. La nave, varata il 27 agosto 1942, ebbe come madrina la moglie del vicepresidente Wallace, ed entr\u00f2 in servizio il 22 febbraio 1943.\nL'armamento principale era costituito da nove cannoni da 16\" in tre torri trinate. Le batterie secondarie erano costituite da venti cannoni da 127/38mm in dieci torri binate. Nel corso del conflitto vennero installati vari cannoni Bofors da 40mm e numerose mitragliere Oerlikon da 20mm, allo scopo di aumentarne le capacit\u00e0 di difesa antiaerea.\nServizio.\nNell'autunno del 1943 la \"Iowa\" fu utilizzata per portare il presidente statunitense Franklin Delano Roosevelt a Casablanca, dove fece tappa prima di recarsi alla conferenza di Teheran.\nA partire dal 1944 la nave fu utilizzata nel Pacifico per scortare le portaerei e al termine della seconda guerra mondiale la nave fu impiegata nel conflitto in Corea, partecipando a numerose operazioni anfibie.\nAl termine della guerra in Corea la nave fu posta in riserva e venne riattivata negli anni ottanta sotto l'amministrazione Reagan.\nLa corazzata USS \"Iowa\" fu anche protagonista di un grave incidente nel 1989, quando durante una esercitazione di tiro ci fu una violentissima esplosione che caus\u00f2 la morte di 47 membri dell'equipaggio.\nIl 26 ottobre 1990 la nave fu ritirata dal servizio attivo, e ritirata nella Suisun Bay in attesa di una decisione sul suo destino finale.\nDopo i lavori di restauro presso il porto di Richmond, in California (iniziati nel mese di ottobre del 2011), la nave \u00e8 stata ufficialmente donata al Pacific Battleship Center di Los Angeles dalla Marina degli Stati Uniti il 30 aprile 2012. Dopo dei lavori di adeguamento \u00e8 stata ormeggiata permanentemente al punto d'ancoraggio n. 87 del porto di Los Angeles a San Pedro, a fianco al World Cruise Center, e trasformata in museo galleggiante aperto al pubblico dal 7 luglio dello stesso anno.\nCuriosit\u00e0.\nLa Iowa aveva anche una mascotte: un giorno il capitano della nave port\u00f2 a casa un cane, ma la moglie non la voleva, cos\u00ec, la porto sulla nave e il suo nome era Vicky."}
{"id": "2419557", "revid": "110157", "url": "https://it.wikipedia.org/wiki?curid=2419557", "title": "Nakatsu (fiume)", "text": "Il fiume Nakatsu \u00e8 un fiume giapponese, che attraversa la citt\u00e0 di Morioka dove confluisce nel Kitakami, il quarto fiume del Giappone per lunghezza."}
{"id": "2419560", "revid": "47767", "url": "https://it.wikipedia.org/wiki?curid=2419560", "title": "Morfasso", "text": "Morfasso (\"Murf\u00e0ss\" in dialetto piacentino, localmente \"Murf\u00e8ss\") \u00e8 un comune italiano di abitanti della provincia di Piacenza in Emilia-Romagna. Si trova circa a sud del capoluogo di provincia.\nGeografia fisica.\nIl capoluogo comunale \u00e8 situato nell'alta val d'Arda in una conca circondata dai monti: Carameto (), Lama (1328 m s.l.m.), Menegosa (), Santa Franca (), Croce dei Segni (). Rientra nel territorio comunale morfassino anche parte dell'alta val Chero.\nNella parte settentrionale del territorio comunale, al confine con il comune di Vernasca \u00e8 presente un lago artificiale, il lago di Mignano, sorto con la costruzione dell'omonima diga tra il 1919 e il 1934, e che presenta un'estensione di circa .\nParte del territorio comunale \u00e8 compresa nel parco provinciale Monte Moria, area di salvaguardia naturalistica che si estende per circa tra i comuni di Morfasso e Lugagnano Val d'Arda gestita da un consorzio e coperta per tre quarti da boschi di castagni, ginestre, faggi, carpini, nocciole e abeti. Il parco \u00e8 diventato famoso anche per essere stato il set di riprese del telefilm La freccia nera.\nStoria.\nLa zona dell'alta val d'Arda risulta abitata fin dalla preistoria, reperti litici risalenti a circa anni fa sono stati ritrovati nella zona del monte Lama. Prima di cadere sotto il dominio romano, la zona viene popolata dalle trib\u00f9 dei liguri veleiati, con la presenza di numerosi villaggi protetti da fortificazioni difensive, detti \"castellieri\". Nonostante la presenza di itinerari che permettevano il collegamento tra i versanti nord e sud degli Appennini, il loro utilizzo rimane sempre piuttosto limitato rispetto ad altri itinerari appenninici, a causa della loro difficolt\u00e0. Dopo combattimenti durati circa 80 anni per sottomettere i liguri, i Romani si insediano nella zona, posta alle dipendenze della citt\u00e0 di Veleia.\nSecondo alcune interpretazioni, il toponimo Morfasso deriva dal latino \"moram facere\", traducibile con sostare in italiano, con possibile riferimento ad un accampamento militare sorto durante i combattimenti per la conquista romana dell'alta val d'Arda. Altre fonti, al contrario, attribuiscono al nome Morfasso ha origini longobarde.\nNell'VII secolo ad opera longobarda, viene fondato il monastero dei SS. Salvatore e Gallo di Val Tolla che, nei secoli successivi, occuper\u00e0 un ruolo centrale dal punto di visto amministrativo e politico per tutta l'alta val d'Arda. Nel X secolo sorgono numerosi castelli, tra cui quello di Morfasso e quello di Sperongia, posti alle dipendenze del monastero, con la funzione di difendere l'autorit\u00e0 religiosa dagli attacchi dei potenti signori locali e la via di comunicazione che, proveniente dalla pianura padana, attraverso il passo del Pellizzone, Bardi e il passo della Cisa scendeva nel versante opposto dell'Appennino raggiungendo Pontremoli e proseguendo, poi, verso Roma. La sede amministrativa della zona diviene il castello di Sperongia, inizialmente concesso al monastero di Val Tolla da parte del re longobardo Berengario I e poi ceduta a varie famiglie del territorio.\nNel 1220 il vescovo di Piacenza concede al comune di Piacenza la giurisdizione su tutta l'area del monastero di val Tolla, ponendo fine al ruolo amministrativo del monastero. Nel 1624 il monastero viene \"de facto\" soppresso con lo spostamento a Roma degli archivi, dei diplomi e dei privilegi papali operato dal cardinale Francesco Barberini e con il passaggio degli edifici alla famiglia Sforza di santa Fiora.\nLa zona di San Michele, in precedenza frazione del comune di Lugagnano, a seguita di una richiesta pervenuta dalla maggioranza della popolazione residente, viene aggregata al comune di Morfasso il 1\u00ba maggio 1870 con il regio decreto 5581 del 7 marzo 1870 firmato dal re Vittorio Emanuele II. In seguito all'aggregazione di San Michele a Morfasso sorge una questione tra i comuni di Morfasso e Lugagnano riguardo alla correttezza o meno dell'annessione al comune di Morfasso di alcune porzioni di terreno appartenenti a Macinesso, frazione di Lugagnano e che prosegue per circa 4 anni.\nDurante la seconda guerra mondiale, nell'ambito della guerra partigiana, Morfasso diviene \u00abil primo Comune liberato d'Italia\u00bb al di sopra della linea Gotica: la liberazione del paese avviene il 24 maggio 1944, per opera della 38.a Brigata Garibaldi, intitolata Piacenza, dopo un'azione contro la caserma della GNR di Rustigazzo. Il territorio di Morfasso viene, poi, rioccupato dalle truppe nazifasciste durante il rastrellamento invernale del 1944-1945, durante il quale, il 4 dicembre 1944 la frazione di Guselli fu teatro dell'uccisione di 25 partigiani e della cattura di altri 10, provenienti dal capoluogo ad opera di una colonna appiedata tedesca, per essere, infine, definitivamente liberato nella primavera del 1945.\nNel corso del XX secolo la zona \u00e8 soggetta ad un forte spopolamento, con un gran numero di abitanti emigrati, specialmente verso l'Inghilterra, questo ha portato il numero dei cittadini morfassini residenti all'estero a superare il numero dei cittadini residenti a Morfasso: secondo statistiche dell'inizio del 2017, a fronte di residenti nel comune, i morfassini iscritti all'anagrafe dei residenti all'estero erano .\nMonumenti e luoghi d'interesse.\nAree naturali.\nNei pressi della frazione di Casali, sorge la \"Rocca\", la sola falesia calcarea presente in Emilia-Romagna. Questa falesia \u00e8 una palestra naturale per gli appassionati di arrampicata: fra parete nord e parete ovest, sono state tracciate pi\u00f9 vie per la scalata. Nel 1953, sulla sommit\u00e0 della \"Rocca\", furono ritrovati i resti di un \"castelliere\". Si presume che queste rovine risalgano alle opere di difesa erette dalle antiche popolazioni liguri ai tempi della conquista romana.\nCultura.\nNella frazione di Sperongia, 5\u00a0km a nord del capoluogo comunale, \u00e8 possibile visitare il museo della Resistenza piacentina, inaugurato il 25 aprile 2009 e sorto per la volont\u00e0 della provincia di Piacenza, della comunit\u00e0 montana valli del Nure e dell'Arda, del comune di Morfasso, con il contributo dei fondi museali della regione Emilia-Romagna e la collaborazione dell'ISREC, dell'ANPI provinciale di Piacenza e della diocesi di Piacenza-Bobbio Il museo \u00e8 dedicato alle formazioni partigiane del piacentino e alla popolazione locale che, durante i 20 mesi della resistenza sub\u00ec distruzioni e violenze.\nInfrastrutture e trasporti.\nIl territorio morfassino \u00e8 attraversato dalla ex strada statale 359 di Salsomaggiore e Bardi che, tramite il passo del Pellizzone congiunge la val d'Arda con la parmense val Ceno; il passo pu\u00f2 essere raggiunto dal capoluogo comunale tramite la strada provinciale 15 di Prato Barbieri-Morfasso che, partendo da Bettola, congiunge la val Nure con la val d'Arda attraverso Prato Barbieri ed il passo dei Guselli, scende a Morfasso e, da qui, si ricongiunge con l'ex strada statale 359 in localit\u00e0 i Casali, nei pressi del passo del Pellizzone. La strada provinciale 15 e l'ex strada statale 359 sono collegate anche dalla strada provinciale 66 di Casali. Il passo dei Guselli pu\u00f2 essere raggiunto tramite la strada provinciale 14 della Val Chero, che parte da Carpaneto Piacentino e risale l'omonima valle.\nAltre strade provinciali che interessano il territorio comunale sono la strada provinciale 21 di val d'Arda che risale in fondovalle la valle dell'Arda fino al capoluogo comunale, la strada provinciale 71 di Collerino che unisce Lugagnano a Morfasso percorrendo la sponda opposta del torrente Arda e, infine, la strada provinciale 23 del parco provinciale che permette di raggiungere l'omonimo parco.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nFino al suo scioglimento, avvenuto nel 2013, Morfasso ha fatto parte della comunit\u00e0 Montana valli del Nure e dell'Arda. Dopo lo scioglimento della comunit\u00e0 montana, Morfasso \u00e8 diventato parte dal 2015 dell'Unione Alta Val d'Arda, subentrata in tutti i rapporti alla precedente comunit\u00e0 montana, insieme ai comuni di Castell'Arquato, Lugagnano Val d'Arda e Vernasca."}
{"id": "2419561", "revid": "307923", "url": "https://it.wikipedia.org/wiki?curid=2419561", "title": "Grazie di tutto", "text": ""}
{"id": "2419563", "revid": "125430714", "url": "https://it.wikipedia.org/wiki?curid=2419563", "title": "Judge Reinhold", "text": "Biografia.\nNoto per la sua partecipazione alla serie cinematografica \"Beverly Hills Cop\" con Eddie Murphy nel ruolo del sergente Billy Rosewood, Reinhold \u00e8 stato sposato tra il 1985 e il 1986 con la responsabile dei casting Carrie Frazier. Dopo un breve fidanzamento con l'attrice Kaitlin Hopkins, nel 2000 si \u00e8 sposato con la sceneggiatrice Amy Miller.\nDoppiatori italiani.\nNelle versioni in italiano delle opere in cui ha recitato, Judge Reinhold \u00e8 stato doppiato da:"}
{"id": "2419572", "revid": "24660657", "url": "https://it.wikipedia.org/wiki?curid=2419572", "title": "Aro titano", "text": ""}
{"id": "2419574", "revid": "24660670", "url": "https://it.wikipedia.org/wiki?curid=2419574", "title": "Aro gigante", "text": ""}
{"id": "2419583", "revid": "1305772", "url": "https://it.wikipedia.org/wiki?curid=2419583", "title": "Discografia dei Gorillaz", "text": "La discografia dei Gorillaz, gruppo musicale virtuale alternative hip hop con base a Londra, consiste in sei album in studio, oltre venti singoli, quattro EP, tre raccolte e un album di remix.\nI Gorillaz sono stati creati nel 1998 da Damon Albarn, frontman del gruppo rock alternativo Blur, e Jamie Hewlett, co-creatore del comic book \"Tank Girl\". Nel 2001 il duo pubblica il suo primo album di studio, \"Gorillaz\", e nel 2005 il secondo, \"Demon Days\". Nel 2010 esce il terzo album \"Plastic Beach\", seguito nello stesso anno da \"The Fall\", quest'ultimo composto durante l\"'Escape to Plastic Beach World Tour\". Nel 2012 viene pubblicato il singolo \"DoYaThing\", realizzato insieme a James Murphy (frontman degli LCD Soundsystem) e Andr\u00e9 3000 degli OutKast.\nNel 2017 ritornano sulle scene musicali con il quinto album \"Humanz\", seguito l'anno dopo da \"The Now Now\"."}
{"id": "2419585", "revid": "729019", "url": "https://it.wikipedia.org/wiki?curid=2419585", "title": "Leonardo Gallitelli", "text": "Biografia.\nTrascorre la sua giovent\u00f9 a Bernalda, cittadina lucana in provincia di Matera. Intraprende la carriera militare il 22 ottobre 1967 frequentando i corsi dell'Accademia Militare di Modena e della \"Scuola di Applicazione Carabinieri\" di Roma e si laurea in Giurisprudenza. Supera i corsi di Stato Maggiore presso la Scuola di Guerra. \u00c8 stato direttore editoriale de \"Il Carabiniere\", la rivista mensile pubblicata dall'Arma dei Carabinieri. \u00c8 sposato e ha due figli.\nCarriera militare.\nL'alto ufficiale \u00e8 stato Comandante delle Compagnie di Viggiano, Aosta e Genova Portoria, ha operato al Nucleo Investigativo di Torino \"con rilevanti impegni per il contrasto al terrorismo e ai sequestri di persona\".\nLeonardo Gallitelli lavora nello \"Stato Maggiore\" del Comando Generale, da Ufficiale superiore regge il Comando provinciale di Torino, l'Ufficio Operazioni del Comando Generale dell'Arma. Consegue il grado di colonnello e diviene il vice comandante della Regione Carabinieri Piemonte e Valle d'Aosta agli ordini del Generale Francesco Delfino sino al 1993, successivamente regge il Comando Provinciale di Roma per cinque anni. \u00c8 poi Capo del II Reparto del Comando Generale, cui sono devoluti il coordinamento e la direzione dell'attivit\u00e0 nel contrasto a tutte le manifestazioni delinquenziali che interessano il Paese, anche nei risvolti ultranazionali. Dal 2000 al 2002 \u00e8 Sottocapo di stato maggiore del Comando Generale e, poi Comandante della Scuola Ufficiali Carabinieri. Dal 7 ottobre 2003 al 4 settembre 2006, dirige la Regione Carabinieri Campania.\nGallitelli dal 5 settembre 2006 all'11 giugno 2009, \u00e8 Capo di Stato Maggiore del Comando Generale dell'Arma. Il ruolo \u00e8 quello di \"principale consulente e collaboratore del Comandante Generale: riceve le direttive per l'attivit\u00e0 ed impartisce le conseguenti disposizioni; \u00e8 responsabile delle attivit\u00e0 dello Stato Maggiore, coordina lo svolgimento ed esamina i risultati; traduce le decisioni del Comandante Generale in ordini e piani; rappresenta il Comandante ed emana ordini in suo nome quando autorizzato; ha alle dirette dipendenze le Direzioni di Sanit\u00e0 e di Amministrazione, il Reparto Autonomo ed il Capo Servizio Assistenza Spirituale\".\nComandante dell'Arma.\nIl 12 giugno 2009 Leonardo Gallitelli \u00e8 nominato Comandante generale dell'Arma dal Consiglio dei ministri. Prende il posto del Generale Gianfrancesco Siazzu dal 22 luglio.\nTra le reazioni alla sua nomina si segnala quella dell'allora Ministro della difesa, Ignazio La Russa, ha detto: \"\u00c8 stata una scelta molto difficile perch\u00e9 erano pi\u00f9 d'uno i generali allo stesso livello di grado e di capacit\u00e0 ed \u00e8 stato duro scegliere. \u00c8 stata una scelta ponderata, su mia proposta, accolta con soddisfazione da tutto il Consiglio dei Ministri, che ha espresso grande apprezzamento verso il nuovo comandante generale dell'Arma Leonardo Gallitelli\". I responsabili Difesa e Sicurezza del Partito Democratico, Roberta Pinotti e Marco Minniti esprimono \"Grande apprezzamento per la nomina a comandante generale dei Carabinieri, una scelta eccellente per competenza ed esperienza. Siamo certi che il generale Gallitelli sapr\u00e0 svolgere al meglio il delicato compito al quale \u00e8 stato chiamato\".\nTermina il suo servizio attivo il 16 gennaio 2015 quando passa le consegne da Comandante Generale al suo successore, il generale Tullio Del Sette.\nIncarichi successivi.\nIl 15 settembre 2015 Leonardo Gallitelli \u00e8 nominato Responsabile dell'Ufficio Antidoping (NADO Italia). Ad annunciarlo il presidente del CONI Giovanni Malag\u00f2, aggiungendo che la nomina \u00e8 stata condivisa dal premier Matteo Renzi e dal ministro della Salute Lorenzin. Il Nado-Italia \u00e8 l'organo nato in seguito all'accordo quadro tra CONI e NAS dei Carabinieri sottoscritto a febbraio 2015.\nIl 31 maggio 2016 viene nominato Cancelliere dell'Ordine \u201cAl merito della Repubblica italiana\u201d.\n\u00c8 inoltre membro del Consiglio di Amministrazione e del Comitato d'indirizzo dell'Istituto Toniolo (Ente Fondatore dell'Universit\u00e0 Cattolica del Sacro Cuore di Milano)."}
{"id": "2419598", "revid": "767487", "url": "https://it.wikipedia.org/wiki?curid=2419598", "title": "Shadows in Paradise", "text": "Shadows in Paradise \u00e8 un film d'azione statunitense del 2010 diretto da J. Stephen Maunder.\nTrama.\nDurante un raid militare di salvataggio in Iraq, la compagna di squadra e fidanzata di Max Forrester, Sasha scompare misteriosamente. Due anni dopo Max, che ormai si \u00e8 ritirato dall'esercito riceve la telefonata dal suo ex comandante il capitano Dyer, che lo informa che Sasha \u00e8 ancora viva e si trova in un posto chiamato Island Paradise, e inoltre informa lui che l'esercito \u00e8 pronto ad intervenire per recuperarla e accusarla di tradimento e diserzione. Max allora decide di partire per aiutare Sasha ed una volta trovata, apprende da lei che lei stessa lavorava sotto copertura per scoprire e denunciare un pericoloso traffico di armi condotto da un manipolo di uomini chiamati Shadow Company. Max e Sasha ora devono impedire che l'illecito traffico avvenga e recuperare le armi in una spettacolare e pericolosissima resa dei conti finale con Ghost, il capo della Shadow Company."}
{"id": "2419602", "revid": "599013", "url": "https://it.wikipedia.org/wiki?curid=2419602", "title": "Tiraboschi", "text": ""}
{"id": "2419603", "revid": "327094", "url": "https://it.wikipedia.org/wiki?curid=2419603", "title": "Welsh League Cup", "text": "La Welsh League Cup (\"Coppa di lega gallese\") \u00e8 un torneo calcistico organizzato dalla Football Association of Wales. Il regolamento esclude le squadre gallesi che giocano nei campionati inglesi: Cardiff City, , Wrexham, Newport County e Merthyr Tydfil."}
{"id": "2419606", "revid": "327094", "url": "https://it.wikipedia.org/wiki?curid=2419606", "title": "Coppa di Lega gallese", "text": ""}
{"id": "2419607", "revid": "190231", "url": "https://it.wikipedia.org/wiki?curid=2419607", "title": "Kfor", "text": ""}
{"id": "2419609", "revid": "339392", "url": "https://it.wikipedia.org/wiki?curid=2419609", "title": "Pari del Regno Unito", "text": ""}
{"id": "2419610", "revid": "729019", "url": "https://it.wikipedia.org/wiki?curid=2419610", "title": "Brasil Open 2008", "text": "Il Brasil Open 2008 \u00e8 stato un torneo di tennis giocato sulla terra rossa.\n\u00c8 stata la 8\u00aa edizione del Brasil Open,\nche fa parte della categoria International Series nell'ambito dell'ATP Tour 2008. \nSi \u00e8 giocato nel complesso Costa do Sauipe di Mata de S\u00e3o Jo\u00e3o, in Brasile, dall'11 al 17 febbraio 2008.\nCampioni.\nSingolare.\n Nicol\u00e1s Almagro ha battuto in finale Carlos Moy\u00e1, 7\u20136(4), 3\u20136, 7\u20135\nDoppio.\n Marcelo Melo / Andr\u00e9 S\u00e1 hanno battuto in finale Albert Monta\u00f1\u00e9s / Santiago Ventura, 4\u20136, 6\u20132, 10\u20137"}
{"id": "2419612", "revid": "36426", "url": "https://it.wikipedia.org/wiki?curid=2419612", "title": "Trittico Carnesecchi", "text": "Il Trittico Carnesecchi era un'opera di Masolino alla quale partecip\u00f2, pare, anche Masaccio. Rappresentava la \"Madonna col Bambino tra i santi Caterina d'Alessandria e Giuliano\". Smembrato nel XVII secolo, \u00e8 oggi perduto tranne lo scomparto del \"San Giuliano\" (Museo diocesano di Santo Stefano al Ponte, Firenze) e uno dei tre pannelli della predella. Per lungo tempo si \u00e8 individuato questo pannello in quello di Masolino conservato in Francia (Museo Ingres, Montauban), ma recenti studi degli esperti dell'Opificio delle Pietre Dure hanno permesso di identificarlo in quello di Masaccio conservato a Firenze (Museo Horne).\nNella storia dell'arte questa opera ha particolare importanza perch\u00e9 pare segnare l'inizio della collaborazione artistica tra Masaccio e Masolino e potrebbe esserci stato occasione d'incontro per Masaccio con l'opera di Paolo Uccello.\nStoria.\nPaolo di Berto Carnesecchi era un ricco mercante ed un influente uomo politico fiorentino che avendo pi\u00f9 volte occupata la carica di console dell'Arte dei Medici e Speziali aveva rapporti con numerosi pittori, tra cui lo stesso Masolino a cui, da parte sua o di un altro componente della famiglia, era stata commissionata nel 1423 la \"Madonna Boni-Carnesecchi\", destinata alla devozione privata. Paolo aveva una cappella in Santa Maria Maggiore a Firenze, per la quale commission\u00f2 a Masolino un trittico e, pochi anni dopo, l'affresco di un'\"Annunciazione\" nella lunetta a Paolo Uccello (perduto). La cappella era probabilmente poco pi\u00f9 di una nicchia addossata alla parete della navata sinistra, sulla cui mensa d'altare sarebbe stato il trittico.\nLa pala \"Carnesecchi\", databile entro il 1423-1425, venne smembrata in un momento imprecisato nel XVII secolo, quando venne restituita alla famiglia Carnesecchi per la ristrutturazione in stile barocco della chiesa.\nIl trittico venne descritto Francesco Albertini prima e Giorgio Vasari poi. Quest'ultimo scrisse:\nSe Vasari riteneva l'opera interamente di Masaccio, interventi successivi fanno pensare che il suo intervento si limitasse alla predella, come sarebbe logico pensare anche per la minore celebrit\u00e0 all'epoca del pittore appena ventitreenne.\nDescrizione.\nDell'opera sopravvissero dallo smembramento i soli pannelli centrale (\"Madonna col Bambino\") e destro (\"San Giuliano\") con la predella, che vennero identificati come appartenenti al Trittico tra la fine dell'Ottocento e l'inizio del Novecento. La \"Madonna col Bambino\", conservata ormai nella chiesa di Santa Maria a Novoli, nella periferia fiorentina, venne per\u00f2 trafugata il 31 gennaio 1923 e mai pi\u00f9 ritrovata. Ne restano solo alcune fotografie d'epoca.\nIl trittico era importato secondo uno schema tradizionale di impianto tardogotico, ma innovativo era l'uso di un coronamento ad arco a tutto sesto. Le figure dovevano collocarsi in uno spazio unico, con un pavimento marmoreo incorniciato da una fascia scura che era comune ai pannelli. Maggiore coerenza era anche data dall'altezza uguale degli scomparti, abbandonando la tradizionale importazione gerarchica.\nIl San Giuliano.\nLa tavola di san Giuliano venne ritrovata nel XIX secolo nella chiesa di San Giuliano a Settimo, nei dintorni di Firenze. Nel 1922 venne esposta agli Uffizi, per poi venire trasferita al Museo diocesano.\nIl santo \u00e8 rappresentato giovane e spavaldo, in posizione frontale, con un elegante abito bordato di pelliccia bianca. Il tessuto di velluto rosso \u00e8 rievocato con la tecnica, molto costosa, di preparare un fondo d'argento, dando una lucentezza setosa straordinaria. La mano destra stringe saldamente l'elsa della spada, suo attributo tipico. La dolcezza del volto \u00e8 pienamente compatibile con altre opere dell'artista, in particolare le varie rappresentazioni di Ges\u00f9 nella Cappella Brancacci.\nLa predella di Masolino.\nIl due scomparti della predella, entrambi con storie di san Giuliano, vennero rinvenuti sul mercato antiquario in epoca relativamente recente. Il pannello mostra Giuliano l'ospitaliere durante una caccia che, ingannato dal diavolo (ben riconoscibile per le zampe grifagne), rientra in casa e crede di vedere nei genitori addormentati le figure della moglie con un amante, per questo li decapita nel sonno.\nNella scena di Masolino, sebbene composta in un'ambientazione prospettica coerente, la disposizione dei protagonisti non d\u00e0 un'idea convincente di profondit\u00e0, essendo semplicemente giustapposti allo sfondo, tanto che non proiettano nemmeno le ombre in terra. In particolare la conversazione tra Giuliano e il diavolo \u00e8 dipinta in maniera del tutto convenzionale, mentre pi\u00f9 convincente e originale \u00e8 la gestualit\u00e0 nella scena della decapitazione.\nIndagini recenti dell'Opificio delle Pietre Dure hanno dimostrato l'estraneit\u00e0 di questa predella rispetto alla tavola del San Giuliano, essendo dipinta su supporto e con tecnica leggermente differente. In ogni caso l'opera \u00e8 il termine di confronto pi\u00f9 vicino per il pannello masaccesco e per comprenderne l'originalit\u00e0 e il valore.\nLa predella di Masaccio.\nDei due scomparti della predella del trittico, quello del Museo Horne (27x42 cm) venne analizzato a fondo durante un restauro, dimostrando un'incontrovertibile pertinenza con il pannello del San Giuliano, per via delle identiche caratteristiche del legno, della tela e del gesso usati per gli strati preparatori.\nIl pannello, in pessimo stato di conservazione, permette solo una valutazione dell'insieme. Nel riquadro a sinistra Giuliano durante la caccia \u00e8 a colloquio col demonio in sembianze umane che gli profetizza l'uccisione del padre e della madre. Giuliano, secondo la Leggenda Aurea, scapp\u00f2 allora e, dopo un lungo peregrinare, spos\u00f2 una principessa. Nel riquadro centrale Masaccio raffigura il momento in cui i genitori alla sua ricerca, arrivati per caso al castello del santo, sono ospitati nella stanza matrimoniale. Giuliano, rientrato da un viaggio, scambi\u00f2 i genitori per la moglie e l'amante e li uccise. Nel riquadro di destra la scoperta di Giuliano che, incontrando la moglie, si dispera, con una posa scomposta e agitata del santo e il volto stravolto dal dolore. La donna distende con gesto drammatico le braccia.\nL'essenzialit\u00e0 e la solidit\u00e0 delle figure \u00e8 tipica di Masaccio, ma anche la resa drammatica delle emozioni, che a Richard Offner ricord\u00f2 una rappresentazione fiorentina dell'Amleto. Anche il panneggio amplifica il senso dell'azione. A differenza della scena di Masolino qui le figure sono ben piantate a terra e coerentemente collocate nello spazio, come dimostra la figura del cane nello spazio di sinistra che \u00e8 visto da dietro e perfettamente scorciato, con le gambe ben piazzate al suolo. Meno all'avanguardia \u00e8 invece il protagonista, dalla fisionomia allungata, la gamba ruotata sull'anca e la posizione in punta di piedi che richiamano piuttosto lo stile tardogotico.\nLa stesura del colore crea pi\u00f9 contrasto di luci e ombre, ed \u00e8 tipica dello stile di getto di Masaccio, che preferiva lavorare direttamente per campiture e lumeggiature invece che a partire dal disegno esatto. Il paesaggio e il cielo ricorda quello degli sfondi della Cappella Brancacci, con colori imperiosi e nitidi."}
{"id": "2419614", "revid": "2519", "url": "https://it.wikipedia.org/wiki?curid=2419614", "title": "Wurmlingen (Circondario di Tuttlingen)", "text": ""}
{"id": "2419618", "revid": "339392", "url": "https://it.wikipedia.org/wiki?curid=2419618", "title": "Automotrice M4c", "text": ""}
{"id": "2419623", "revid": "36426", "url": "https://it.wikipedia.org/wiki?curid=2419623", "title": "Chiesa di San Giuliano a Settimo", "text": ""}
{"id": "2419629", "revid": "767487", "url": "https://it.wikipedia.org/wiki?curid=2419629", "title": "Barbara Negri", "text": "Carriera.\nA 13 anni approda nelle file della Napoli Basket Vomero, con la quale esordisce in A2 nel 2001-02, all'et\u00e0 di 15 anni.\nNel 2002 passa al \"Basket Sulmona\", societ\u00e0 che partecipava alla B1 Nazionale.\nApproda ad Alghero nel 2006, con la squadra sarda impegnata in A1. La stagione successiva 2006-07, sempre in Serie A1, terminer\u00e0 con la retrocessione della compagine sarda in Serie A2. Resta a giocare con la Mercede Basket Alghero sino all'estate del 2010 quando fa ritorno nella sua regione natale, la Campania, andando a giocare in Serie B d'Eccellenza femminile con la Nuova Fiamma Stabia, formazione di Castellammare di Stabia."}
{"id": "2419630", "revid": "298055", "url": "https://it.wikipedia.org/wiki?curid=2419630", "title": "Sonia Campo", "text": ""}
{"id": "2419633", "revid": "287204", "url": "https://it.wikipedia.org/wiki?curid=2419633", "title": "Pratt &amp; Whitney JT3D", "text": "Il Pratt &amp; Whitney JT3D, anche noto come Pratt &amp; Whitney TF33 secondo la nomenclatura della United States Air Force, \u00e8 il primo motore turboventola prodotto dalla Pratt &amp; Whitney negli Stati Uniti ed il primo del suo genere ad ottenere un successo commerciale con l'impiego sui diffusi Boeing 707 e Douglas DC-8.\nComplessivamente, dal 1958 fino al 1985, furono prodotte oltre 8600 unit\u00e0 e si prevede che rimanga operativo (nella versione militare TF33 installata sui B-52H) almeno fino al 2018.\nStoria del progetto.\nDopo la fugace apparizione nel 1946 del primo prototipo di turbofan, il Metropolitan-Vickers F.3, la Rolls-Royce decise di esplorare, con la famiglia dei motori Conway, questa nuova classe di motori a reazione a \"flussi separati\", in cui una parte dell'aria in ingresso viene interessata dal passaggio attraverso tutti i componenti del motore (compressore, camera di combustione, turbina e ugello di scarico), mentre la restante viene trattata solo da uno o pi\u00f9 stadi del compressore ed espulsa senza passare per la camera di combustione e la turbina. \nLa Pratt &amp; Whitney, da parte sua, inizi\u00f2 la progettazione di un turboventola a partire dal gennaio del 1958, prendendo come base di partenza il suo primo turbogetto bialbero sviluppato in proprio, il JT3C. L'introduzione di una ventola (\"fan\") a doppio stadio in luogo dei tre stadi del compressore di bassa pressione del JT3C, comport\u00f2 un netto miglioramento nelle prestazioni e nei consumi pur mantenendo il 90% dei componenti del motore precedente.\nNel 1959 iniziarono le prove di certificazione in volo a bordo di un B-45 appositamente modificato, mentre il 22 giugno del 1960 decoll\u00f2 il primo Boeing 707-120 equipaggiato con i nuovi motori.\nLe prime richieste per il nuovo motore iniziarono gi\u00e0 nel 1959, quando l'American Airlines piazz\u00f2 l'ordine per il Boeing 707-120B e la KLM per i Douglas DC-8, attratte dalla migliore efficienza dei turboventola. Il primo 707 spinto da motori JT3D entr\u00f2 in servizio per la American Airlines il 12 marzo 1961. \nI Boeing KC-135 Stratotanker erano originariamente tutti equipaggiati da motori turbogetto. In seguito alla dismissione di un gran numero di 707 da parte delle compagnie aeree in seguito alla disponibilit\u00e0 di nuovi modelli pi\u00f9 efficienti e moderni, la United States Air Force rilev\u00f2 questo surplus per rimotorizzare i KC-135A usati dalla Air National Guard con i motori civili JT3D (designati TF33-PW-102). Pi\u00f9 di 150 aerei furono modificati e i vecchi KC-135A furono rinominati KC-135E. \nTecnica.\nLa riduzione della velocit\u00e0 media dei gas di scarico ottenuta aumentando il rapporto di bypass ha il duplice obbiettivo di ridurre la quantit\u00e0 di energia cinetica persa nel getto e abbassare il livello di rumore (che cresce con l'ottava potenza della velocit\u00e0 di efflusso del getto). Ovviamente, per ottenere la stessa spinta, \u00e8 necessario aumentare la massa di aria trattata dal motore, aumentando gli ingombri trasversali e, conseguentemente, la resistenza aerodinamica. Il primo modello di JT3D, grazie all'impiego del \"fan\", trattava una massa d'aria del 150% superiore a quella del precedente JT3C, riducendo sensibilmente la velocit\u00e0 media di efflusso.\nNel JT3D, i due stadi del \"fan\" comprimono il flusso proveniente dalla presa d'aria che viene poi diviso in due regioni concentriche. Quella pi\u00f9 interna prosegue (come in un turbogetto semplice) attraverso 6 stadi del compressore assiale di bassa pressione montati sullo stesso albero del fan. A seguire incontra i 7 stadi del compressore di alta pressione e la camera di combustione di tipo tubo-anulare con otto tubi di fiamma, ciascuno dotato di otto iniettori/bruciatori di combustibile. \nLa turbina \u00e8 costituita da uno stadio di alta pressione collegato da un albero alla relativa sezione di alta pressione del compressore e tre stadi di bassa pressione che muovono mediante un altro albero concentrico al primo il \"fan\" e la sezione di bassa pressione del compressore.\nIl flusso di aria pi\u00f9 esterno, invece di passare all'interno dal motore viene scaricato valle del fan."}
{"id": "2419634", "revid": "1940251", "url": "https://it.wikipedia.org/wiki?curid=2419634", "title": "Ambrosino da Tormoli", "text": "Biografia.\nDopo essere stato converso presso il monastero di san Domenico, Ambrosino (\u00abFrater Ambrosinus\u00bb) si trasfer\u00ec a Bologna nel 1458, dove fu allievo, in un primo tempo, e aiutante, in seguito, di fra Giacomo da Ulma, gi\u00e0 affermato come maestro nell'arte delle vetrate e anche lui converso nel convento di san Domenico.\nLa loro collaborazione sembra sia durata un trentennio ed \u00e8 rilevabile nella decorazione delle finestre di San Petronio (cappella dei Notari). \nTra i lavori pi\u00f9 significativi svolti da Ambrosino, si possono annoverare una vetrata con l\"'Annunciazione\", presso la chiesa di san Giacomo a Soncino (1490 circa); varie vetrate nel convento di santa Maria delle Grazie a Milano (1475 circa), in collaborazione con Gerardo da Vigevano e a Michele da Crema, apprezzati maestri di vetrate; pitture varie presso la domenicana SS. Giovanni e Paolo di Venezia.\nFu attivo anche nella chiesa di Santa Maria della Rosa, situata nella zona dell'attuale piazza Pio XI a Milano, demolita nel 1829.\n\u00c8 invece dubbia la sua partecipazione ai lavori decorativi per il Duomo di Milano, perch\u00e9 non \u00e8 sicuro che Ambrosino sia la stessa persona, \u00abmaestro Ambrogio de' Vetri\u00bb, citata da Leonardo, nel suo Codice Atlantico.\nGli storici d'arte non sono sicuri sulle altre opere realizzate da Ambrosino da Tormoli, anche se alcuni documenti menzionano la sua presenza, e quindi rimangono incertezze sui suoi rapporti con l'arte vetraria bolognese operante soprattutto a San Petronio, oltrech\u00e9 per i suoi rapporti con la scuola milanese, rappresentata da Nicol\u00f2 da Varallo e Cristoforo de Mottis, ispirata dai lavori di Vincenzo Foppa."}
{"id": "2419642", "revid": "33689", "url": "https://it.wikipedia.org/wiki?curid=2419642", "title": "Igor Marini", "text": ""}
{"id": "2419644", "revid": "1494169", "url": "https://it.wikipedia.org/wiki?curid=2419644", "title": "Wurmlingen", "text": ""}
{"id": "2419645", "revid": "1543377", "url": "https://it.wikipedia.org/wiki?curid=2419645", "title": "Pazufloxacina", "text": "La pazufloxacina (nella fase sperimentale conosciuta anche con la sigla T-3761) \u00e8 un antibiotico che appartiene alla classe dei chinoloni di terza generazione. La molecola \u00e8 stata scoperta in Giappone dalla societ\u00e0 Toyama Chemical Company e successivamente sviluppata dalla stessa Toyama Chemical e dalla Mitsubishi Pharma Corporation. In Giappone viene commercializzata con il nome di \"Pasil\" e \"Pazucros\"\nIl composto \u00e8 dotato di un ampio spettro d'azione contro i batteri Gram-positivi e Gram-negativi compresa un'ampia variet\u00e0 di ceppi resistenti (ad esempio a cefalosporine, carbapenemi e aminoglicosidi) e batteri anaerobi. In commercio esiste una formulazione iniettabile costituita da pazufloxacina mesilato.\nFarmacodinamica.\nCome altri chinoloni la pazufloxacina agisce inibendo in modo selettivo sia la DNA\u2013girasi (conosciuta anche come topoisomerasi II) che la topoisomerasi IV. Questi due enzimi sono cruciali per la cellula batterica, in particolare per i processi di duplicazione, trascrizione e riparazione dell'acido deossiribonucleico (DNA) nei batteri. La topoisomerasi IV separa le catene di DNA che deve essere replicato (cio\u00e8 duplicato), prima che abbia inizio la divisione cellulare batterica. Il blocco dell'enzima impedisce al DNA di essere separato, interrompendo il processo di replicazione delle molecole dell'acido deossiribonucleico: il batterio quindi non pu\u00f2 pi\u00f9 dividersi n\u00e9 replicarsi. La DNA girasi, d'altra parte, \u00e8 responsabile del superavvolgimento del DNA: quest'ultimo processo \u00e8 cruciale affinch\u00e9 la molecola possa essere fatta rientrare nelle cellule di nuova formazione. Il blocco di entrambi i meccanismi porta quindi alla morte del batterio.\nLa pazufloxacina risulta attiva principalmente nei confronti di Escherichia coli, Klebsiella pneumoniae, Citrobacter, Proteus mirabilis, Proteus vulgaris, Providencia rettgeri, Serratia marcescens, Shigella flexneri, Salmonella, Aeromonas hydrophila e Yersinia.\nFarmacocinetica.\nA seguito di somministrazione per via endovenosa la pazufloxacina si distribuisce ampiamente nei diversi fluidi e tessuti biologici, in particolare nel polmone, nelle vie biliari, nei fluidi pleurici e peritoneali, nel liquido cerebrospinale. L'emivita terminale del composto \u00e8 di 1,5-2 ore. L'eliminazione dall'organismo avviene prevalentemente in forma immodificata per mezzo dell'emuntorio renale. Nell'arco di 24 ore viene eliminata una quota di farmaco pari a oltre il 90%.\nUsi clinici.\nIl farmaco trova indicazione nel trattamento di infezioni da batteri Gram negativi suscettibili, particolarmente nelle infezioni delle vie aeree superiori e inferiori (riacutizzazioni di bronchiti croniche, polmonite, ascessi polmonari) nonch\u00e9 nelle infezioni non complicate del tratto urinario (cistite acuta, prostatiti, pielonefriti). \nAltre indicazioni sono rappresentate dalle infezioni dell'apparato genitale (ad esempio le endometriti), dalle infezioni addominali\n(peritonite, colecistite, ascessi epatici e altri ascessi intraaddominali).\nLa presenza di una percentuale elevata di ceppi di gonococco resistenti ai fluoroquinoloni riduce l'efficacia della pazufloxacina nel trattamento delle uretriti gonococciche.\nL'efficacia della pazufloxacina \u00e8 stata studiata anche nei confronti delle diverse specie di Legionella, gli agenti eziologici della malattia del legionario, ed \u00e8 apparsa essere equivalente o superiore a quella dei macrolidi.\nEffetti collaterali e indesiderati.\nNei pazienti in trattamento con pazufloxacina possono insorgere alcuni disturbi, in molti casi comuni ad altri antibiotici, in particolare a carico dell'apparato gastrointestinale (perdita di appetito, dispepsia, dolore epigastrico, nausea, vomito, diarrea).\nVengono anche segnalati effetti avversi a carico della cute (prurito, orticaria, rash cutaneo) e dell'apparato muscoloscheletrico (mialgie ed artralgie diffuse). Come avviene per altre molecole della stessa classe non sono infrequenti i disturbi del sistema nervoso (cefalea, capogiro e vertigine, agitazione psicomotoria).\nControindicazioni.\nIl composto \u00e8 controindicato nei soggetti con ipersensibilit\u00e0 nota al principio attivo oppure ad altri antibatterici chinolonici cos\u00ec come ad uno qualsiasi degli eccipienti utilizzati nella formulazione farmaceutica. La pazufloxacina, che come altri chinoloni \u00e8 nota per la tendenza ad abbassare la soglia convulsiva, \u00e8 importante che non sia somministrata a pazienti epilettici, con una storia personale di precedenti accessi di convulsivi, oppure con fattori che possono predisporre alle convulsioni, come ad esempio pregressi traumi cranici, ischemie cerebrali o encefalopatia multivascolare), in quanto potrebbe favorire la comparsa di convulsioni.\nCollegamenti esterni.\nPazufloxacina"}
{"id": "2419647", "revid": "599013", "url": "https://it.wikipedia.org/wiki?curid=2419647", "title": "Jettenbach", "text": ""}
{"id": "2419648", "revid": "1272592", "url": "https://it.wikipedia.org/wiki?curid=2419648", "title": "Chiesa-oratorio di San Giuseppe (Mendrisio)", "text": "La chiesa-oratorio di San Giuseppe \u00e8 un edificio religioso tardobarocco che si trova a Somazzo, nel quartiere di Salorino (Mendrisio).\nStoria.\nCitato per la prima volta nel 1674, sub\u00ec profonde modifiche nel corso dei secoli: un cartiglio in stucco in facciata testimonia una modifica avvenuta forse nel 1762, in un periodo nel quale fu aggiunto anche il campanile. Orologio e cupolino, invece, risalgono al 1894. Nel XX secolo l'edificio fu restaurato due volte: prima nel 1977 e poi nel 1991. Il ritrovamento di una necropoli romana a ridosso della chiesa testimonia l'esistenza di un insediamento ancora anteriore.\nDescrizione.\nEsterni.\nL'edificio ha pianta rettangolare ed \u00e8 dotato di un coro orientato e di paraste che si innestano in un cornicione. Alcune lesene allineano alla facciata il campanile, dotato di quattro campane.\nInterni.\nLa copertura dell'edificio \u00e8 a crociera, con l'eccezione del presbiterio, dotato invece di una volta a botte sorretta da una balaustra in marmo. La volta del presbiterio ospita un affresco settecentesco che raffigura \"Dio Padre\". L'altare, in legno, \u00e8 ottocentesco, ma ospita un paliotto in scagliola del secolo precedente che raffigura \"San Giuseppe Calasanzio\". Pure settecentesco \u00e8 il gruppo della \"Crocifissione\", in legno, che si trova sul fondo della chiesa, poco distante dalla tela \"Sposalizio della Vergine\" (1722). La navata ospita inoltre un pulpito in legno ottocentesco e un affresco strappato che rappresenta la \"Madonna del Rosario e i santi Domenico di Guzm\u00e1n e Caterina da Siena\" (1700), opera attribuita a Innocenzo Torriani e alla sua bottega. La chiesa, infine, conserva due reliquiari settecenteschi in stucco, attribuiti a Carlo Francesco Moresco, e una cassapanca in legno, decorata con un dipinto di \"San Zeno\" (1748) di Giovanni Battista Brenni."}
{"id": "2419650", "revid": "300067", "url": "https://it.wikipedia.org/wiki?curid=2419650", "title": "Horv\u00e1th", "text": ""}
{"id": "2419652", "revid": "57342", "url": "https://it.wikipedia.org/wiki?curid=2419652", "title": "Arboreto di Mondaino", "text": "L'Arboreto sperimentale di Mondaino si trova in localit\u00e0 Bordoni, sul versante ovest della zona preappenninica collinare, a pochi chilometri dall'abitato di Mondaino nella provincia di Rimini, tra i 225 metri e i 325 metri di altitudine in quella che viene chiamata la \"Val Mala\", tutelata dal Piano Territoriale Paesistico.\nUn arboreto, per definizione, \u00e8 un giardino botanico specifico di arbusti e alberi. L'Arboreto di Mondaino, un tempo tradizionalmente gestito dal Corpo Forestale dello Stato, nei suoi 9 ettari di terreno ha principalmente finalit\u00e0 naturalistiche, didattiche e sperimentali, alle quali per\u00f2 affianca un'attenzione verso l'arte e la cultura, soprattutto dovuta ad alcune scelte strategiche e gestionali che sono andate sempre pi\u00f9 in questa direzione fin dalla sua apertura ufficiale al pubblico nel 1990. Attualmente l'arboreto \u00e8 gestito dall\"'Associazione culturale L'Arboreto\", fondata nel 1998.\nL'aspetto naturalistico e didattico.\nLe attivit\u00e0 didattiche dell'arboreto si svolgono sotto la guida del \"Centro di Educazione Ambientale\", costituitosi nel 2001 grazie al contributo dell\u2019\"Assessorato all'Ambiente e Politiche per lo Sviluppo Sostenibile\" della Provincia di Rimini nell'ambito del Sistema INFEA.\nAll'interno dell'arboreto si trovano anche una biblioteca con un catalogo tematico di 300 titoli e un'aula didattica multimediale, in cui vengono ospitati convegni, conferenze e mostre.\nLe collezioni.\nL'arboreto al suo interno conserva 6000 piante, suddivise in diversi ambienti: percorrendo i sentieri, inaugurati nel 2001, si incontrano \"querceti\", \"cespuglieti\", boschi di pini e cedri, mentre lungo il fosso Tafuggia \u00e8 possibile studiare la \"vegetazione ripariale\".\nUna parte del percorso didattico \u00e8 dedicato alla collezione varietale di tipologie boschive, tra cui il \"rovereto-cerreto\" e il \"querceto-ostrieto\"; tra le tipologie non autoctone figurano la \"sughereta\" e la \"macchia mediterranea\".\nL'approccio artistico.\nL'integrazione tra arte e giardino botanico \u00e8 una scelta lungimirante che sta avendo un notevole successo nel mondo: per esempio, tra i giardini botanici che hanno scelto questa impostazione ricordiamo il Morris Arboretum in Pennsylvania.\nDal 2004 l'Arboreto di Mondaino ospita al suo interno un laboratorio di teatro, che fisicamente trova sede nel \"Teatro dimora\", una struttura moderna ad illuminazione naturale progettata senza barriere architettoniche. Nel \"Teatro dimora\" si organizzano spettacoli teatrali, concerti ed altri eventi culturali, inseriti nel progetto \"PerCorsi tra arte comunicazione natura\" dell\"'Associazione L'Arboreto\"."}
{"id": "2419658", "revid": "2091899", "url": "https://it.wikipedia.org/wiki?curid=2419658", "title": "Luigi Biondi", "text": "Biografia.\nNato da nobile famiglia d'origine toscana, il Biondi rimase ben presto orfano di padre e fu accolto dall'avvocato monsignor Alessandro Tassoni, che gli fu maestro e consigliere.\nNel 1792 si spos\u00f2 con Maria Domenica Fumasoni, che acquis\u00ec il suo cognome dopo il matrimonio e con la quale ebbe un figlio, Francesco Fumasoni Biondi, poeta e notaio in Marino, sui Colli Albani.\nDivent\u00f2 membro dell'accademia dell'Arcadia utilizzando lo pseudonimo di \"Filauro Erimanteo\" e nel 1817 conobbe Maria Anna di Savoia, figlia di Vittorio Amedeo III di Savoia, che lo nomin\u00f2 suo maggiordomo, soprintendente generale ed amministratore di ogni patrimonio: con questa qualifica il Biondi incominci\u00f2 gli scavi archeologici nella tenuta all'epoca sabauda di Tor Marancia, che andarono avanti fino al 1823. Al termine di essi scrisse un resoconto, pubblicato solo dopo la sua morte dall'amico e consulente Bartolomeo Borghesi.\nSempre su commissione della duchessa sabauda il Biondi esegu\u00ec alcuni scavi archeologici nell'antica citt\u00e0 di \"Tusculum\", sull'omonima altura in territorio di Monte Porzio Catone, ai Castelli Romani: fu fra i primi archeologici a redigere un rapporto dei ritrovamenti effettuati negli scavi. Per questi successi archeologici fu nominato presidente della pontificia accademia romana di archeologia, in compagnia di illustri archeologi come Antonio Nibby e Luigi Canina.\nAlla morte di Maria Anna di Savoia nel 1824 il fratello di questa, Carlo Felice di Savoia, incaric\u00f2 il Biondi di eseguire una campagna di scavi presso villa Rufinella a Frascati: in seguito, in considerazione dei meriti maturati dallo studioso, i Savoia gli riconobbero il titolo nobiliare di marchese. A questo punto il Biondi si dedic\u00f2 alla poesia ed al teatro, scrivendo una tragedia mai rappresentata (\"\"Dante in Ravenna\") e letteratura di facile lettura per signore, come gli \"Scherzi anacreontici\"\".\nNel 1828 mor\u00ec la moglie Maria Domenica, fatto che lo lasci\u00f2 segnato e depresso: mor\u00ec a Roma il 3 settembre 1839, minato dallo studio e dalla fatica intellettuale."}
{"id": "2419659", "revid": "640225", "url": "https://it.wikipedia.org/wiki?curid=2419659", "title": "Cristo in piet\u00e0 (Masolino)", "text": "Cristo in piet\u00e0 \u00e8 un affresco staccato di Masolino, databile al 1424 e conservato nel Museo della collegiata di Sant'Andrea di Empoli. \nDescrizione.\nL\u2019affresco staccato raffigura al centro Cristo che si leva dal sepolcro fra la Madonna e l\u2019evangelista Giovanni, secondo la tipica iconografia del \"Vir dolorum\". Alle spalle dei tre soggetti si innalza la croce, su cui \u00e8 appesa la corona di spine, oggi quasi interamente perduta, mentre alle estremit\u00e0 pendono due flagelli, simboli della Passione. La scena \u00e8 inserita in una cornice gialla sovrastata da una cuspide, dove vi sono tre clipei: in uno \u00e8 raffigurato il profeta Isaia, in un altro una Sibilla con in mano un teschio ed infine il volto di Cristo della Veronica.\nL\u2019iconografia del \"Vir dolorum\" si diffuse soprattutto durante la seconda met\u00e0 del XIV secolo nell\u2019Italia centrale. \u00c8 caratterizzata dalla rappresentazione del Cristo staccato dal contesto spaziale e temporale, attraversato sia dalla sofferenza della morte umana sia dalla redenzione divina. La Madonna e Giovanni hanno una simbologia precisa: la prima allude alla senilit\u00e0 e alla tristezza, il secondo rappresenta la giovent\u00f9 e la rinascita. Nell\u2019affresco traspare il dolore provato da queste due figure e il loro amore per il Dio-uomo. Il Cristo \u00e8 raffigurato con le carni pallide e con i segni del supplizio, per marcare la sua sofferenza umana, ma allo stesso tempo la sua posizione pu\u00f2 essere assunta solo da un vivo. La rappresentazione del Cristo \u00e8 quindi dualistica: nonostante il dolore provato, attraverso la Resurrezione simboleggia la vittoria dello spirito sulla carne e trasmette speranza all\u2019umanit\u00e0. \nStato di conservazione.\nConfrontando l\u2019opera con la foto della Fototeca Zeri di Bologna (n. 7160), databile fra il 1880 e il 1920, si riscontrano alcune differenze conservative. L\u2019affresco, infatti, \u00e8 stato restaurato da Giuseppe Rosi poco prima del 1987. La porzione sinistra della cornice dipinta \u00e8 del tutto mancante nella foto storica; si tratta quindi di un'aggiunta successiva al 1920. Le crettature sul volto del Cristo e della Vergine erano, invece, gi\u00e0 presenti. Prima del restauro vi erano evidenti lacune sulle vesti della Madonna e di san Giovanni e danni nel colore e nella definizione dei dettagli dell\u2019aureola del Cristo, poi restaurati.\nStoria.\nL\u2019affresco fu realizzato da Masolino da Panicale per il Battistero della Collegiata di Empoli, oggi parte del Museo della Collegiata. Si ipotizza che fu dipinto dall\u2019artista intorno al 1424 quando si trovava a Empoli per affrescare la cappella di Sant\u2019Elena in Santo Stefano degli Agostiniani.\nInizialmente si riteneva che l\u2019autore dell\u2019opera fosse Masaccio; in seguito cadde anche l\u2019ipotesi di una sua collaborazione. L\u2019esclusiva attribuzione a Masolino si deve a Bernard Berenson nel 1902. Nel 1993 Paul Joannides scrisse che quest'opera era \"la pi\u00f9 masaccesca delle invenzioni di Masolino\". La paternit\u00e0 di Masolino \u00e8 stata confermata da Luciano Berti nel 1988. Lo studioso ha riconosciuto nell\u2019affresco l\u2019ispirazione ad alcuni modelli antichi con i quali l\u2019artista entr\u00f2 in contatto durante il suo viaggio a Roma.\nL'artista.\nTommaso di Cristoforo di Fino, detto Masolino, nasce a Panicale nel Valdarno nel 1383. Della sua vita vi sono poche notizie; Vasari lo ricorda come allievo di Starnina e al fianco di Ghiberti come rinettatore delle porte del Battistero. Lo stesso biografo ipotizza che Masolino abbia intrapreso un viaggio a Roma, dove entra in stretto contatto con i monumenti romani. I primi documenti sull\u2019artista risalgono al 1423, quando risulta iscritto all\u2019Arte dei Medici e degli Speziali. In questo stesso anno si colloca la sua prima opera nota, la \"Madonna col Bambino\" attualmente alla Kunsthalle di Brema. Al 1424 risale il pagamento in suo favore da parte della Compagnia della Croce nella chiesa di Santo Stefano degli Agostiniani: attestazione che permette di riferire allo stesso momento tutte le opere di Masolino conservate a Empoli. In questi anni avviene il contatto con Masaccio e la realizzazione di opere come gli affreschi della Cappella Brancacci e la \"Sant\u2019Anna Metterza\" in Sant\u2019Ambrogio a Firenze. Nel settembre del 1425 parte per l\u2019Ungheria e torna due anni dopo nel capoluogo toscano. In seguito a un soggiorno romano, durante il quale termina gli affreschi di San Clemente e il trittico di Santa Maria Maggiore, si trasferisce a Castiglione Olona, presso il cardinale Branda, dove esegue la sua ultima opera: la decorazione della Collegiata, del Battistero e del Palazzo Branda Castiglione. La data della sua morte \u00e8 incerta ma collocabile attorno al 1440.\nStile.\nNell\u2019opera di Empoli, Masolino riadatta l\u2019iconografia gotica del \"Vir dolorum\" ad un gusto rinascimentale, semplificandola. Si concentra sul gruppo centrale dell\u2019opera ed elimina i simboli della Passione, ad eccezione dei flagelli alle estremit\u00e0 della croce e la corona di spine. Con grande naturalismo, i flagelli sembrano lievemente mossi dal vento.\nIl corpo del Salvatore \u00e8 saldo e reale, mentre la gestualit\u00e0 ricerca espressioni meno convenzionali, tratte dal vero. Anche il panneggio sembra andare verso un superamento delle ornate linee tardogotiche, privilegiando la campitura di colori e luci ai ritmi delle falcate.\nIl sacello e la croce sovrastante sono entrambi rappresentati in prospettiva, con il punto di fuga posto al centro del petto di Cristo. La costruzione prospettica del sarcofago, inoltre, determina la posizione dei tre protagonisti nello spazio, che richiamano la sfera terrena. La sfera divina, invece, \u00e8 simboleggiata dall\u2019assenza di profondit\u00e0 che domina lo sfondo. Il sarcofago, decorato con marmi intarsiati, denuncia gi\u00e0 un gusto rinascimentale.\nL'opera ha una composizione tradizionale ma con alcuni accenni maggiormente realistici, come il sarcofago classicheggiante dalla forte spazialit\u00e0, evidenziata da una prospettiva con il punto di fuga al centro del petto di Cristo, oppure il corpo del Salvatore saldo e reale o la gestualit\u00e0 che ricerca espressioni meno convenzionali, tratte dal vero. Anche il panneggio sembra andare verso un superamento delle ornate linee tardogotiche, privilegiando la campitura di colori e luci ai ritmi delle falcate.\nA questa opera in particolare si ispira il video \"Emergence\" di Bill Viola (2002)"}
{"id": "2419663", "revid": "1318658", "url": "https://it.wikipedia.org/wiki?curid=2419663", "title": "Akazome Emon", "text": "\u00c8 un membro sia dei \"Ch\u016bko Sanj\u016brokkasen\" (\u4e2d\u53e4\u4e09\u5341\u516d\u6b4c\u4ed9) che delle Trentasei poetesse immortali (\u5973\u623f\u4e09\u5341\u516d\u6b4c\u4ed9, Ny\u014db\u014d Sanj\u016brokkasen).\nBiografia.\n\u00c8 stata considerata una dei trentasei importanti poeti appartenuti alla corte di Kyoto nel periodo storico che va dal 794 al 1186, denominato Heian. \nEra ufficialmente la figlia di Akazome Tokimochi (\u8d64\u67d3\u6642\u7528), ma il libro tardo-Heian di critica poetica \"Fukuro-z\u014dshi\" registr\u00f2 che il suo padre biologico era il primo marito di sua madre, Taira no Kanemori. \nUno scambio poetico tra Emon e Fujiwara no Michitaka, risalente a circa Ten'en 2 (974) a J\u014dgen 2 (977), quando era probabilmente nella sua tarda adolescenza, \u00e8 il primo evento databile nella sua vita. All'incirca in questo periodo, prest\u00f2 i suoi servigi come \"Nyobo\" (\u5973\u623f) nella casa di Minamoto no Masanobu, e per molto tempo da allora in poi serv\u00ec sua figlia Rinshi, la moglie di Fujiwara no Michinaga.\nAkazome Emon spos\u00f2 un celebre uno studioso di confucianesimo e poeta sia di waka che di kanshi, \u014ce no Masahira, con il quale ebbe due figlie. Quando nel 1012 il marito mor\u00ec a causa di un annegamento, lei fu talmente addolorata da distaccarsi dalla sua famiglia e diventare Bhikkhun\u012b (monaca buddista). L'anno della sua morte \u00e8 incerto, ma visse probabilmente almeno fino al 1041.\nOpera poetica.\nPartecip\u00f2 a due famosi concorsi di poesia nel 1035 e nel 1041. Contribu\u00ec anche con una poesia su by\u014dbu (\u5c4f\u98a8\u6b4c by\u014dbu-uta) per celebrare il settantesimo anno di Rinshi, nel 1033.\nFu contemporanea delle poetesse Murasaki Shikibu, Izumi Shikibu e Sei Sh\u014dnagon, presenti alla corte imperiale. Per questo \u00e8 inserita nella raccolta Ny\u014db\u014d Sanj\u016brokkasen.\nLa poesia di Akazome Emon si \u00e8 caratterizzata per toni pacati, moderati, eleganti, malinconici, per una certa grazia stilistica, per la sua adesione alla tradizione classica evidenziata dai temi stagionali.\nAlcune sue odi sono state inserite nel \"Gosh\u016bi Wakash\u016b\" e nello \"Hyakunin Isshu\", importanti antologie curate da Teika Fujiwara, che includono liriche di autori vissuti fra il VII secolo ed il XIII secolo. Pi\u00f9 di 60 delle sue poesie sono state incluse nel Kin'y\u014d Wakash\u016b e nelle successive antologie di corte.\nHa lasciato una collezione personale intitolata \"Akazome Emon-sh\u016b\" (\"Scritti di Akazome Emon\"). \nMolti storici le attribuiscono anche la paternit\u00e0 dell\"'Eiga Monogatari\" (\"Storia degli splendori\"), una epopea celebrante il successo e la gloria della famiglia Fujiwara, scritta nello stile dei racconti storici, che partendo da fatti di cronaca del passato, spazia attraverso una rilettura romanzesca e fantasiosa, per giungere a descrizioni di rappresentanti politici o culturali\ndel suo tempo.\nL\"'Eiga Monogatari\" \u00e8 una collezione di poesie, racconti di avventure e storie di vita di corte che descrivono un periodo storico che va dall'887 al 1092, e che si soffermano soprattutto sulla figura di Fujiwara no Michinaga, della cui consorte, Akazome era dama di compagnia. Tra le particolarit\u00e0 dell'opera, vi \u00e8 sicuramente l'introduzione della scrittura sillabica al posto di quella ideografica."}
{"id": "2419664", "revid": "1915706", "url": "https://it.wikipedia.org/wiki?curid=2419664", "title": "Sparfloxacina", "text": "La sparfloxacina \u00e8 un antibiotico che appartiene alla classe dei chinoloni di terza generazione. Il composto \u00e8 dotato di un ampio spettro d'azione contro i batteri Gram-positivi e Gram-negativi e viene utilizzato nel trattamento di infezioni delle vie respiratorie, in particolare bronchiti croniche e polmoniti.\nFarmacodinamica.\nLa molecola \u00e8 dotata di un ampio spettro di azione, molto simile a quello della ciprofloxacina, e risulta efficace nei confronti di diversi batteri Gram\u2013positivi e Gram\u2013negativi. Come tutti i chinoloni la sparfloxacina agisce inibendo in modo selettivo i due tipi di enzima topoisomerasi, la DNA\u2013girasi (conosciuta anche come topoisomerasi II) e la topoisomerasi IV.\nQuesti due enzimi sono fondamentali per la cellula batterica, regolando i processi di duplicazione, trascrizione e riparazione dell'acido deossiribonucleico (DNA) nei batteri. La topoisomerasi IV agisce separando la caratteristica doppia catene di DNA che deve essere replicato (cio\u00e8 duplicato), prima della divisione cellulare batterica. La DNA girasi \u00e8 invece responsabile del superavvolgimento del DNA: quest'ultimo processo \u00e8 fondamentale affinch\u00e9 la molecola possa essere fatta rientrare nelle cellule di nuova formazione. Il blocco di entrambi gli enzimi porta quindi alla morte del batterio.\nI chinoloni penetrano con facilit\u00e0 all'interno delle cellule e pertanto sono spesso utilizzati per trattare alcuni patogeni intracellulari, come ad esempio la Legionella pneumophila ed il Mycoplasma pneumoniae.\nFarmacocinetica.\nA seguito di somministrazione per via orale la sparfloxacina \u00e8 facilmente assorbita dal tratto gastrointestinale e la biodisponibilit\u00e0 orale assoluta raggiunge il 92%. Dopo l'assunzione di una singola dose di 400\u00a0mg per os la concentrazione plasmatica di picco (Cmax) \u00e8 pari a 1.3 (\u00b10.2) \u00b5g/mL.\nL'assorbimento orale della sparfloxacina non viene alterato dalla contemporanea assunzione di latte o cibo. \nLa penetrazione del fluorchinolone a livello cutaneo e dei tessuti molli \u00e8 buona e viene raggiunta in poche ore. \nLa concentrazione di picco nei liquidi infiammatori \u00e8 buona (1,3 microgrammi/ml) e viene raggiunta dopo circa 5 ore dalla somministrazione.\nL'antibiotico raggiunge anche un'eccellente penetrazione nei leucociti polimorfonucleati umani, in vitro. \nLa sparfloxacina si distribuisce bene anche in molti altri fluidi e tessuti biologici, come per altro dimostrato dall'ampio volume di distribuzione, pari a 3.9 (\u00b10.8) L/kg. La molecola a livello dei tessuti respiratori (mucosa dei seni nasali, parenchima polmonare, mucosa bronchiale, ecc.) raggiunge delle concentrazioni elevate, spesso da 3 a 6 volte superiori rispetto a quelle che si possono misurare nel plasma. Le stesse elevate concentrazioni si registrano nei macrofagi alveolari. Studi eseguiti sui conigli hanno messo in luce che l'antibiotico penetra molto bene, raggiungendo concentrazioni elevate, nell'umor vitreo, nella cornea e nel cristallino.\nIl legame con le proteine plasmatiche \u00e8 basso e variabile dal 37 al 45% circa.\nLa sparfloxacina viene metabolizzata nel fegato e trasformata in metaboliti glucoronidati. L'eliminazione dall'organismo avviene sia attraverso l'emuntorio renale (50% circa) che attraverso le feci (50%). In soggetti con una normale funzionalit\u00e0 renale circa il 10% di una dose assunta viene eliminato in forma immodificata.\nUsi clinici.\nLa sparfloxacina trova indicazione nel trattamento di diverse infezioni sostenute da batteri Gram-negativi, in particolare nelle infezioni delle vie respiratorie, sinusiti acute, polmoniti acquisite in comunit\u00e0 e nelle riacutizzazioni di bronchiti croniche (da Chlamydia pneumoniae, Haemophilus influenzae, Haemophilus parainfluenzae, Klebsiella pneumoniae, Moraxella catarrhalis, Mycoplasma pneumoniae o Streptococcus pneumoniae).\nEffetti collaterali e indesiderati.\nIn alcuni pazienti trattati con sparfloxacina \u00e8 stato segnalato un incremento dell'intervallo QT. Inoltre in soggetti che contemporaneamente assumevano altri antiaritmici (disopiramide e amiodarone) si sono verificate delle torsioni di punta. \nDurante il trattamento con sparfloxacina si possono verificare reazioni avverse di fototossicit\u00e0, di intensit\u00e0 variabile da moderata a grave. Queste reazioni si caratterizzano per la comparsa di sensazione di bruciore cutaneo, arrossamento, edema, comparsa di eruzioni cutanee o vescicole, intenso prurito, dermatiti. Le reazioni da fototossicit\u00e0 si possono verificare durante e fino a 5 giorni dal termine del trattamento, sia in seguito di esposizione a luce solare (diretta o indiretta), \nsia dopo esposizione a luce ultravioletta di origine artificiale (ad esempio lampade solari).\nLa molecola, cos\u00ec come altri chinoloni, pu\u00f2 comportare l'insorgenza di convulsioni in soggetti che hanno gi\u00e0 una storia personale di epilessia o di fattori predisponenti alle convulsioni (ad esempio pregressi traumi cranici o ischemie cerebrali, encefalopatia multivascolare).\nControindicazioni.\nLa sparfloxacina \u00e8 controindicata nei soggetti con ipersensibilit\u00e0 nota al principio attivo, ad altre molecole della classe dei chinoloni, oppure ad uno qualsiasi degli eccipienti contenuti nella formulazione farmaceutica. \u00c8 inoltre controindicata in individui in trattamento antiaritmico con farmaci che possono determinare un allungamento dell'intervallo QTc per il rischio di insorgenza di gravi aritmie, talvolta fatali. (chinidina, procainamide, sotalolo ed altri composti).\nNelle persone affetta da nefropatie occorre una diminuzione del dosaggio\nDosi terapeutiche.\nNei soggetti adulti con funzionalit\u00e0 renale normale il dosaggio raccomandato di sparfloxacina \u00e8 di 200\u00a0mg due volte al giorno, come dose di attacco, seguiti da una dose di 200\u00a0mg, in singola somministrazione giornaliera, come dose di mantenimento. Il periodo di trattamento consigliato \u00e8 normalmente di 10 giorni. La sparfloxacina pu\u00f2 essere assunta, indifferentemente, a digiuno oppure a stomaco pieno."}
{"id": "2419666", "revid": "6923", "url": "https://it.wikipedia.org/wiki?curid=2419666", "title": "John Gustafson", "text": "\u00c8 considerato da parte della critica fra i pi\u00f9 importanti bassisti di Liverpool, secondo solo a Paul McCartney.\nBiografia.\nGustafson nacque a Liverpool da padre svedese e da madre irlandese. Si accost\u00f2 per la prima volta a uno strumento musicale grazie al fratello maggiore che gli regal\u00f2 una chitarra, in un periodo che vedeva nella citt\u00e0 inglese la fioritura di un gran numero di gruppi beat. Gustafson divenne un assiduo frequentatore della scena artistica di Liverpool e dintorni, proprio al tempo dell'esplosione del rock and roll, momento che per la ricchezza di stimoli musicali e culturali egli stesso defin\u00ec \u201cirripetibile\u201d. All'inizio della carriera ebbe modo di venire a contatto sul piano umano oltre che artistico con molti musicisti del Merseyside, e nel clima di promiscuit\u00e0 musicale si trov\u00f2 a suonare persino con i Beatles: in una circostanza al Grosvenor Ballroom di Wallasey si esib\u00ec in sostituzione di George Harrison, e nell'agosto del 1961 fu chiamato sul palco a unirsi al gruppo di John Lennon, sostituendo al basso Paul McCartney impegnato sornionamente nel ruolo di \"vocalist\" secondo i canoni dei \"crooner\" allora in voga.\nLa carriera musicale di Gustafson ebbe inizio alla fine degli anni cinquanta con la sua partecipazione al gruppo Cass &amp; the Cassanovas, capitanato da Brian Casser (che aveva Casey Jones come nome d'arte) a cui si erano uniti Adrian Barber e Johnny Hutchingson. Alla formazione, che necessitava di un bassista, si aggreg\u00f2 uno squattrinato John Gustafson che ebbe il suo strumento ricavato da una chitarra riconvertita a cui erano state sostituite le sei corde con quelle del basso. A seguito dell'abbandono del leader nel 1961, i restanti membri del gruppo si ribattezzarono The Big Three (in riferimento ai tre protagonisti della Conferenza di Jalta), divenendo uno dei complessi pi\u00f9 popolari del Merseyside e, fra gli anni 1961 e 1963, suonando in diverse occasioni come complesso di spalla dei Beatles.\nEntrati nella scuderia di Brian Epstein, con un repertorio di rhythm and blues americano Gustafson e i Big Three fecero una sfiancante gavetta allo Star Club di Amburgo; al ritorno in patria registrarono per la Decca Records il singolo \"Some Other Guy\" \u2013 esecuzione di cui il bassista si dichiar\u00f2 insoddisfatto \u2013 e la stessa casa discografica nell'agosto del 1963 incise una loro esibizione \"live\" al Cavern Club; ma il gruppo non decoll\u00f2 neppure a seguito del cambio del manager e cos\u00ec Gustafson pass\u00f2 ai Merseybeats, componendo \"Really Mystified\", considerato uno dei dischi migliori della formazione.\nNel 1969, dopo un paio d'anni senza impegni fissi, il musicista approd\u00f2 agli Episode Six, gruppo noto per la militanza di Ian Gillan e Roger Glover e in cui Gustafson condivise il palco fra gli altri con il tastierista Pete Robinson e il batterista Mick Underwood. Poco dopo questi ultimi due strumentisti decisero con Gustafson di lasciare la formazione per fondare nel settembre 1969 i Quatermass, gruppo originale dalle sonorit\u00e0 progressive rock che per\u00f2 non ebbe molta fortuna da parte di critica e pubblico e che perci\u00f2 si sciolse nella primavera del 1971. Con il trio effettu\u00f2 una tourn\u00e9e statunitense e in terra americana il gruppo ebbe l'occasione di alternarsi sul palcoscenico con Buddy Miles, Billy Preston e gli Earth, Wind &amp; Fire, fra i tanti. Nel frattempo, assieme ad altri prestigiosi nomi del rock britannico, prese parte nel 1970 alla registrazione del doppio album \"Jesus Christ Superstar\", interpretando il ruolo di Simone Zelota.\nDopo l'esperienza con i Quatermass, Gustafson si un\u00ec agli Hard Stuff, poi ai Baltik e successivamente ai Roxy Music, a cui contribu\u00ec dal 1973 al 1976, e poi collabor\u00f2 assieme a svariati altri gruppi musicali fra i quali la Ian Gillan Band e in seguito i rinati Pirates, capitanati da Johnny Kidd. Fra queste molteplici esperienze, il bassista ebbe l'opportunit\u00e0 nel 1975 di incidere il suo primo e unico disco da solista, intitolato \"Goose Grease\", dato alle stampe soltanto nel 1997. Negli ultimi anni di carriera aveva lavorato come \"sessionman\" assieme a musicisti di fama tra i quali Steve Hackett, Rick Wakeman, Jerry Lee Lewis e Ian Hunter.\nGustafson \u00e8 morto dopo lunga malattia nella sua casa del Kent all'et\u00e0 di 72 anni.\nDiscografia.\nPartecipazioni.\nThe Big Three\nThe Merseybeats\nQuatermass\nHard Stuff\nShawn Phillips Band\nRoxy Music\nIan Gillan Band\nGordon Giltrap Band\nThe Pirates\nRiedizione [2CD set]\nSony/Columbia (2001),\nSanctuary (2002),\nIndigo (2008)."}
{"id": "2419668", "revid": "278499", "url": "https://it.wikipedia.org/wiki?curid=2419668", "title": "Hugh Glyn Hughes", "text": ""}
{"id": "2419672", "revid": "278499", "url": "https://it.wikipedia.org/wiki?curid=2419672", "title": "Hugh Hughes", "text": ""}
{"id": "2419677", "revid": "599013", "url": "https://it.wikipedia.org/wiki?curid=2419677", "title": "Temafloxacina", "text": "La temafloxacina \u00e8 un antibiotico che appartiene alla classe dei chinoloni di terza generazione. La molecola presentava un ampio spettro d'azione nei confronti dei batteri Gram-negativi e Gram-positivi. Sviluppata e commercializzata dalla societ\u00e0 farmaceutica Abbott Laboratories con il nome di \"Omniflox\" (negli Usa) e di \"Temaflox\", \"Temadie\" e \"Temabiotic\" in Italia, fu ritirata per il verificarsi di gravi effetti avversi, in particolare per la cosiddetta \"sindrome da temafloxacina\".\nStoria.\nLa storia commerciale del farmaco fu breve. Approvata nel gennaio 1992 dalla Food and Drug Administration (FDA) degli Stati Uniti, gi\u00e0 nei primi mesi di commercializzazione fu oggetto di alcune segnalazioni di insorgenza di anemia emolitica nei pazienti che l'assumevano. Tra aprile e giugno del 1992 il numero di casi segnalati raggiunse quasi il centinaio. Nella breve fase di commercializzazione si verificarono 3 morti.\nFarmacodinamica.\nLa temafloxacina agisce inibendo in modo selettivo sia la DNA\u2013girasi (conosciuta anche come topoisomerasi II) che la topoisomerasi IV. Questi due enzimi sono fondamentali per la cellula batterica, in particolare per i processi di duplicazione, trascrizione e riparazione dell'acido deossiribonucleico (DNA) nei batteri.\nIl blocco di entrambi i meccanismi enzimatici porta alla morte della cellula batterica.\nIl composto \u00e8 attivo, fra gli altri, nei confronti di Staphylococcus aureus, Streptococcus pneumoniae, Legionella pneumophila, Chlamydia trachomatis, Mycobacterium avium complex e diversi batteri anaerobi, incluso Bacteroides fragilis.\nFarmacocinetica.\nA seguito di somministrazione per via orale il composto risulta ben assorbito dal tratto gastrointestinale. La biodisponibilit\u00e0 orale \u00e8 superiore al 90% ma viene ridotta dalla contemporanea assunzione di medicamenti antiacidi. La temafloxacina si distribuisce nei diversi fluidi e tessuti biologici, in particolare nei tessuti respiratori, nelle secrezioni nasali, nelle tonsille, nella prostata e a livello osseo. In questi distretti le concentrazioni raggiunte sono pari o superiori a quelle sieriche. L'emivita della temafloxacina si aggira intorno alle 8 ore. La penetrazione nel sistema nervoso centrale \u00e8 invece meno marcata. L'eliminazione dall'organismo avviene prevalentemente attraverso la filtrazione glomerulare.\nUsi clinici.\nLa temafloxacina veniva utilizzata nel trattamento di infezioni da Gram negativi, in particolare nelle infezioni delle basse vie respiratorie (polmoniti acquisite in comunit\u00e0, riacutizzazioni di bronchite cronica), della cute e dei tessuti molli, della prostata e delle vie urinarie (uretriti gonococciche e non gonococciche).\nDosi terapeutiche.\nNei soggetti adulti la dose consigliata era pari a 400\u00a0mg, in monosomministrazione giornaliera, per un periodo di trattamento di 10 giorni.\nEffetti collaterali e indesiderati.\nFra gli effetti collaterali pi\u00f9 frequenti dolore, sensazione di freddo, diminuzione dell'emoglobina, insufficienza renale acuta, epatopatia e coagulopatia.\nLa sindrome da temafloxacina.\nI pazienti che sviluppavano la sindrome da temafloxacina a seguito dell'assunzione del fluorchinolone tipicamente manifestavano rialzo febbrile, brivido e ittero, in media a distanza di circa 7 giorni dall'inizio del trattamento. Questi stessi soggetti presentavano anche un iniziale e moderato grado di emolisi, che si rifletteva nel calo delle concentrazioni medie di emoglobina. Nei 95 pazienti che furono oggetto di rivalutazione dopo le segnalazioni spontanee durante i primi mesi di commercializzazione, in 54 casi si registr\u00f2 una disfunzione renale di nuova insorgenza (57% del totale). Fra questi 54 soggetti ben 34 (63%) furono costretti a sottoporsi a dialisi.\nIl 35% dei pazienti svilupp\u00f2 coagulopatia (per un totale di 33 casi) mentre poco pi\u00f9 della met\u00e0 dei soggetti (precisamente il 51%, pari a 48 pazienti) presentavano anche disfunzione epatica."}
{"id": "2419682", "revid": "1745361", "url": "https://it.wikipedia.org/wiki?curid=2419682", "title": "Boa Vista (disambigua)", "text": ""}
{"id": "2419698", "revid": "114685372", "url": "https://it.wikipedia.org/wiki?curid=2419698", "title": "Municipio di Monza", "text": "Il Municipio di Monza si trova in Piazza Trento e Trieste (l'antico \"Pratum magnum\" medievale).\nStoria.\nCon evidente ricerca di effetti monumentali, il palazzo segue il primo \"Piano particolareggiato di esecuzione per la sistemazione del Centro della Citt\u00e0\" (1925). Il piano aveva lo scopo di programmare la sistemazione degli spazi centrali cittadini, attraverso un'opera di demolizione delle aree malsane e degli edifici fatiscenti, in modo da dare un aspetto pi\u00f9 razionale e moderno alla citt\u00e0. L'incarico di redigere il progetto del nuovo palazzo del comune fu affidato all'architetto Augusto Brusconi, professore di architettura presso il Politecnico di Milano e soprintendente ai monumenti per le province lombarde. La costruzione si sviluppava sul lato Nord della piazza, collocandosi sull'antica sede di Palazzo Durini, a ridosso di un isolato di edifici fatiscenti che occupavano l'area dove attualmente si trova piazza Carducci.\nLa prima fase di costruzione inizi\u00f2 nel 1926 ma s'interruppe nel 1929, lasciando la parte posteriore incompleta. Nel 1932 furono demoliti i vecchi edifici dietro al palazzo e nel 1935, l'ingegnere Giovanni Sacchi, collaboratore del Brusconi, complet\u00f2 l'edificio aggiungendo il porticato, non previsto nel progetto originale. \nArchitettura.\nIl palazzo, progettato dall'architetto Augusto Brusconi, si presenta all'esterno come un unico imponente blocco, con due cortili all'interno e quattro facciate. Lungo tre lati \u00e8 percorso da un alto zoccolo in granito; lungo il quarto lato, rivolto sulla piazza Carducci, presenta un alto porticato. \nLe facciate sono rivestite al piano terra ed al primo piano di un pesante pugnato, mentre i piani superiori sono rivestiti in mattoni a vista. Le finestre del secondo piano presentano cornici sovrastate da timpani e finte balconature mentre un imponente balcone centrale sovrasta l'ingresso sul lato di Piazza Trento e Trieste, da cui si accede mediante un altrettanto imponenete scalone in granito. \nNella sala di rappresentanza del Municipio \u00e8 esposto un esemplare della celebre incisione longhiana dello \"Sposalizio della Vergine\" di Raffaello."}
{"id": "2419702", "revid": "729019", "url": "https://it.wikipedia.org/wiki?curid=2419702", "title": "Maria Domenica Fumasoni Biondi", "text": "Biografia.\nMaria Domenica Fumasoni viveva a Marino, cittadina dei Castelli Romani, quando conobbe l'archeologo Luigi Biondi: i due si sposarono nel 1792: ebbero un figlio, Francesco Fumasoni Biondi, notaio in Marino e poeta, che eredit\u00f2 il titolo di marchese concesso al padre dai Savoia in virt\u00f9 dei suoi servigi. \nLa Fumasoni Biondi ha avuto il merito di riscoprire la tecnica di tessitura della fibre di amianto: esaminando alcune sepolture di et\u00e0 romana rinvenute presso villa Rufinella a Frascati, scavo del quale si stava occupando il marito, not\u00f2 una tela di amianto dissotterrata e decifr\u00f2 il modo in cui era stata tessuta. In seguito espose le sue conclusioni nel 1806 davanti all'accademia dei Lincei, presenti Feliciano Scarpellini, Giambattista Brocchi e Domenico Morichini. \nMor\u00ec nel 1828, all'et\u00e0 di sessantadue anni."}
{"id": "2419706", "revid": "2110845", "url": "https://it.wikipedia.org/wiki?curid=2419706", "title": "Amata Kabua", "text": "\u00c8 stato il primo Presidente delle Isole Marshall dal 1979 al 1996, per cinque mandati consecutivi.\nAmata Kabua era figlio di un importante uomo d'affari giapponese, mentre la madre era figlia di un capo locale di primaria importanza. Inizi\u00f2 la sua carriera come insegnante di scuola prima di diventare capo di Majuro, e poi presidente delle Isole Marshall. Era stato uno dei principali partecipanti nei negoziati per ottenere l'indipendenza dagli Stati Uniti d'America. Scrisse anche le parole e la musica per l'inno nazionale, \"Forever Marshall Islands\".\nMor\u00ec nel 1996 ancora in carica come presidente, dopo una lunga malattia, nelle Hawaii."}
{"id": "2419709", "revid": "857138", "url": "https://it.wikipedia.org/wiki?curid=2419709", "title": "Soledade", "text": ""}
{"id": "2419711", "revid": "767487", "url": "https://it.wikipedia.org/wiki?curid=2419711", "title": "Tosufloxacina", "text": "La tosufloxacina (nella fase sperimentale conosciuta con la sigla T-3262 e A-60969) \u00e8 una molecola che appartiene alla classe dei chinoloni di terza generazione, strutturalmente molto simile alla temafloxacina. Il com posto viene usualmente utilizzato nel trattamento delle infezioni delle vie urinarie, respiratorie, e nelle enteriti acute. Il farmaco \u00e8 venduto in Giappone dalla societ\u00e0 farmaceutica Taisho Toyama Pharmaceutical Company con il nome commerciale di \"Ozex\", nella forma farmaceutica di compresse contenenti 150\u00a0mg di principio attivo.\nFarmacodinamica.\nLa molecola si caratterizza per un ampio spettro di azione, sovrapponibile a quello di altri chinoloni e comprendente un'ampia gamma di batteri Gram\u2013positivi e Gram negativi. La tosufloxacina agisce inibendo in modo selettivo sia la DNA\u2013girasi (nota anche come topoisomerasi II) che la topoisomerasi IV.\nQuesti due enzimi permettono alla cellula batterica di espletare i processi di duplicazione, trascrizione e riparazione dell'acido deossiribonucleico (DNA).\nLa topoisomerasi IV separa le catene di DNA che deve essere replicato (cio\u00e8 duplicato), prima dell'inizio della divisione cellulare batterica. Se l'enzima viene bloccato il DNA non pu\u00f2 essere separato, e ci\u00f2 interrompe il processo di replicazione delle molecole dell'acido deossiribonucleico, il batterio quindi non pu\u00f2 pi\u00f9 dividersi n\u00e9 replicarsi.\nLa DNA girasi determina invece il superavvolgimento del DNA: quest'ultimo processo \u00e8 cruciale per permettere alla molecola di rientrare nelle cellule di nuova formazione. In assenza del superavvolgimento si determina l'accumulo, all'interno della cellula batterica, di DNA in forma despiralizzata. \u00c8 evidente come il concorrere di entrambi i meccanismi enzimatici porti quindi alla morte del batterio.\nIl farmaco \u00e8 risultato attivo nei confronti di diversi germi ed in particolare, fra questi, Staphylococcus aureus, Streptococcus pneumoniae, Chlamydia psittaci, Chlamydia trachomatis, Escherichia coli, Salmonella enteritidis Pseudomonas aeruginosa.\nFarmacocinetica.\nA seguito di somministrazione per via orale di 150\u00a0mg del composto la concentrazione plasmatica massima (Cmax) viene raggiunta entro 4 ore dall'assunzione. Il composto \u00e8 ben assorbito dal tratto gastroenterico e la biodisponibilit\u00e0 \u00e8 quasi completa (superiore al 90% della dose assunta). Diversi studi eseguiti sui fluorchinoloni hanno evidenziato che la biodisponibilit\u00e0 di questi farmaci viene ad essere ridotta dalla contemporanea somministrazione di antiacidi contenenti alluminio, forse per il verificarsi di una interazione con alcuni ioni metallici, la quale conduce alla formazione di composti chelanti, in grado di penetrare meno facilmente le membrane. Per tale motivo anche la contemporanea assunzione di idrossido di alluminio e tosufloxacina non \u00e8 raccomandata. Il composto ha un'emivita plasmatica di poco superiore alle 3 ore.\nL'eliminazione dall'organismo avviene prevalentemente attraverso l'emuntorio renale e in forma immodificata.\nUsi clinici.\nLa tosufloxacina viene utilizzata nel trattamento di diverse infezioni, in particolare da batteri gram negativi. Trova indicazione nella terapia delle enteriti acute, compresa la febbre tifoide, delle infezioni complicate e non complicate delle vie urinarie (cistiti, uretriti, prostatiti), \ndel tratto genitale \ned in caso di colecistiti.\nIl composto si caratterizza per una buona penetrazione anche nell'osso, nelle articolazioni e nei tessuti periarticolari, perci\u00f2 trova indicazione anche nel trattamento di diversi disturbi ortopedici e in particolare delle osteomieliti e delle artriti acute.\nDosi terapeutiche.\nNei soggetti adulti il dosaggio usuale \u00e8 pari a 300\u2013450\u00a0mg al giorno, suddivisi in 2 o 3 dosi. Il dosaggio necessita di essere individualizzato in base alla malattia da trattare, i sintomi e le condizioni cliniche del paziente. In alcuni casi particolari \u00e8 possibile incrementare la dose fino a 600\u00a0mg al giorno.\nPer i pazienti adulti affetti da febbre tifoide o paratifoide \u00e8 opportuna l'assunzione di 150\u00a0mg di antibiotico, da ripetersi ogni 6 ore, per un periodo di trattamento di 14 giorni."}
{"id": "2419712", "revid": "4175", "url": "https://it.wikipedia.org/wiki?curid=2419712", "title": "Camerati", "text": "Camerati (), nella prima stesura Predatori (), \u00e8 un dramma in quattro atti di August Strindberg.\nScritto nel 1886 in cinque atti invece dei quattro della versione successiva; fu rifiutato dal suo editore Albert Bonnier e da vari teatri scandinavi, criticato a causa del suo esagerato antifemminismo. Fu raccolto infine da Hans Riber Hunderup, direttore del Casinoteatret di Copenaghen, a condizione che il testo fosse rielaborato. Cos\u00ec nacque una versione pi\u00f9 corta, per l'appunto, \"Camerati\", e con un diverso finale, che Strindberg infine rigett\u00f2 per tornare sui suoi passi cambiando nuovamente il finale. Fu pubblicato nel 1888 da una piccola casa editrice."}
{"id": "2419714", "revid": "599013", "url": "https://it.wikipedia.org/wiki?curid=2419714", "title": "Alberto Cogorro", "text": "Con la Nazionale spagnola \u00e8 stato campione del mondo nel 2004 e campione europeo nel 2005.\nCarriera.\nPur avendo ottenuto grandi risultati con la nazionale, con cui ha vinto un mondiale al FIFA Futsal World Championship 2004 ed un europeo allo UEFA Futsal Championship 2005 in Repubblica Ceca, come palmar\u00e8s a livello di club ha ottenuto solo una supercoppa nel Playas de Castell\u00f3n. Ha terminato la carriera nella squadra di division de plata del Tien 21 Uicesa Tres Cantos. In totale, ha disputato 49 incontri con la Nazionale, mettendo a segno 21 reti."}
{"id": "2419715", "revid": "701660", "url": "https://it.wikipedia.org/wiki?curid=2419715", "title": "Sinagoga di Carmagnola", "text": "La sinagoga di Carmagnola, situata in via Bertini, \u00e8 un esempio ancora integro di sinagoga di ghetto piemontese.\nL'edificio.\nLa sinagoga di Carmagnola, considerata una delle pi\u00f9 belle d'Italia per i suoi arredi originari, fu costruita al primo piano di uno degli edifici del ghetto, istituito nel 1724, a sostituzione di una precedente sinagoga, ancora in uso nel 1724 e che sembra fosse locata in piazza Sant'Agostino. Della nuova sinagoga si trova menzione per la prima volta in un documento del 1786.\nL'ingresso si trovava in via Bellini. Come tipico di tutte le sinagoghe di ghetto, l'esterno \u00e8 spoglio e disadorno e non tradisce in alcun modo la presenza del luogo di culto. Da una scala a chiocciola si accede al piano superiore ad un vestibolo decorato da affreschi, con un lavamani per le abluzioni. Di l\u00ec si passa alla stanza del tempio, a pianta rettangolare (m 8,55 x 10,5). Il pavimento \u00e8 a mattonelle quadrate in cotto, il soffitto a travature di legno a vista. Lungo le pareti si aprono sette ampie finestre, contornate da decorazioni in stucco.\nGli arredi lignei, in stile barocco, sono del Seicento e Settecento; alcuni di essi sembrano provenire da un pi\u00f9 antico o diverso luogo di culto in quanto chiaramente sovradimensionati rispetto all'ambiente attuale.\nLa sala conserva l'impianto tipico delle sinagoghe nel periodo precedente all'emancipazione. La bimah ottagonale di legno policromo del 1766 \u00e8 posizionata al centro, con i banchi seicenteschi a occupare i quattro lati. Dal soffitto pendono cinque lampadari in legno dorato del Settecento.\nL'aron \u00e8 collocato sulla parete a sinistra dell'ingresso; ha antine riccamente decorate sia all'interno sia all'esterno, con scene rappresentanti il Tempio di Gerusalemme, la Menor\u00e0, le Tavole della Legge, e l'Altare per i sacrifici. \u00c8 affiancato da due colonnine tortili, con due lesene di stucco. Ai due lati sulle parete si aprono due finestrelle ovali.\nDalla scala di accesso si prosegue per il piccolo matroneo, ricavato sopra il vestibolo e separato dalla sala di preghiera da una grata lignea..\nLa sinagoga fu usata per l'ultima volta per un matrimonio nel 1939. Dopo un periodo di abbandono, \u00e8 stata di recente oggetto di accurati restauri, realizzati con il contributo di Regione Piemonte, Provincia di Torino, Citt\u00e0 di Carmagnola, Compagnia di San Paolo, Fondazione C.R.T. e donazioni di privati. Una piccola mostra permanente \u00e8 stata allestita nei locali del piano terreno a cura della comunit\u00e0 ebraica di Torino. Aperta con una certa regolarit\u00e0 al pubblico, la Sinagoga di Carmagnola \u00e8 divenuta oggi un frequentato luogo di visita."}
{"id": "2419716", "revid": "24662762", "url": "https://it.wikipedia.org/wiki?curid=2419716", "title": "Infeudazione", "text": ""}
{"id": "2419724", "revid": "767487", "url": "https://it.wikipedia.org/wiki?curid=2419724", "title": "Oliver Dragojevi\u0107", "text": "Biografia.\nOliver Dragojevi\u0107 cresce sull'isola dalmata di Curzola, e per tutta la vita si porta dentro un amore viscerale per il mare, tanto \u00e8 vero che \u00e8 stato un provetto pescatore e grande appassionato di navigazione.\nDragojevi\u0107, in Croazia conosciuto semplicemente come Oliver, dal punto di vista musicale appare per la prima volta negli anni '70 al Festival di Spalato. Egli era influenzato dalle musiche folcloristiche dalmate. Il suo primo successo fu \"Picaferaj\" nel 1967. Molte delle sue prime canzoni furono in seguito scritte dal cantautore Zdenko Runji\u0107. Le canzoni pi\u00f9 famose sono \"Nadalina\" e le popolari \"Dalmatian anthems\", cio\u00e8 \"Galeb i ja\" e \"Skalinada\".\nNegli anni '90 le sue canzoni sono influenzate pi\u00f9 dalla tendenza della musica globale che non dalle canzoni folk.\nNel 1994 Oliver incide la cover di \"Bella senz'anima\" di Riccardo Cocciante, tradotta letteralmente in croato in \"Lijepa bez du\u0161e\" e inserita nell'album \"Neka nova svitanja\".\nGrazie alla sua collaborazione con Runji\u0107 registra molti altri album, che consolidano il suo successo.\nNel 2002 pubblica l'album \"Trag u beskraju\", che viene realizzato in Italia, tra Milano e Vicenza, con gli arrangiamenti di Diego Michelon e che vede come track list la cover di un brano di Biagio Antonacci, \"Se \u00e8 vero che ci sei\".\nA seguito della sua collaborazione con il cantante rock croato Gibonni (che ha scritto per Oliver la canzone \"Cesarica\") nel 2007 tiene un grande concerto all'Arena romana di Pola.\nDragojevi\u0107 \u00e8 considerato come uno dei cantanti pi\u00f9 popolari del paese.\n\u00c8 morto nel 2018 all'et\u00e0 di 70 anni a seguito di un tumore polmonare.\nIl governo croato ha dichiarato il 31 luglio del 2018 giornata di lutto nazionale per onorarlo. Quello stesso giorno due cannoniere lanciamissili della Marina militare croata hanno scortato il catamarano con a bordo il feretro di Oliver Dragojevi\u0107 lungo il tragitto da Spalato, dove era ricoverato, a Curzola, dove viveva ed \u00e8 stato sepolto."}
{"id": "2419727", "revid": "24662875", "url": "https://it.wikipedia.org/wiki?curid=2419727", "title": "Comunanza agraria", "text": ""}
{"id": "2419734", "revid": "484362", "url": "https://it.wikipedia.org/wiki?curid=2419734", "title": "Dialetto ossolano", "text": "L'ossolano \u00e8 un dialetto appartenente al ramo occidentale della lingua lombarda. Questa parlata \u00e8 diffusa nella regione storico-geografica dell'Ossola e del Cusio, nella provincia del Verbano-Cusio-Ossola. Pur essendo amministrativamente parte del Piemonte, il territorio \u00e8 linguisticamente lombardo anche se taluni dialetti locali risentono di una certa influenza delle vicine parlate piemontesi. La classificazione tuttavia non sembra essere oggetto di grossi dibattiti nonostante alcune prese di posizione di studiosi che in passato hanno visto in alcuni dialetti ossolani una predominanza dell'elemento piemontese (come ad esempio Nellie Nicolet nel suo studio sul dialetto della valle Antrona \"Der Dialekt des Antronatales\").\nIl dialetto \u00e8 simile in tutte le vallate dell'Ossola, con alcune varianti locali. Una certa differenziazione \u00e8 possibile notarla soprattutto tra l'Alta e la Bassa Ossola, il cui confine \u00e8 marcato dal torrente Isorno. Nel Cusio viene parlato un dialetto molto simile, pur con alcune leggere differenze di pronuncia dovute alla vicinanza con il Novarese e il suo dialetto e con una pi\u00f9 marcata influenza piemontese. Nel Verbano, dove si parla il dialetto verbanese, \u00e8 la Valle Cannobina la pi\u00f9 interessata alla somiglianza col dialetto ossolano, poich\u00e9 sebbene questa valle si trovi in territorio verbanese, gli abitanti dei centri abitati pi\u00f9 vicini all'Ossola, come Cursolo-Orasso, parlano il dialetto ossolano.\nIl dialetto ossolano vieni oggi parlato in alcuni comuni della Svizzera, soprattutto in Canton Ticino, in particolare nei comuni pi\u00f9 vicini al confine (ad esempio Camedo), nei quali molti Ossolani sono emigrati in cerca di lavoro e hanno acquisito molte imprese e, seppur con qualche variante svizzera, essi continuano a parlare l'ossolano.\nEvoluzione storica.\nDal punto di vista storico, il dialetto ossolano appartiene alla famiglia delle lingue gallo-italiche. Inoltre, in maniera superiore alle altre varianti del dialetto lombardo occidentale, l'ossolano adott\u00f2 numerose parole di sostrato lepontico. Questa popolazione si insedi\u00f2 solamente nelle alpi Lepontine e quindi solamente l'ossolano assorb\u00ec la loro influenza.\nA seguito della discesa delle popolazioni germaniche dal nord, il dialetto lombardo occidentale assimil\u00f2 numerosi vocaboli dalle lingue germaniche. Il dialetto ossolano assorb\u00ec lievissime e quasi impercettibili varianti dei vocaboli dagli spagnoli che dominarono l'Ossola nel XVI secolo.\nUn'altra componente singolare del dialetto ossolano \u00e8 la cadenza fonetica. Data la notevole vicinanza con la Svizzera, il dialetto ha acquisito una cadenza simile a quella dei ticinesi.\nParticolarit\u00e0.\nIn alcune vallate dell'Ossola sono tipiche alcune locuzioni usate per intercalare: \"b\u00e9\" (bene), \"gi\u00e0\", \"poi\", che sono utilizzati soprattutto nell'Ossola superiore (Val Vigezzo, zone vicine al confine come Camedo, Domodossola e Valle Cannobina).\nIl \"ben\" \u00e8 una particella che funge come un modo di rimarcare ulteriormente una data affermazione:\nEsempio (1):\nGiulio:\"Que che ti f\u00e9i, incheui, Elisa?\"\nElisa:\"Al s\u00f2 b\u00e8 m\u00ec!\"\nGiulio:\"Cosa fai, oggi, Elisa?\"\nElisa:\"Lo so ben io!\"\nEsempio (2):\nGiulio:\"Que ch'u sar\u00e0 dr\u00e9 a pens\u00e0 ul Giulian?\"\nMarco:\"Ul savr\u00e0 b\u00e8 l\u00fci.\"\nGiulio:\"A cosa star\u00e0 pensando Giuliano?\"\nMarco:\"Lo sapr\u00e0 \"ben\" lui.\"\n\"Gi\u00e0\" \u00e8 un'altra particella del discorso, utilizzata per sottolineare un'affermazione o una cosa quasi ovvia.\nEsempio:\nGiulio: Quenci agn ti ghei ?\nMarco: Quindas.\nGiulio:\"Quanti anni hai?\"\nMarco:\"Quindici gi\u00e0!\"\nMarco:\"Tra quanto parti?\"\nElisa\"Adesso gi\u00e0!\"\nIl \"poi\" \u00e8 un'altra particella della frase che viene utilizzata per sottolineare l'intera frase, l'affermazione che si sta dicendo.\nEsempio:\nGiulio: Cuma l'\u00e8 stupid cul fieul !\nMarco: Fat mia senta! L'\u00e8 poi permalos !\nGiulio:\"Quanto \u00e8 stupido quel ragazzo!\"\nMarco:\"Non farti sentire!E'\"poi\" permaloso!\"\nMarco:\"Non verr\u00e0 mai da te, dovrai sempre andare te da lui, anche perch\u00e9 \u00e8 \"poi\" troppo vergognoso.\"\nAl giorno d'oggi, il dialetto ossolano si \u00e8 modificato rispetto a quello di anni fa, mantenendo tuttavia intatto il patrimonio culturale e storico che lo caratterizza, poich\u00e9 negli ultimi anni si \u00e8 italianizzato sempre pi\u00f9. L'uso \u00e8 limitato solamente agli anziani.\nNel dialetto ossolano sono poi presenti anche influenze piemontesi, la principale delle quali \u00e8 la velarizzazione di \u2013L- (cio\u00e8 la sua trasformazione in \u2013u) compresa tra la \"a\" ed alcune consonanti (T;D;S;Z). \nes: caud, \"caldo\"; saut, \"salto\"; faus, \"falso\"; cauza, \"calza\"...\nQuesto fenomeno \u00e8 comune pressoch\u00e9 a tutto il territorio ossolano che si collega cos\u00ec al Cusio e alla Valsesia. La desinenza \"-uma\" per la prima persona plurale (es.: mangiuma, \"mangiamo\"), considerata come marca di indubbia piemontesit\u00e0, \u00e8 piuttosto diffusa nella bassa Ossola, anche se affiancata da esiti lombardi (es.: m\u00e0ngium). L'influsso piemontese \u00e8 riscontrabile poi anche nel lessico: borgno: \"cieco\"; visch\u00e9 o visc\u00e0 (a seconda se ci si trovi in Alta o in Bassa Ossola): \"accendere\"; bugi\u00e0s: \"muoversi\"; t\u00f9rna: \"di nuovo\", \"nuovamente\"...\nBrani in dialetto ossolano.\nOna novella del Boccasc.\nDialetto di Ceppo Morelli.\nA digh doca che 'nt i timp dol prumm re 'd Cipri, d\u00f2pp ol conquist facc dla Terra Santa da Gottifr\u00e8 di Buglione, l'\u00e8 'gnuu che 'na graziosa f\u00f2mna 'd Guasc\u00f2gna l'\u00e8 andaa al Sapolcro, e 'd l\u00e0 tornand, arivaa in Cipri, l'\u00e8 staccia da cert'\u00f2mi pessimm trattaa villanam\u00f2int. Dla qual c\u00f2ssa tutta dolorent, sanza consolazion, l'ha pans\u00f2 d'and\u00e0 dal re a f\u00e0ss val\u00e8 al s\u00f4 rason; ma l'ha sapiuu da quaidun che 'l sross stacc inutil, parch\u00e8 lui l'era 'd 'na vita insc\u00ec indiffer\u00f2int e p\u00f2cch 'd bon, che invece da rimedi\u00e0ggh com giustizzia ai offes facc ai oeutt, ol sostnieva, da tapin, 'nca quei facc a lui; s\u00ec fattam\u00f2int che chi ol gh'eva quaich disgust, ol la sfogava col f\u00e0ggh qualch affront o ingiuria. La qual c\u00f2ssa udend la f\u00f2mna, disperand da pod\u00e8 f\u00e0 vand\u00f2tta, par av\u00e8 quacca consolazion dol s\u00f2 rincrescim\u00f2int, l'ha pans\u00f2 d'and\u00e0 dal re a rinfiacci\u00e0ggh la s\u00f4 miseria; e piangend, andaccia da lui, l'ha dicc: \"Scior, m\u00ec 'n vegni mia a la t\u00f4 pras\u00f2inza parch\u00e8 specciass da t\u00ec vand\u00f2tta dl'ingiuria che m'hann facc ma, in soddisfazion 'd qu\u00f2la a 't pregh da mostr\u00e0mm com ti sopp\u00f2rt quei che mi a soo che 't fann, parch\u00e8 imparand da t\u00ec, m\u00ec a p\u00f2ssa sopport\u00e0 la mia com pazi\u00f2inza; e costa, o l'ol sa ol Signor, s'al pod\u00f2ss f\u00e0, vantira 't la donaross, da gi\u00e0 che ti sei insc\u00ec bon da sopport\u00e0i\".\nOl re, fin indora stacc lent e pigar, squas ch'ol s'astognass dal s\u00f2gn, cmanzand da l'ingiuria faccia a costa f\u00f2mna, ch'ha vandicaa aspram\u00f2int, l'\u00e8 'gnuu 'n saver persecutor 'd quij che contra l'onor dla s\u00f4 corona i comott\u00f2ssi qualc\u00f2ssa d\u00f2pp d'andora. \nGiovanni Papanti, \"Parlari italiani in Certaldo\", 1875, pagg. 316-317\nDialetto di Domodossola.\nDonca a disi, che int i temp dol primm re 'd Cipri, d\u00f2po che Goffred 'd Buj\u00f2n l'eva guadagnaa la Terra Santa, l'\u00e8 success che ona sciora 'd Guascogna l'\u00e8 naccia in pellegrinagg al Sepolcar e, tornand indree, quand l'\u00e8 rivaa a Cipri, certi bal\u00f2ss d'omnesc i l'hann ingiuriaa, ma pr\u00f2ppi da villan. E lei, per quest, tutta mortificaa e sconsolaa, la s'\u00e8 toccia s\u00f9 par n\u00e0 dal re par f\u00e0 val\u00e9 i s\u00f2 ras\u00f2n. Ma gh'\u00e8 stacc quaidun ch'i gh'hann cuntaa che l'era fiaa buttaa via, perch\u00e9 'sto re l'era tanto trasandaa e p\u00f2ggh da ben che, invece da vendic\u00e0 polit i ingiuri ch'i favan ai alt, o 'n sopportava bele lui on mucc da coj\u00f2n svergognaa; tant l'\u00e8 vera che ch'i ch'o gh'eva on quai cruzzi, o 'l sfogava bele con lui, fasendigh ona quai porcada o villanada. 'Sta d\u00f2nna, quand l'ha sentii insc\u00ec, rabbiaa da mia pod\u00e8 vendic\u00e0ss, par svari\u00e0ss on poo, l'ha pensaa da n\u00e0 da quell re insc\u00ec miserabil, a d\u00e0ggh ona tafiaa; e l'\u00e8 naccia l\u00e0 davanti a lui tutta piangiolenta e la gh'ha dicc insc\u00ec: \"O Scior, m\u00ec vegni mia ch\u00ec innanz a t\u00ec par la vendetta, ch'a specciaress, dl'ingiuria ch'i m'hann facc; ma a voeuj, in paga, che t\u00ec ti m'insegnat com\u00e8 ti feet a soffr\u00ec quij ingiuri ch'a senti ch'i 't fann a fann a t\u00ec parch\u00e8, neh, insc\u00ec a impararess a sopport\u00e0 con pazienza quella ch'i m'hann facc a m\u00ec e che, s'a podess, o 'l sa 'l Signor com\u00e8 't la daress volontera, p\u00f2sta che ti gh'heet tant b\u00f2nn i spall\".\nOl re, che finn allora l'era sempar stacc pigar e facc adasi, o s'\u00e8 com\u00e8 sveggiaa da on s\u00f2gn; e, cominciand da l'ingiuria ch'i gh'evan facc a 'sta d\u00f2nna, o gh'l'ha faccia pag\u00e0 cara; e poeu l'\u00e8 diventaa rigorosissim par castig\u00e0 tucc quij che d\u00f2pp d'allora i favan quaic\u00f2ss ch'o offendess la soa cor\u00f2na.\nibidem, pagg. 319\nLa parabola del Fioeu Trason.\nDialetto di Vanzone.\nIn \u00f2mm o gh'eva doi fiui.\nE ol p\u00ec giovi 'd lor l'ha decc al p\u00e0: \"P\u00e0, damm la part di beni ch'om tocca a m\u00e9!\" e ol p\u00e0 o gh'ha spartee lor i ben.\nE p\u00f2ich d\u00e9 dopp, ol fiul p\u00ec giuvi, argojeccia toeutta la s\u00f2 r\u00f2bba, os n'\u00e8 nacc int in pais da longg, e l\u00e0 l'ha facc foo 'l facc s\u00f9 a viva int int i vizzi.\nE dopp che l'ha 'bioeu consimoo toeutt, ina grossa carestia l'\u00e9 gnova in col pais, e par quest l\u00f9 l'ha cmanzoo a sant\u00ec ol dabsugn.\nE l'\u00e9 nacc e o s'\u00e9 mess com oeun di abitent 'd col sitt, ch'o l'ha mandoo int i s\u00f9 chimp a f\u00e0 pasci\u00e0 i purci.\nE lui ol desiderava d'impian\u00e9ss ol c\u00f2rp d\u00e8u giand ch'i mangiavi i purci, ma 'ncioeun ogh ni dava.\nPar quest, artornoo in s\u00e8, l'ha decc: \"Quent lavorent dol m\u00ec p\u00e0 i gh'hann dol pan fin ch'i ni v\u00f2li, e m\u00e9 a mor 'd fam!\nA m'auzaroo soeu e a naroo dal m\u00ec p\u00e0 e agh diroo; \"P\u00e0, i hoo facc pcaa contra 'l Cil e dneinsoeu a t\u00e9\"\n\"E an som degn pioeu d'assi ciamoo t\u00f9 fiul; famm com\u00e9 oeun di tui lavorent\"\".\nE lui o s'\u00e9 auzoo soeu e l'\u00e9 'gnoeu dau s\u00f9 p\u00e0; e quand ch'l'eva inc\u00f2 da longg, ol s\u00f9 p\u00e0 o l'ha vest e o n'ha 'bioeu compascion, l'\u00e8 caminoo, o gh'ha mess i brecc al c\u00f2ll e o l'ha bascioo.\nE ol fiul o gh'ha decc: \"P\u00e0, m\u00e9 i hoo facc pcaa contra 'l Cil e dneinsoeu a t\u00e9, e an som degn pioeu d'assi ciamoo t\u00f9 fiul\".\nMa ol p\u00e0 l'ha decc ai sui servitur: \"Portei qu\u00e9 la p\u00ec bella avstimenta, met\u00e9gh in anill int o det e i cauzer ai pii.\nE mnei foo al vill p\u00ec grass e mazz\u00e8ll, e mangiemol, e stemma allegar.\nParqu\u00e9 quest m\u00ec fiul l'era murt e l'\u00e9 artornoo in veta; l'era pers e l'\u00e9 stacc trovoo\". E i s'henn mess a f\u00e0 gran festa.\nIn questa, ol fiul maggiur 'd lui l'era int i chimo, e quend ch'o 'gneva, com l'\u00e8 'bioeu apruva a la c\u00e0, l'ha santee ol son e i bai.\nE l'ha ciamoo oeun di servitur e o gh'ha dmandoo que ch'i vlevi di quii movimint.\nE col o gh'ha decc: \"Ol t\u00f9 fradill l'\u00e8 'gnoeu, e ol t\u00f9 p\u00e0 l'ha mazzoo 'l vill p\u00ec grass, perch'l'ha podoeu arg\u00f2jol san e ardee\".\nMa col l'\u00e9 'gnoeu rabioo, e o n'ha p\u00ec vioeu n\u00e0 dint; par cui ol s\u00f9 p\u00e0 l'\u00e9 nacc foo e l'ol pregava da n\u00e0 dint.\nMa loi l'ha rspons e decc al p\u00e0: \"Ecco, i henn gi\u00e0 teint enn che m\u00e9 at serv e a n'hoo mai mancoo a nessun t\u00f9 ordi, eppur mai t\u00e9 ti m'hei dacc in cravett par f\u00e0 'legreia com i m\u00ec amisc.\nMa quand qu'est t\u00f9 fiul, ch'l'ha mangioo toeutt ol facc s\u00f9 com al femnacc, l'\u00e9 'gnoeu, t\u00e9 ti hei mazzoo 'l vill p\u00ec grass\".\nE loi l'ha decc: \"Fiul, t\u00e9 ti sei semper com m\u00e9, e \u00f2gni r\u00f2bba meia l'\u00e9 tova.\nAdess, o s'eva da f\u00e0 festa e 'legreia, parqu\u00e9 ol t\u00f9 fradill l'era murt e l'\u00e9 artornoo in veta; l'era pers e l'\u00e9 stacc trovoo\".\nDialetto di Domodossola.\nOna v\u00f2ta o gh'eva on \u00f2mm ch'o gh'aveva doi fioeui.\nE ol pussee sgiovin o gh'ha dicc al p\u00e0: \"Z\u00ec, p\u00e0, demm quell ch'om tocca a m\u00ec!\" e ol p\u00e0 o gh'ha facc f\u00f2ra t\u00f2cch e boccon.\nE da l\u00ec a p\u00f2cch d\u00ec ol p\u00f9 sgiovin di fioeui, tracc insema tutt ol facc soeu, a l'\u00e8 nacc int on paies lontan, indond l'ha mangiaa f\u00f2ra tutt, fasendan on poo ad tucc i s\u00f2rt.\nQuand l'\u00e8 stacc a l'ablativ, essend 'gnuu in quell paies ona gran carestia, lui l'ha comenzaa a av\u00e8ggh da bisoeugn.\nE l'\u00e8 nacc a mettas insema a vun da l\u00e0, ch'o l'ha mess int i s\u00f2 camp in pastura di porscei.\nE lui o gh'eva fin la gola d'impien\u00ecss di giand di poeursc, ma i gh'an davin mia nessun.\nIndora, pensandigh s\u00f9, l'ha dicc: \"Quanci servitor i gh'hann pan fin ch'i v\u00f2lin, e m\u00ec m\u00f2ri dla fam!\nM\u00ec am pijaroo s\u00f9 e a naroo in c\u00e0 dol m\u00e8 p\u00e0 e agh diroo: \"P\u00e0, m\u00ec j'hoo facc on gran peccaa contra ol Signor e on grand int\u00f2rt a voi\";\nE an meriti p\u00f9 d'ess ciamaa v\u00f2st fioeul; mettii ch'a sia com\u00e8 un di v\u00f2st servitor.\nDicc e facc, o s'\u00e8 levaa s\u00f9 e e l'\u00e8 nacc dal s\u00f2 p\u00e0. E l'eva ancora da lontan quand lui o l'ha vist, e n'ha 'vuu compassion, e gh'\u00e8 cors incontra, a l'ha brasciaa s\u00f9 e l'ha basaa.\nE ol fioeul o gh'ha dicc: \"P\u00e0, m\u00ec, j'hoo facc on gran peccaa contra ol Signor e on grand int\u00f2rt a voi, e an meriti p\u00f9 d'ess ciamaa v\u00f2st fioeul\".\nMa ol p\u00e0 o gh'ha dicc ai servitor: \"Portei sci\u00e0 ol vestii, e mett\u00ecgal s\u00f9, e mett\u00ecgh on anell in dit e scarp int i pei.\nE menee f\u00f2ra ol videll p\u00f9 grass, mazz\u00e9ll, mangemma e stemma allegar.\nParch\u00e8 'sto m\u00e8 fioeul l'eva m\u00f2rt e l'\u00e8 tornaa risuscitaa; l'era perduu e l'\u00e8 stacc trovaa ancora\". E i s'hinn mess a f\u00e0 'na gran festa.\nIntrastant ol s\u00f2 fioeul maggior l'eva in campagna, e nel vegn\u00ec visin a c\u00e0 l'ha sentii ch'i sonavin e ch'i ballavin.\nE l'ha ciamaa da vun di servitor cosa voreva d\u00ec quell badalucch.\nE lui o gh'ha dicc: \"L'\u00e8 'gnuu ol s\u00f2 fradell, eol p\u00e0 l'ha facc mazz\u00e0 ol videll p\u00f9 grass, parch\u00e8 l'\u00e8 tornaa a c\u00e0 san e salv\".\nMa lui l'\u00e8 'gnuu rabbiaa e l'ha mia vorsuu entr\u00e0; indova ol s\u00f2 p\u00e0 l'\u00e8 passa f\u00f2ra e o l'ha pregaa da n\u00e0 dent.\nMa lui o gh'ha risp\u00f2st al p\u00e0 disendigh: \"L'\u00e8 gi\u00e0 tanci agn che m\u00ec a fagh ol struson, e an v'hoo mai disubbidii; ma con tutt quest voi a m'hii mai dacc on cravett da f\u00e0 on poo 'd scioeusc coi m\u00e8 amis.\nMa 'dess che 'sto v\u00f2st fioeul ch'l'ha mangiaa coi puttann tutt ol facc s\u00f2, l'\u00e8 vegnuu, voi hii mazzaa ol videll pussee grass\".\nE lui gh'ha dicc: \"M\u00e8 car fioeul, t\u00ec ti seet semper com m\u00ec, e quell che l'\u00e8 m\u00e8 l'\u00e8 t\u00f2.\nMa in st'occasion ch\u00ec os podeva mia a men da f\u00e0 festa e st\u00e0 allegar, parch\u00e8 'sto t\u00f2 fradell l'eva m\u00f2rt e l'\u00e8 risuscitaa, l'eva perduu e a l'emm trovaa\"."}
{"id": "2419737", "revid": "287204", "url": "https://it.wikipedia.org/wiki?curid=2419737", "title": "Delray Beach International Tennis Championships 2008", "text": "Il Delray Beach International Tennis Championships 2008 \u00e8 stato un torneo di tennis giocato sul cemento.\n\u00c8 stata la 16\u00aa edizione del Delray Beach International Tennis Championships, \nche fa parte della categoria International Series nell'ambito dell'ATP Tour 2008.\nSi \u00e8 giocato al Delray Beach Tennis Center di Delray Beach in Florida, dall'11 al 17 febbraio 2008.\nCampioni.\nSingolare.\n Kei Nishikori ha battuto in finale James Blake, 3\u20136, 6\u20131, 6\u20134\nDoppio.\n Maks Mirny / Jamie Murray hanno battuto in finale Bob Bryan / Mike Bryan, 6\u20134, 3\u20136, 10\u20136"}
{"id": "2419740", "revid": "16758", "url": "https://it.wikipedia.org/wiki?curid=2419740", "title": "Aschbach", "text": ""}
{"id": "2419745", "revid": "599013", "url": "https://it.wikipedia.org/wiki?curid=2419745", "title": "Paco Sedano", "text": "Carriera.\nUtilizzato nel ruolo di portiere, \u00e8 stato a lungo giocatore del F\u00fatbol Sala M\u00f3stoles prima di passare al Barcellona, di cui \u00e8 capitano dal 2014.\nCon la nazionale spagnola ha preso parte al FIFA Futsal World Championship 2004, all'UEFA Futsal Championship 2005 e a quello 2016, tutti terminati con il successo finale delle \"Furie Rosse\"."}
{"id": "2419747", "revid": "71482", "url": "https://it.wikipedia.org/wiki?curid=2419747", "title": "US Grand Prix Engineering", "text": ""}
{"id": "2419752", "revid": "287204", "url": "https://it.wikipedia.org/wiki?curid=2419752", "title": "Nu\u00dfbach", "text": ""}
{"id": "2419757", "revid": "1543377", "url": "https://it.wikipedia.org/wiki?curid=2419757", "title": "Aerial Experiment Association", "text": "L'Aerial Experiment Association (AEA) era un'associazione canadese di ricerca in campo aeronautico istituita il 30 settembre 1907 sotto la tutela del Dr. Alexander Graham Bell, l'unico membro nato in realt\u00e0 in Scozia. Secondo Bell, fu un'associazione scientifica cooperativa, istituita non per guadagnare, ma per l'amore dell'arte e di fare ci\u00f2 che possiamo per aiutarci l'un l'altro.\nOrigini.\nLe origini dell'AEA si devono a John Alexander Douglas McCurdy e al suo amico Frederick W. \"Casey\" Baldwin, due ingegneri che si erano appena laureati all'Universit\u00e0 di Toronto, quando decisero di trascorrere l'estate a Baddeck, nella Nuova Scozia. McCurdy era nato in quel luogo, e suo padre fu per anni alle dipendenze del Dr. Bell come segretario personale, il che permise al giovane John di crescere frequentando la famiglia Bell. Durante il suo soggiorno estivo, mentre era in corso una conversazione tra McCurdy, Baldwin e Bell, con argomento l'aeronautica, Mabel, la moglie di Bell, intervenne suggerendo loro di formare un'azienda che potesse mettere in pratica le loro idee e perch\u00e9 non fossero influenzati dalle necessit\u00e0 di carattere economico si offr\u00ec lei stessa di finanziare l'operazione con $ 35\u00a0000.\nLo statunitense Glenn H. Curtiss, produttore e progettista di motociclette nonch\u00e9 riconosciuto esperto di motori a combustione interna, venne invitato e convinto ad entrare come membro dell'associazione.\nCurtiss aveva visitato la Wright Cycle Company per parlare di ingegneria aeronautica con Wilbur ed Orville Wright ma i due fratelli espressero la loro intenzione di non collaborare allo sviluppo di progetti comuni. L'AEA attir\u00f2 comunque l'attenzione del governo statunitense che richiese di poter assegnare loro un ufficiale in qualit\u00e0 di osservatore, il Lieutenant della U.S. Army Thomas Selfridge che successivamente divenne il primo uomo rimasto ucciso in un incidente aereo.\nQuesta collaborazione riscosse un grande successo pubblico. Casey Baldwin, ai comandi del \"Red Wing\", il 12 marzo 1908 comp\u00ec il suo primo volo e divenne cos\u00ec il primo aviatore canadese ed il primo di tutto il Regno Unito. Il suo successore, il \"White Wing\", fu il primo velivolo ad essere equipaggiato con gli alettoni, un'intuizione di Bell. Il terzo dei loro velivoli, il \"June Bug\", vinse lo Scientific American Trophy per aver compiuto il primo volo di un chilometro effettuato nel Nordamerica, impresa gi\u00e0 compiuta nel 1904 dai fratelli Wright ma non omologata ufficialmente. Il quarto modello realizzato, il \"Silver Dart\" costruito nel 1908, fu protagonista, il 23 febbraio 1909, del primo volo a motore controllato eseguito in Canada. Ai comandi di McCurdy, che ne era stato anche il coprogettista, si sollev\u00f2 dalla superficie ghiacciata del lago du Bras-d'Or situato nelle vicinanze di Baddeck.\nIl 10 marzo 1909, McCurdy conquist\u00f2 un altro primato quando vol\u00f2 su un percorso circolare per una distanza di pi\u00f9 di 32\u00a0km (20 miglia), anche questa un'impresa che i fratelli Wright avevano gi\u00e0 realizzato nel 1905 ma che non avevano registrato ufficialmente.\nL'AEA detiene anche il primato di aver inaugurato, il 2 agosto dello stesso anno, il primo volo commerciale passeggeri, sempre grazie al \"Silver Dart\". Molti degli sviluppi hanno avuto luogo ad Hammondsport, nello Stato di New York, dove l'esperienza fu sfruttata da Curtiss per sviluppare il suo primo idrovolante sperimentale, prima che Henri Fabre in Francia riuscisse a portare in volo il primo idrovolante a motore della storia dell'aviazione, il Fabre Hydravion, nel marzo 1910.\nLa Aerial Experiment Association venne sciolta il 31 marzo 1909."}
{"id": "2419758", "revid": "1977557", "url": "https://it.wikipedia.org/wiki?curid=2419758", "title": "Seth Barnes Nicholson", "text": "Carriera.\nNicholson ha studiato alla Drake University dove ha cominciato ad interessarsi all'astronomia.\nNel 1914, mentre osservava la luna di Giove Pasifae (che era stata scoperta di recente), Nicholson ha scoperto un'altra luna del pianeta, Sinope, della quale ha calcolato l'orbita per la sua tesi di dottorato del 1915.\nHa svolto la sua intera carriera all'Osservatorio di Monte Wilson dove ha scoperto altre tre lune di Giove: Lisitea e Carme nel 1938 e Ananke nel 1951. Le lune da lui scoperte sono state inizialmente battezzate semplicemente Giove IX, X, XI e XII, il loro nome attuale \u00e8 stato assegnato solamente nel 1975, Nicholson stesso ha rifiutato di proporre per loro un nome.\nHa inoltre scoperto l'asteroide troiano 1647 Menelaus e ha calcolato l'orbita di numerose comete e di Plutone.\nIl suo incarico principale all'osservatorio di Monte Wilson riguardava l'analisi dell'attivit\u00e0 solare, per decenni Nicholson ha prodotto rapporti annuali sulle macchie solari. Ha anche organizzato spedizioni in occasione di eclissi per misurare la temperatura e la brillantezza della corona solare.\nAgli inizi degli anni venti, lui e Edison Pettit hanno eseguito la prima osservazione sistematica di corpi celesti nell'infrarosso. Hanno usato una termocoppia a vuoto per misurare la radiazione infrarossa, e quindi la temperatura, della Luna, dei pianeti, delle macchie solari e delle stelle. Le loro misurazioni di stelle giganti rosse vicine hanno contribuito ai primi calcoli del diametro stellare.\nDal 1943 al 1955 \u00e8 stato redattore della rivista \"Publications of the Astronomical Society of the Pacific\", pubblicata dalla Societ\u00e0 Astronomica del Pacifico, di cui \u00e8 anche stato presidente due volte, nel 1935 e dal 1960 al 1961."}
{"id": "2419760", "revid": "73125", "url": "https://it.wikipedia.org/wiki?curid=2419760", "title": "Seth Nicholson", "text": ""}
{"id": "2419762", "revid": "73125", "url": "https://it.wikipedia.org/wiki?curid=2419762", "title": "Seth B. Nicholson", "text": ""}
{"id": "2419766", "revid": "1781005", "url": "https://it.wikipedia.org/wiki?curid=2419766", "title": "Mercedes-Benz Classe M", "text": "La Mercedes-Benz Classe M (dal 2015 ribattezzata Classe GLE) identifica quella fascia di gamma della casa automobilistica tedesca Mercedes-Benz che rappresenta i SUV di fascia alta. Tale fascia di gamma \u00e8 stata introdotta a partire dal 1997. Dal 2015 cambia nome in GLE.\nModelli.\nLa Classe M \u00e8 stata finora declinata in tre modelli, differenti tra loro per la struttura tecnica sulla quale sono stati basati.\nW163.\nLa prima serie, prodotta dal 1997 al 2005, \u00e8 identificata dalla sigla di progetto W163, ed era caratterizzata dall'avere ancora un telaio separato in luogo della successiva soluzione a scocca portante, che l'ha allontanata dalle caratteristiche dei fuoristrada per renderla a tutti gli effetti un SUV. Il suo restyling \u00e8 avvenuto nel 2002.\nW164.\nNel giugno 2005 venne introdotto il nuovo modello che modific\u00f2 anche la sua numerazione interna in W164, con maggiori dimensioni, linea decisamente pi\u00f9 moderna e dinamica e l'abbandono del telaio separato in favore della struttura a scocca portante: il nuovo modello ha subito un restyling frontale nella met\u00e0 del 2008, gli interventi estetici hanno interessato la mascherina, resa pi\u00f9 aggressiva.\nW166.\nAl Salone di Francoforte del 2011 \u00e8 stata svelata in anteprima mondiale la terza generazione della Classe M, siglata W166. L'avvio della commercializzazione \u00e8 iniziato a novembre. Nel 2015 subisce un restyling e cambia nome in GLE. Nello stesso anno debutta la GLE Coup\u00e9 che va a competere con la BMW X6."}
{"id": "2419770", "revid": "124772189", "url": "https://it.wikipedia.org/wiki?curid=2419770", "title": "Meagan Good", "text": "Biografia.\nCarriera.\nMeagan nasce a Panorama City (quartiere di Los Angeles) da Tyra Wardlow-Doyle, che le fa da manager fin dall'infanzia, e Leondis \"Leon\" Good, un ufficiale della polizia di Los Angeles. La madre \u00e8 di origini ebree e africane, inoltre la nonna \u00e8 di discendenza Cherokee. Il padre ha origini portoricane e afro-americane e proviene dalle Barbados. L'attrice crebbe a Canyon Country in California (cittadina adesso conosciuta facente parte di Santa Clarita), con i suoi tre fratelli. Inizi\u00f2 la sua carriera d'attrice intorno all'et\u00e0 di cinque anni. Ottiene il suo primo ruolo importante nel 1997 in \"La baia di Eva\" un film di Kasi Lemmons. A partire dal 1998 recita il ruolo maggiore di Nina nello show di Nickelodeon \"Cousin Skeeter\", che negli Stati Uniti fu un successo. Nel 2003 entrer\u00e0 nel cast del film \"Biker Boyz\", recitando al fianco di Laurence Fishburne e, sempre nello stesso anno, reciter\u00e0 nel film \"Corri o muori\".\nSuccessivamente l'attrice, nel 2004, otterr\u00e0 un ruolo nel film di Angela Robinson \"D.E.B.S. - Spie in minigonna\", e per questa sua performance ricevette una nomination come migliore attrice al \"2005 Black Movie Awards\". Nel 2005, Good reciter\u00e0 nel film horror di Jim Gillespie \"Venom\", e nel film noir \"Brick - Dose mortale\" recitando al fianco di Joseph Gordon-Levitt.\nEbbe la parte di un personaggio opposto al rapper/attore Bow Wow in \"Roll Bounce\" di Malcolm D. Lee. Nel 2007 prese parte al film dance \"Stepping - Dalla strada al palcoscenico\", recitando insieme a Ne-Yo e all'amico di infanzia Columbus Short. Nel 2008 apparve nel film horror \"Chiamata senza risposta\" e nella commedia \"Love Guru\" con Mike Myers e Jessica Alba, e alla fine dell'anno poteva essere vista in \"Saw V\". Il suo pi\u00f9 recente ruolo fu nel film del 2009 \"Il mai nato\" con Gary Oldman e Odette Yustman.\nNel 2012 appare nel cast regolare della serie televisiva \"Californication\" nel ruolo di Kali. Ha fatto anche apparizioni in molti videoclip musicali di artisti come 50 Cent, il gruppo dei Imajin, Isyss (di cui la sorella di Meagan, La'Myia Good, \u00e8 un membro), Lil' Johnny, Memphis Bleek, Tyrese, e Will Smith.\nPrender\u00e0 parte al film \"Think Like a Man\", e al sequel \"La guerra dei sessi - Think Like a Man Too\". Reciter\u00e0, nel 2013, in \"Anchorman 2 - Fotti la notizia\", un film Adam McKay. Interpreter\u00e0 il ruolo di Lara Vega nella serie \"Minority Report\", la quale verr\u00e0 cancellata dopo una sola stagione. Nel 2019 interpreter\u00e0 il ruolo della versione adulta di Darla Dudley nel film del DC Extended Universe \"Shazam!\".\nVita privata.\nNel giugno del 2012 l'attrice ha sposato il produttore DeVon Franklin."}
{"id": "2419772", "revid": "2210194", "url": "https://it.wikipedia.org/wiki?curid=2419772", "title": "Ryan White", "text": "Biografia.\nEssendo emofilico, Ryan fu infettato dall'HIV subito dopo una trasfusione di sangue contaminato dal virus. Nel 1984 i medici gli prognosticarono sei mesi di vita; ma, nonostante essi avessero escluso il pericolo di contagio, Ryan non pot\u00e9 tornare a scuola. Infatti all'epoca l'AIDS era una malattia prevalentemente sconosciuta e molti, tra insegnanti e genitori, manifestarono contro la presenza del ragazzo. Cominci\u00f2 quindi una lunga disputa giudiziaria contro il sistema scolastico, e i media fecero il resto; Ryan divenne in breve tempo una celebrit\u00e0 nazionale, simbolo della lotta contro l'AIDS, e venne sostenuto da varie celebrit\u00e0 della musica e dello spettacolo.\nElton John divenne un grande amico del ragazzo, passando molto tempo con lui; anche Michael Jackson e il presentatore Phil Donahue presero a cuore la sua vicenda. Con grande sorpresa dei medici, Ryan visse cinque anni pi\u00f9 del previsto prima di spegnersi l'8 aprile 1990. Al suo funerale parteciparono oltre persone, tra cui i gi\u00e0 citati Elton John e Michael Jackson, la First Lady Barbara Bush e Donald Trump. In memoria del ragazzo, Elton esegu\u00ec al pianoforte \"Skyline Pigeon\": alcune parole di questo brano sono riportate sulla tomba del giovane, nel cimitero di Cicero, Indiana."}
{"id": "2419780", "revid": "124821871", "url": "https://it.wikipedia.org/wiki?curid=2419780", "title": "Fran\u00e7ois Caradec", "text": "Membro dell'OuLiPo, Reggente del Collegio di Patafisica, autore di importanti biografie, come quelle su Lautr\u00e9amont, Alfred Jarry, Raymond Roussel, Alphonse Allais, Henry Gauthier-Villars e Jane Avril, Fran\u00e7ois Caradec era fra i massimi esperti francesi di fumetti ed egli stesso pubblic\u00f2 dei \"fumetti in prosa\": \"Nous deux mon chien\", \"La Compagnie des Zincs\", \"Le Porc, le coq et le serpent\" e \"Catalogue d'autographes rares et curieux\".\nNel 1964 cur\u00f2 con No\u00ebl Arnaud l'\"Encyclop\u00e9die des farces et attrapes\", lavor\u00f2 alla stesura di un dizionario uscito nel 1977, e nel 1992 partecip\u00f2 alla creazione della sezione di fumetti dell'Oulipo: l'\"Ouvroir de Bande dessin\u00e9e Potentielle\" (OuBaPo).\nFu anche uno dei protagonisti della trasmissione radiofonica \"Des Papous dans la t\u00eate\" di France Culture insieme agli altri membri dell'OuLiPo Jacques Jouet, Paul Fournel e Herv\u00e9 Le Tellier."}
{"id": "2419783", "revid": "892776", "url": "https://it.wikipedia.org/wiki?curid=2419783", "title": "Gran Premio di Monaco 1965", "text": "Il Gran Premio di Monaco 1965 fu la seconda gara della stagione 1965 del Campionato mondiale di Formula 1, disputata il 30 maggio sul Circuito di Monte Carlo.\nLa corsa vide la vittoria di Graham Hill su BRM, seguito da Lorenzo Bandini su Ferrari e Jackie Stewart su BRM.\nAl 79\u00ba giro il pilota australiano Paul Hawkins usc\u00ec di pista alla chicane finendo nelle acque del porto. Fortunatamente ne usc\u00ec illeso."}
{"id": "2419784", "revid": "28592", "url": "https://it.wikipedia.org/wiki?curid=2419784", "title": "Movimento antifascista", "text": ""}
{"id": "2419787", "revid": "62748", "url": "https://it.wikipedia.org/wiki?curid=2419787", "title": "Maria Augusta Kutschera", "text": ""}
{"id": "2419789", "revid": "599013", "url": "https://it.wikipedia.org/wiki?curid=2419789", "title": "Javier Limones", "text": "Carriera.\nLimones \u00e8 stato uno dei giocatori pi\u00f9 rappresentativi della Spagna nella prima met\u00e0 degli anni 2000: appena maggiorenne conquista il suo primo titolo nazionale nelle file del Marsanz Torrej\u00f3n e nella stessa stagione vince anche Coppa di Spagna e Supercoppa. Dopo aver vinto un'altra Coppa nazionale col Marsanz, passa all'Inter F\u00fatbol Sala dove rimane una sola stagione e vince il campionato, passa poi al Castell\u00f3n dove giunge secondo in campionato. Si merita la convocazione all'European Futsal Tournament 1996 dove vince il primo europeo ma salta il mondiale successivo.\nTornato all'Inter F\u00fatbol Sala, vince due campionati nazionali, una coppa di Spagna, due supercoppe, la Coppa UEFA 2003-04 e una Coppa Iberica, culmina la sua parabola da giocatore con la presenza nelle file della Nazionale di calcio a 5 della Spagna al FIFA Futsal World Championship 2004 dove le furie rosse si sono laureate campioni del mondo. In totale, ha disputato 43 incontri con la Nazionale, mettendo a segno 24 reti."}
{"id": "2419792", "revid": "767487", "url": "https://it.wikipedia.org/wiki?curid=2419792", "title": "Almdudler", "text": "La Almdudler () \u00e8 una bevanda austriaca.\nDescrizione.\n\u00c8 dolce e frizzante, aromatizzata con erbe, simile come aspetto e gusto al Ginger ale o alla cedrata. La sua popolarit\u00e0 in Austria \u00e8 seconda solo alla Coca Cola ed ogni anno ne vengono prodotti 80 milioni di litri .\n\u00c8 prodotta in tre diverse versioni dall'azienda \"Almdudler Limonade, A. &amp; S. Klein GmbH &amp; Co KG\". Le tre versioni sono: \"Almdudler traditionell\" (tradizionale), \"Almdudler light\" (senza zucchero) e \"Almdudler g'spritzt\" (con acqua frizzante).\nL'Almdudler \u00e8 stata inventata nel 1957 da Erwin Klein come alternativa alle bevande alcoliche e deve il suo nome alla popolare frase \"\"auf der Alm dudeln\" (\"cantare jodel sui prati alpini\").\nLo slogan della Almdudler \u00e8 stato scritto da Simon North ed \u00e8 in dialetto bavarese: \"Wenn de kan Oimdudla haum, geh' i wieda ham!\"\" (\"Se non hanno la Almdudler, torner\u00f2 a casa!\").\nViene distribuita in bottiglie (di vetro o di PET) da 0,2 a 2,0 litri e in lattine da 0,33 litri.\nDal 1994 \u00e8 prodotta in licenza all'estero in Germania, Svizzera, Belgio, Polonia.\nIn Italia si ha una bevanda molto simile all'Almdudler, la spuma."}
{"id": "2419794", "revid": "599013", "url": "https://it.wikipedia.org/wiki?curid=2419794", "title": "Claudio Galli", "text": "Biografia.\nGiocatore.\nClub.\nDopo avere giocato tra Serie B e A2 con il , squadra dell'omonimo liceo milanese, esord\u00ec in Serie A1 nella stagione 1984-85 con i concittadini del ; con la squadra biancorossa vinse il suo primo trofeo, la Coppa CEV del 1987. Quando il club fu travolto da una crisi economica, Galli pass\u00f2 al con cui vinse lo scudetto 1989-90, una Coppa Italia, tre Coppe delle Coppe, due Supercoppe europee e un mondiale per club. Con la rinascita del Gonzaga, nel frattempo entrato nella Polisportiva Mediolanum, torn\u00f2 in Lombardia all'inizio della stagione 1990-91 vincendo altri 2 mondiali di club e una Coppa delle Coppe.\nDopo il secondo periodo milanese pass\u00f2 al dove rinfolt\u00ec il suo palmar\u00e8s con le vittorie di 1 Coppa Italia, 1 Coppa CEV, 2 Coppe delle Coppe, 2 Supercoppe europee e 1 Supercoppa italiana; abbandon\u00f2 una prima volta la pallavolo nel 1998, per poi tornare sui suoi passi e scendere in campo ancora per una stagione, con il Parma, nel campionato 1999-00.\nGioc\u00f2 anche a \"beach volley\" partecipando a una tappa del World Tour, e rappresentando l'Italia in una tappa del circuito europeo nel 1994; nello stesso anno arriva secondo al campionato italiano in coppia con Antonio Babini.\nNazionale.\nEsord\u00ec in nazionale ad Aosta il 18 marzo 1986, nella partita vinta dall'Italia contro l'Argentina per 3-2. Vi gioc\u00f2 fino al 1996, facendo parte della cosiddetta \"generazione di fenomeni\" con cui collezion\u00f2 oltre 200 presenze.\nDopo il ritiro.\nCommenta come parte tecnica alcune partite della Superlega maschile e della A1 femminile per Rai Sport. Milita inoltre nella nazionale Over 40 con cui ha vinto 2 Campionati Europei Veterans (2007 e 2009).\nIl 15 maggio 2020 pubblica il libro \"In viaggio con i fenomeni\"."}
{"id": "2419796", "revid": "287204", "url": "https://it.wikipedia.org/wiki?curid=2419796", "title": "Guido di Biandrate", "text": ""}
{"id": "2419798", "revid": "93556", "url": "https://it.wikipedia.org/wiki?curid=2419798", "title": "Football Club de Nantes 1972-1973", "text": "La pagina racchiude rosa e statistiche del Nantes nella stagione 1972-73.\nRosa.\n \n \n \n \n \n \n \n "}
{"id": "2419801", "revid": "28592", "url": "https://it.wikipedia.org/wiki?curid=2419801", "title": "San Giorgio del Canavese", "text": ""}
{"id": "2419802", "revid": "767487", "url": "https://it.wikipedia.org/wiki?curid=2419802", "title": "L\u00e9on Motchane", "text": "Appassionato di matematica e scienze fisiche, \u00e8 conosciuto soprattutto per la liberalit\u00e0 dimostrata nel 1958, con la fondazione, dell'Institut des Hautes \u00c9tudes Scientifiques (IH\u00c9S), con sede a Bures-sur-Yvette.\nBiografia.\nFiglio di genitori di origine svizzera, Motchane visse i suoi primi anni in Russia dove intraprese studi che assecondavano le proprie propensioni matematiche. Con lo scoppio della rivoluzione d'ottobre abbandon\u00f2 la Russia e ripar\u00f2 con la sua famiglia nell'originaria Svizzera, dove in seguito lavor\u00f2 come assistente all'Universit\u00e0 di Losanna.\nA causa di alcune ristrettezze economiche in cui versava la sua famiglia, si risolse ad abbandonare gli studi per volgersi verso occupazioni bancarie e assicurative che, grazie alla maggiore remunerativit\u00e0, gli permettessero di contribuire pi\u00f9 efficacemente al bilancio familiare.\nNel 1924 si stabil\u00ec in maniera definitiva in Francia. Il 17 settembre 1931 divenne padre di Didier Motchane, futuro magistrato e uomo politico francese.\nDurante l'occupazione nazista della Francia, Motchane collabor\u00f2 con Yvonne Paraf, che sar\u00e0 sua moglie dopo la Liberazione dal nazismo, alla fondazione clandestina della casa editrice \"Les \u00c9ditions de Minuit\" per la quale il 3 settembre 1943, col \"nom de plume\" di Thimerais, pubblicher\u00e0 \"La pens\u00e9e patiente\" (\"il pensiero paziente\").\nPur nella sua posizione di matematico non ufficiale, fu anche autore di alcune pubblicazioni scientifiche. Nel 1954, stimolato in questo da amici matematici, complet\u00f2 il corso di studi conseguendo la laurea in matematica.\nL'Institut des Hautes \u00c9tudes Scientifiques.\nNegli stessi anni iniziava a concepire l'idea di un'istituzione europea che emulasse le peculiari qualit\u00e0 dell'Institute for Advanced Studies, il centro di ricerca teorica statunitense con sede a Princeton. Si diede cos\u00ec a raccogliere appoggi e sostegno finanziario al proprio progetto che, nel 1958, sfoci\u00f2 nella fondazione dell'Institut des Hautes \u00c9tudes Scientifiques, con la consulenza del fisico Robert Oppenheimer, allora direttore dell'IAS e del matematico bourbakista Jean Dieudonn\u00e9.\nInizialmente l'Istituto era concepito per dover comprendere tre ambiti disciplinari, la matematica, la fisica teorica e le metodologie delle scienze umane, ma quest'ultima sezione non vide mai la luce."}
{"id": "2419803", "revid": "16066", "url": "https://it.wikipedia.org/wiki?curid=2419803", "title": "Associazione nazionale comuni d'Italia", "text": ""}
{"id": "2419805", "revid": "729019", "url": "https://it.wikipedia.org/wiki?curid=2419805", "title": "Damien Chouly", "text": "Biografia.\nNativo di Limoges, Chouly ebbe la sua formazione rugbistica giovanile a Le Palais-sur-Vienne; ingaggiato dal Brive; con il club del Limosino rimase tre stagioni, nel corso delle quali fu convocato in Nazionale U-21 con cui partecip\u00f2 ai campionati del mondo di categoria in Argentina nel 2005 e in Francia nel 2006.\nNel corso del 2007 partecip\u00f2 durante un \"tour\" a due \"test match\" contro la , a tutt'oggi i suoi unici due impegni internazionali con la selezione maggiore.\nDall'estate del 2007 Chouly milita nel Perpignano, con cui nel 2009 si \u00e8 laureato campione di Francia."}
{"id": "2419806", "revid": "1305772", "url": "https://it.wikipedia.org/wiki?curid=2419806", "title": "Fear No Evil", "text": "Fear No Evil (\"non temere alcun male\" in lingua inglese) pu\u00f2 riferirsi a:"}
{"id": "2419810", "revid": "110877269", "url": "https://it.wikipedia.org/wiki?curid=2419810", "title": "Irish Football League Cup", "text": "La Irish Football League Cup, denominata Co-operative Insurance Cup per ragioni di sponsorizzazione, \u00e8 la terza competizione per importanza del panorama calcistico nordirlandese dopo la IFA Premiership e la Irish Cup.\nIl vincitore della competizione si qualifica per la Setanta Cup della stagione successiva.\nStoria.\nPartecipanti.\nNel periodo 1986/87 - 1997/98 il torneo includeva sia le squadre della prima che quelle della seconda divisione nazionale. Dal 1998/99 al 2007/08 la manifestazione era riservata alle sole squadre di prima divisione (\"Irish League\", divenuta poi \"Irish Premier League\"). A partire dalla stagione 2008/09 la competizione \u00e8 stata nuovamente aperta alle compagini di seconda divisione (la neonata \"IFA Championship\").\nFormula.\nTutte le edizioni sino al 2000/01 si sono svolte con al formula dell'eliminazione diretta. Nel periodo tra il 2001/02 e il 2007/08 \u00e8 stato adottato un sistema misto, questo si basava su una prima fase a gironi seguita da scontri eliminatori. Dal 2008/09 si \u00e8 tornati alla formula precedente."}
{"id": "2419813", "revid": "327094", "url": "https://it.wikipedia.org/wiki?curid=2419813", "title": "Coppa di Lega nordirlandese", "text": ""}
{"id": "2419814", "revid": "1372005", "url": "https://it.wikipedia.org/wiki?curid=2419814", "title": "Conti di Biandrate", "text": "I conti di Biandrate furono una famiglia di conti del Medioevo, che prendono il nome dal paese della provincia di Novara.\nStoria della famiglia.\nEbbero origine da un ramo della famiglia dei conti di Pombia, probabilmente originaria della zona di Vienne in Francia e giunta in Piemonte durante il regno di Ugo di Provenza. La discendenza dei conti di Biandrate ebbe origine da Uberto II, figlio di Uberto detto \"il Rufo\", mentre dai suoi fratelli Adalberto e Guido I discesero rispettivamente le stirpi dei conti da Castello e dei conti del Canavese. \nDopo Uberto II, e dopo il di lui figlio Ottone, la discendenza giunge ad Alberto I di Pombia/Biandrate, che in un documento del 1093 si qualifica come conte di Biandrate, titolo che, dopo di lui, porteranno tutti i suoi discendenti. Con il figlio Guido III di Biandrate, che ebbe un non secondario ruolo nelle vicende politiche del suo tempo, la famiglia accrebbe notevolmente il proprio potere e increment\u00f2 i propri domini.\nNel XIII secolo un ramo della famiglia si trasfer\u00ec in Vallese, Gotofredo si imparent\u00f2 con i signori di Visp, divenendo \"maior\" e conte di Visp.\nAlbero genealogico.\nNella sua redazione \u00e8 stata usato, a partire terza/quarta generazione, G. Andenna, \"Da Novara tutto intorno\", p. 702, mentre per le prime tre/quattro G. Andenna, \"I conti di Biandrate e le citt\u00e0 della Lombardia occidentale (secoli XI e XII)\" cit., p. 75.\nNell'albero non \u00e8 presente Ardizzone all'altezza della terza generazione in quanto, per quanto \u00e8 certa la sua appartenenza alla stirpe, sembra non essere fratello di Guido e Adalberto (\u00e8 possibile che Ardizzone fu capostipite dei conti del Canavese). Non \u00e8 parimenti presente Ottone Altaspada, nipote da parte di sorella (Emilia?) di Alberto e Uberto, che part\u00ec per le crociate assieme a loro, come testimonia Alberto di Aquisgrana."}
{"id": "2419815", "revid": "114163652", "url": "https://it.wikipedia.org/wiki?curid=2419815", "title": "Dingelst\u00e4dt", "text": "Dingelst\u00e4dt \u00e8 una citt\u00e0 con \"status\" di \"Landgemeinde\" di abitanti della Turingia, in Germania. Appartiene al circondario dell'Eichsfeld.\nStoria.\nIl 1\u00ba gennaio 2019 vennero aggregato alla citt\u00e0 di Dingelst\u00e4dt i comuni di Helmsdorf, Kefferhausen, Kreuzebra e Silberhausen; contemporaneamente la citt\u00e0 assunse lo \"status\" di \"Landgemeinde\"."}
{"id": "2419816", "revid": "287204", "url": "https://it.wikipedia.org/wiki?curid=2419816", "title": "Fear No Evil (album)", "text": ""}
{"id": "2419818", "revid": "367445", "url": "https://it.wikipedia.org/wiki?curid=2419818", "title": "Power Supply Rejection Ratio", "text": ""}
{"id": "2419819", "revid": "1305772", "url": "https://it.wikipedia.org/wiki?curid=2419819", "title": "The Wild Life", "text": ""}
{"id": "2419820", "revid": "287204", "url": "https://it.wikipedia.org/wiki?curid=2419820", "title": "The Wild Life (album)", "text": ""}
{"id": "2419821", "revid": "28592", "url": "https://it.wikipedia.org/wiki?curid=2419821", "title": "Conte di Biandrate", "text": ""}
{"id": "2419823", "revid": "28592", "url": "https://it.wikipedia.org/wiki?curid=2419823", "title": "Signoria dei Biandrate", "text": ""}
{"id": "2419826", "revid": "1552418", "url": "https://it.wikipedia.org/wiki?curid=2419826", "title": "Southeast Asia Treaty Organization", "text": "La Southeast Asia Treaty Organization (SEATO) era un'organizzazione di difesa per il sud-est asiatico nata con il trattato di Manila del 1954, e sottoscritta da Francia, Australia, Filippine, Nuova Zelanda, Pakistan, Regno Unito, Stati Uniti d'America e Thailandia, per fronteggiare la pressione politica e militare dei paesi comunisti dell'Asia, anche se la mancata adesione di nazioni quali l'India e l'Indonesia ne ha limitato di molto l'efficacia. I suoi limiti furono evidenti soprattutto durante la Guerra del Vietnam; nel 1965 la Francia fu la prima a ritirarsi, seguita, solo nel 1972, dal Pakistan. A seguito, oltre che di questi avvenimenti, anche delle posizioni individuali prese dai suoi membri, venne disciolta il\n30 giugno 1977."}
{"id": "2419827", "revid": "1924342", "url": "https://it.wikipedia.org/wiki?curid=2419827", "title": "Boban Marjanovi\u0107", "text": "Biografia.\nGiocatore con le mani pi\u00f9 grandi in tutta la NBA, con i suoi 224\u00a0cm \u00e8 anche tra i giocatori pi\u00f9 alti della lega dopo Tacko Fall (226\u00a0cm)."}
{"id": "2419829", "revid": "110157", "url": "https://it.wikipedia.org/wiki?curid=2419829", "title": "Arenshausen", "text": "Arenshausen \u00e8 un comune di abitanti della Turingia, in Germania.\nAppartiene al circondario dell'Eichsfeld ed \u00e8 parte della Verwaltungsgemeinschaft Hanstein-Rusteberg."}
{"id": "2419830", "revid": "135224", "url": "https://it.wikipedia.org/wiki?curid=2419830", "title": "Latitante", "text": ""}
{"id": "2419833", "revid": "793215", "url": "https://it.wikipedia.org/wiki?curid=2419833", "title": "Processo di Belsen", "text": ""}
{"id": "2419840", "revid": "767487", "url": "https://it.wikipedia.org/wiki?curid=2419840", "title": "Chickenfoot", "text": "I Chickenfoot sono un supergruppo hard rock statunitense formatosi nel 2008 e composto dal cantante Sammy Hagar (ex membro di Van Halen e Montrose), dal bassista Michael Anthony (ex-Van Halen), dal chitarrista Joe Satriani e dal batterista Chad Smith (Red Hot Chili Peppers).\nStoria.\nIl primo nucleo del gruppo viene a formarsi dopo che Chad Smith e Sammy Hagar si ritrovano vicini di casa a Cabo San Lucas, in Messico, e cominciano cos\u00ec a suonare insieme. La formazione \u00e8 completata da Michael Anthony e Joe Satriani, entrambi vecchi amici di Hagar. Il gruppo tiene il suo primo concerto ufficiale il 2 febbraio 2008 a Las Vegas. Hagar ha dichiarato che, dopo aver fatto ascoltare i primi pezzi, sono stati paragonati subito ai Led Zeppelin.\nL'album di debutto del gruppo, \"Chickenfoot\", viene pubblicato il 4 giugno 2009. Successivamente la band intraprende il suo primo tour mondiale. Il concerto al Comerica Theatre di Phoenix viene interamente filmato e pubblicato con il titolo \"\". Nel 2010 la formazione entra in pausa per permettere a Chad Smith di lavorare all'album \"I'm with You\" dei Red Hot Chili Peppers.\nLa band pubblica il suo secondo album, \"Chickenfoot III\", il 27 settembre 2011. Chad Smith partecipa alle registrazioni ma non segue la band in tour a causa dei suoi impegni paralleli con i Red Hot Chili Peppers. Al suo posto viene ingaggiato il batterista Kenny Aronoff.\nNell'ottobre 2015 Joe Satriani ritorna a parlare dei Chickenfoot, dicendo che la band \u00e8 impegnata nella composizione di nuovo materiale. Nel maggio 2016 i quattro membri originari si riuniscono per due show a South Lake Tahoe. Durante i concerti, la band ha presentato una canzone inedita intitolata \"Divine Termination\", poi inserita nella raccolta \"Best+Live\" pubblicata quello stesso anno."}
{"id": "2419852", "revid": "28592", "url": "https://it.wikipedia.org/wiki?curid=2419852", "title": "Vescovado di Novara", "text": ""}
{"id": "2419854", "revid": "287204", "url": "https://it.wikipedia.org/wiki?curid=2419854", "title": "Filippo di Savoia-Acaia", "text": ""}
{"id": "2419856", "revid": "3115", "url": "https://it.wikipedia.org/wiki?curid=2419856", "title": "Idrografia del Biellese", "text": "L'idrografia del Biellese, ovvero la distribuzione delle acque superficiali nella provincia di Biella, ricade quasi totalmente nei due bacini del Cervo e del Sessera, entrambi affluenti della Sesia.\nAlcune aree del Biellese sud-occidentale sono invece tributarie della Dora Baltea; in questa zona si trova anche il maggiore specchio d'acqua naturale della provincia, il Lago di Viverone.\nAi corpi idrici naturali si aggiungono in pianura vari canali irrigui costruiti principalmente a supporto della risicoltura ed alcuni invasi realizzati nella fascia pedemontana.\nOltre che per l'irrigazione le acque superficiali vengono utilizzate nel Biellese anche a servizio delle numerose industrie della zona ed a scopo idropotabile, perch\u00e9 l'area \u00e8 densamente abitata e la captazione di acque sotterranee non \u00e8 sufficiente.\nLimitatissimo \u00e8 invece l'uso idroelettrico, che risulta sostanzialmente confinato in Valsessera.\nI torrenti del Biellese possono essere soggetti a piene anche rovinose che hanno provocato nel corso del tempo numerosi danni a cose e persone.\nPaleogeografia.\nPrima della formazione della serra e pi\u00f9 in generale dell'anfiteatro morenico di Ivrea, deposti allo sbocco della Valle d'Aosta nel corso delle ultime glaciazioni, il reticolo idrografico dell'area che oggi costituisce la Provincia di Biella doveva essere completamente diverso da quello attuale.\nDalle ricerche paleogeografiche (in particolare dei geologi Francesco Carraro e Franco Gianotti) emerge infatti come anticamente il Cervo, dopo essere uscito dell'omonima vallata alpina, si dirigesse decisamente verso sud per confluire nella Dora Baltea pressappoco dove oggi sorge Verrone.\nL'antico corso della Dora era invece spostato nettamente pi\u00f9 a nord-est dell'attuale.\nIn questa ricostruzione anche l'Oropa e l'Elvo andavano probabilmente a confluire direttamente nella Dora correndo paralleli al Cervo per un lungo tratto di pianura.\nAnche il piccolo bacino della Viona sarebbe stato un affluente di primo ordine della Dora Baltea ma il suo corso, invece che deviare verso est, lo avrebbe invece portato a raggiungere la Dora non troppo lontano da Ivrea.\nLa deposizione dell'enorme apparato morenico della Serra e di coltri sedimentarie a est della stessa cambiarono per\u00f2 questa configurazione e deviarono progressivamente verso oriente il corso del Cervo portandolo infine a confluire nel Sesia. I sedimenti trasportati dal Ghiacciaio Balteo sbarrarono inoltre la strada verso la Dora agli attuali affluenti di destra del Cervo stesso convogliando cos\u00ec anche le loro acque verso il bacino del Sesia.\nQuesto complesso riallineamento del reticolo idrografico lasci\u00f2 come residuo molti dei depositi sedimentari rinvenibili fino a quota 800\u00a0m s.l.m. ai piedi delle montagne biellesi nonch\u00e9 le baragge, che rappresenterebbero quanto rimane delle aree di pianura presenti in quell'antico passato.\nLa profonda incisione nel substrato roccioso prodotta dall'antico corso del Cervo e che si conserva al di sotto dell'attuale coltre sedimentaria presenta oggi una notevole importanza per gli acquiferi in essa contenuti, potenzialmente sfruttabili per uso idropotabile.\nI torrenti.\nTra i torrenti principali della provincia di Biella 14 appartengono al bacino del Cervo mentre solo 2 confluiscono nel Sessera. La loro gerarchia pu\u00f2 essere evidenziata con una visualizzazione ad albero, dove i torrenti vengono indicati come rami secondari di un albero il cui fusto rappresenta il corso d'acqua principale. Ad esempio il Chiebbia \u00e8 affluente del Quargnasca, il quale a sua volta confluisce nello Strona di Mosso, tributario del Cervo.\nNella seguente lista tra parentesi \u00e8 indicato se il torrente confluisce nel proprio corso d'acqua principale da destra (d) o da sinistra (s), e qual \u00e8 la sua lunghezza in km.\nBacino del Sessera\nBacino del Cervo\nRegime idrologico.\nI corsi d'acqua del Biellese hanno quasi tutti un regime tipicamente prealpino con piene autunnali e primaverili e marcatissime magre estive e invernali.\nL'apporto idrico fornito dallo scioglimento dell'accumulo nevoso invernale (spesso abbondante nelle alte valli del Cervo o del Sessera) si esaurisce relativamente in fretta nel corso della primavera a causa della minore quota raggiunta dalle Alpi Biellesi rispetto agli altri gruppi montuosi piemontesi.\nIn caso di precipitazioni violente i torrenti della zona sono soggetti ad imponenti piene che in passato hanno causato gravissimi danni alle persone e agli edifici.\nIl regime idrico del tratto di pianura di questi corsi d'acqua \u00e8 poi alterato, sia quantitativamente sia come distribuzione delle portate nel tempo, dal prelievo operato dai canali irrigui e dalla restituzione delle acque residuate dall'irrigazione, in particolare di quelle servite per la sommersione primaverile ed estiva delle risaie.\nEventi alluvionali.\nDai dati sulle precipitazioni dell'area biellese emerge che il regime pluviometrico prevalente \u00e8 di tipo \"alpino esposto alla pianura\", nel quale le precipitazioni sono pi\u00f9 abbondanti di quelle che interessano le zone interne della catena alpina.\nNei bacini del Sesia e del Cervo si toccano le massime precipitazioni medie annuali della regione padana (anche pi\u00f9 di 2.000\u00a0mm/anno) e le massime intensit\u00e0 di pioggia. Tutto ci\u00f2 porta al formarsi di piene con portate che possono diventare imponenti anche a causa della scarsa permeabilit\u00e0 dei terreni posti alla testata delle valli.\nTalvolta queste ondate di piena portano all'esondazione dei corsi d'acqua con il conseguente allagamento delle zone circostanti. Tra i molti eventi di questo tipo quello pi\u00f9 catastrofico degli ultimi 100 anni si verific\u00f2 nel 1968; i danni pi\u00f9 ingenti furono localizzati sull'asta fluviale dello Strona di Mosso. \nSabato 2 novembre 1968 a Trivero caddero 180,6\u00a0mm di pioggia e il giorno successivo ben 305,6\u00a0mm. L'impatto sul territorio di questi valori, gi\u00e0 di per s\u00e9 elevatissimi, fu poi aggravato dal fatto che la pioggia, invece che essere distribuita uniformemente nel corso delle due giornate, si concentr\u00f2 nella notte a cavallo tra sabato e domenica.\nNella sola Valstrona l'alluvione caus\u00f2 58 morti e pi\u00f9 di cento feriti.\nCentinaia di abitazioni furono totalmente distrutte o gravemente danneggiate e la stessa sorte subirono numerosi stabilimenti industriali. Molte aziende dovettero quindi ricorrere alla cassa integrazione, che arriv\u00f2 ad interessare circa 13.000 lavoratori.\nAnche al di fuori della Valle Strona i torrenti in piena spazzarono via ponti e strade ed allagarono vaste estensioni di territorio; frane e smottamenti coinvolsero gran parte del Biellese ed in particolare il bacino del Sessera. Qui, nei pressi dell'abitato di Ponzone (Trivero), un'enorme frana rivers\u00f2 sulle fabbriche del luogo buona parte di una collina (\"Il Trucco\"), e la strage fu evitata solo perch\u00e9 gli stabilimenti erano chiusi a causa della giornata festiva.\nLa tabella che segue riporta le portate di alcuni corsi d'acqua rilevate il 2 novembre 1968, portate che per le stazioni di misura elencate nel 2002 rappresentavano ancora il dato pi\u00f9 elevato delle serie storiche disponibili.\nQuello del 1968 non fu un evento isolato e numerose altre ondate di piena hanno causato nel corso del tempo eventi alluvionali sul territorio biellese.\nTra quelli pi\u00f9 considerevoli dell'ultimo secolo si possono ricordare:\nI laghi.\nNella parte collinare e montana del Biellese sono presenti numerosi laghi, in genere di dimensioni medio-piccole fatta eccezione per il Lago di Viverone. Quest'ultimo, con una superficie di quasi 6 km\u00b2, \u00e8 infatti per estensione il terzo lago del Piemonte e rappresenta un importante polo turistico con numerose strutture recettive e ricreative che sorgono sulle sue rive.\nIl lago si trova ai confini con la Provincia di Torino (circa 1/6 della sua superficie ricade infatti nel comune di Azeglio); una linea pubblica di navigazione collega i principali centri abitati della costa.\nI laghi del Biellese possono essere raggruppati in base all'evento responsabile alla loro formazione in \"laghi di origine glaciale\", \"laghi intermorenici\" e \"laghi artificiali\". Per i laghi di ognuno di questi gruppi sono indicate tra parentesi la quota altimetrica dello specchio d'acqua, l'emissario (dove questo \u00e8 presente ed \u00e8 sufficientemente significativo) e, quando disponibile, l'area del lago; i tre elenchi non sono esaustivi e non comprendono numerosi laghetti di piccole dimensioni e di importanza esclusivamente locale.\nLaghi di origine glaciale.\nSono situati nella fascia montana della provincia e occupano le piccole conche lasciate dai ghiacciai di circo presenti sulle Alpi Biellesi durante gli episodi glaciali del Pleistocene medio e superiore. Si tratta di laghi di piccole dimensioni situati a quote superiori ai 1800 m s.l.m., spesso meta di itinerari escursionistici.\nI principali laghi di questa tipologia sono: \nLaghi intermorenici.\nSi situano in avvallamenti compresi tra i cordoni morenici abbandonati nel corso degli episodi di avanzata e di ritiro dell'enorme ghiacciaio che nel Pleistocene percorreva la valle della Dora Baltea. Sono a volte privi di emissario e, quando questo esiste, si attiva solo in caso di piene eccezionali.\nAttorno a questi laghi sono stati ritrovati resti riferibili a villaggi palafitticoli risalenti alla preistoria.\nIn particolare nei pressi del Lago di Bertignano sono stati rinvenuti i resti di un villaggio dell'et\u00e0 del bronzo e due antiche piroghe \"monossili\", ovvero costruite a partire da un unico fusto arboreo; le imbarcazioni sono conservate Museo di Antichit\u00e0 di Torino. Anche sulle coste del Lago di Viverone le indagini della Soprintendenza Archeologica del Piemonte hanno individuato la presenza di importanti siti preistorici.\nGli specchi d'acqua di questo tipo presenti nel Biellese sono:\nLaghi artificiali.\nSono formati da dighe che sbarrano un corso d'acqua; la maggior parte di questi bacini \u00e8 stata creata nella fascia collinare per accumulare l'acqua necessaria ad irrigare durante l'estate le risaie delle sottostanti pianure.\nLe acque di alcuni di questi invasi hanno per\u00f2 oggi un uso promiscuo e vengono anche utilizzate a scopo idropotabile, energetico o industriale. In particolare l'invaso di Ponte Vittorio, la cui realizzazione risale al 1953, \u00e8 stato creato a servizio delle numerose utenze industriali della Valle Strona di Mosso.\nI principali invasi artificiali della provincia sono:\nI canali.\nLa pianura biellese \u00e8 attraversata da numerose rogge e canali di irrigazione come ad esempio la \"Roggia di Buronzo\", che nasce da una derivazione in sinistra idrografica del Cervo nei pressi di Castelletto Cervo e ad esso ritorna pi\u00f9 a valle, ormai in provincia di Vercelli. Questi canali sono stati in genere costruiti a servizio della risicoltura, che si concentra soprattutto nella zona a sud-orientale della provincia. La zona sulla destra idrografica del Cervo \u00e8 servita da vari canali tra i quali la \"Roggia Massa di Serravalle\", che nasce a Cerrione dall'Elvo e che, attraversato il comune di Salussola, confluisce nella \"Roggia Marchesa\". Quest'ultima si origina invece dal Cervo confluendo nel torrente stesso pi\u00f9 a valle, non lontano da Villanova Biellese. Dalla zona di Cerrione partono anche la \"Roggia Madama\" e la \"Roggia Molinara\", che scendono poi nella pianura sottostante disperdendosi in numerosi rami minori. Nell'area meridionale del Biellese transita infine il \"Canale Vanoni\", un'importante derivazione del Canale Depretis completata nel 1958 per distribuire l'acqua della Dora Baltea nella parte bassa del comprensorio risicolo.\nIn alcuni casi \u00e8 difficile distinguere tra un corso d'acqua naturale ed un canale come si verifica ad esempio nel caso della Roggia Drumma e dell'Ottina, che raccolgono le acque provenienti dalle baragge di Candelo e di Benna e scendono poi verso il Cervo con un andamento semi-naturale. Da secoli attraverso a questo sistema di canali avviene un trasferimento al Biellese e al Vercellese di risorse idriche provenienti dalla Dora Baltea, la cui portata rimane consistente anche durante l'estate grazie al contributo fornito dai nevai e dai ghiacciai valdaostani.\nVari canali artificiali sono presenti anche nell'area collinare della provincia, anche se con portate e dimensioni molto minori rispetto a quelli della pianura. Tra questi hanno avuto in passato una notevole importanza storico-urbanistica la \"Roggia del Piano\" e la \"Roggia del Piazzo\", due derivazioni ad uso promiscuo del Torrente Oropa che servivano la citt\u00e0 di Biella.\nLa Roggia del Piazzo \u00e8 in particolare una delle pi\u00f9 antiche opere pubbliche del Biellese; nacque infatti insieme all'omonimo quartiere attorno al 1160 e il costo della sua costruzione fu ripartito tra il vescovo Uguccione e la citt\u00e0 di Biella.\nOltre ai canali realizzati a scopo irriguo sono presenti nel Biellese alcune derivazioni a scopo idroelettrico, concentrate in particolare in Val Sessera e che alimentano piccoli impianti per la produzione di energia elettrica al servizio di stabilimenti industriali del luogo.\nI bacini idrografici.\nIl territorio Biellese \u00e8 quasi del tutto compreso nei due bacini del Cervo e del Sessera, entrambi affluenti in destra orografica del Fiume Sesia. La parte pi\u00f9 a valle di entrambi i bacini ricade per\u00f2 in provincia di Vercelli, e anche la confluenza nel Cervo di molti dei suoi principali affluenti avviene nella pianura vercellese. Alcune aree del Biellese sud-occidentale sconfinano invece nel bacino della Dora Baltea; questo avviene nella zona della Serra e nelle pianure attorno a Cavagli\u00e0.\nLa tabella che segue riporta una serie di dati relativi ai bacini idrografici dei principali torrenti biellesi, tratti dal \"Piano di Tutela delle Acque\" adottato dalla Regione Piemonte.\nMentre la portata media espressa in m\u00b3/s misura la quantit\u00e0 totale di acqua che esce mediamente dal bacino nell'unit\u00e0 di tempo, quella espressa in litri/s\u00b7km\u00b2 misura invece l'acqua di scorrimento superficiale che viene \"prodotta\" da ogni km\u00b2 dello stesso bacino idrografico, sempre nell'unit\u00e0 di tempo. Quest'ultimo dato \u00e8 maggiore nei bacini montani (come ad es. quelli dell'Oropa o dello Strona di Postua) che in quelli collinari (es. Olobbia) per una serie di fattori tra i quali le maggiori pendenze del terreno che favoriscono il ruscellamento a scapito dell'infiltrazione dell'acqua nel terreno e le minori perdite per evapotraspirazione dovute alla vegetazione. Pi\u00f9 o meno per le stesse ragioni anche i coefficienti di deflusso pi\u00f9 elevati si trovano nelle aree montane le quali tra l'altro, in questa zona del Piemonte, dispongono di maggiori afflussi idrici annui (qui espressi in mm).\nTrasporto solido.\nIl \"trasporto solido\" \u00e8 la capacit\u00e0 di un corso d'acqua di trasportare materiali solidi verso valle. Questo trasporto pu\u00f2 avvenire con varie modalit\u00e0 tra le quali, nella situazione climatica del Biellese, predominano largamente la sospensione nell'acqua e il rotolamento/trascinamento nei pressi del fondo. Per giungere a una stima quantitativa del trasporto solido di un corso d'acqua \u00e8 necessario conoscere sia la quantit\u00e0 di sedimenti mediamente prodotta dalla porzione montana del bacino del corso d'acqua stesso sia la capacit\u00e0 di trasporto solido dell'asta fluviale.\nIl primo dato dipende dalle caratteristiche litologiche e tettoniche della zona considerata (erodibilit\u00e0 delle rocce, pendenza dei versanti, presenza di fratture strutturali etc.) nonch\u00e9 dal clima locale e, in particolare, dalla quantit\u00e0 e dal tipo di precipitazioni atmosferiche.\nPer i bacini montani dell'Elvo e del Cervo, che nel complesso coprono una superficie di 426\u00a0km\u00b2, le precipitazioni annue medie sono di 1.580\u00a0mm e la quantit\u00e0 di sedimento prodotta \u00e8 stata stimata in 35.600\u00a0m\u00b3 annui, ovvero in 0,08\u00a0mm/anno di \"erosione specifica\". Questo dato risulta piuttosto basso se viene confrontato il valore medio dell'erosione specifica nell'intero bacino montano del Po (28.440\u00a0km\u00b2), la quale viene stimata in 1,2\u00a0mm/anno. Anche la quantit\u00e0 di sedimenti che si origina dai bacini montani biellesi risulta evidentemente medio-bassa se confrontata con la loro superficie: a fronte di una estensione territoriale della zona considerata che rappresenta il 4,94% dell'area montana della Val Padana i sedimenti da essa prodotti sono \"solo\" il 3,21% del totale.\nPer quanto riguarda invece la stima della capacit\u00e0 di trasporto solido delle aste fluviali occorre considerare, oltre che l'entit\u00e0 e la durata delle portate del corso d'acqua, anche le caratteristiche fisiche del suo alveo (pendenza, larghezza, scabrezza, tortuosit\u00e0, granulometria dei materiali).\nLa tabella che segue fornisce una stima della capacit\u00e0 di trasporto solido annuale dei due principali torrenti biellesi e, per confronto, riporta gli stessi dati riferiti al Fiume Sesia.\nDal confronto tra la quantit\u00e0 di sedimenti prodotta da un bacino e la capacit\u00e0 di trasporto solido dell'asta fluviale si possono fare previsioni di massima sulla prevalenza del deposito dei materiali trasportati oppure dell'erosione, con il conseguente approfondimento dell'alveo, l'abbandono dei rami secondari e la diminuzione della fascia di divagazione del corso d'acqua. Dai dati disponibili sembra che la situazione complessiva dell'Elvo sia abbastanza vicina al punto di equilibrio e che invece lungo l'asta del Cervo l'erosione dell'alveo tenda a prevalere sul deposito.\nUsi dell'acqua.\nIndustriale e idroelettrico.\nIn passato la disponibilit\u00e0 idrica ha favorito la concentrazione dell'industria tessile in prossimit\u00e0 dei torrenti biellesi.\nNotevoli esempi di archeologia industriale, come gli stabilimenti di Biella situati nei pressi della confluenza tra Cervo e Oropa o la \"Fabbrica della Ruota\" in riva al Torrente Ponzone, rimangono a testimoniare questa fase storica.\nI prelievi idrici per uso industriale sono tuttora numerosi, e tendono a concentrarsi nei tratti collinari e allo sbocco sulla pianura delle aste fluviali, come ad esempio nella media valle dello Strona di Mosso o in bassa Valle Cervo.\nLa discontinuit\u00e0 delle portate dei torrenti biellesi confina invece l'utilizzo idroelettrico delle loro acque a limitate aree montane come la Valsessera; le derivazioni sono in genere gestite da utenze private che usano l'energia prodotta per il funzionamento dei propri stabilimenti industriali.\nIrriguo.\nPer ovviare almeno in parte alla carenza idrica estiva sono state costruite, nella seconda met\u00e0 del Novecento, alcune dighe che trattengono in una serie di laghi artificiali le acque delle precipitazioni primaverili. Queste vengono poi restituite gradualmente nel corso dell'estate permettendo l'irrigazione della sottostante area risicola.\nIl principale gestore di questo tipo di servizio \u00e8 il \"Consorzio di Bonifica della Baraggia (Ovest Sesia)\".\nIdropotabile.\nI due principali utilizzatori delle acque biellesi a scopo idropotabilie sono \"CORDAR spa Biella Servizi\", la societ\u00e0 che gestisce, tra l'altro, l'approvvigionamento idrico di Biella,\ne \"Servizio Idrico Integrato S.p.a.\" (SII), che cura la gestione dei servizi idrici di vari comuni vercellesi e biellesi tra i quali Borgosesia. \nAd essi si aggiungono altri due gestori dei servizi idrici integrati di importanza sovracomunale, \"CORDAR Valsesia spa\" e \"Comuni Riuniti spa\". In alcuni comuni la presenza di questi gestori coesiste con quella di acquedotti di importanza locale gestiti direttamente dai cittadini del luogo; una decina di comuni sono per ora privi di un Servizio Idrico Integrato.\nMentre l'approvvigionamento idrico di \"CORDAR spa Biella Servizi\" si basa principalmente su sorgenti e pozzi una buona parte dell'acqua potabile immessa sulla rete da \"Servizio Idrico Integrato S.p.a.\" proviene invece da due laghi artificiali, il Lago delle Piane e quello dell'Ingagna.\nParte di quest'acqua non \u00e8 per\u00f2 utilizzata direttamente da SII ma viene venduta a \"CORDAR spa Biella Servizi\".\nSempre nell'ambito dell'utilizzo dell'acqua per il consumo umano sono da ricordare due importanti stabilimenti per la captazione e l'imbottigliamento di acqua minerale, entrambi situati sulle pendici meridionali della Colma di Mombarone.\nSi tratta di \"Fonte Caudana\", situato in comune di Donato e gestito dalla \"Alpe Guizza S.p.a.\" (un marchio di Acqua Minerale San Benedetto S.p.a.) e dell\"'Acqua Lauretana\".\nQuesta seconda acqua minerale, che si qualifica come la \"pi\u00f9 leggera d'Europa\", viene invece captata e imbottigliata in comune di Graglia dalla \"Societ\u00e0 Lauretana S.p.a.\".\nAltri usi.\nI torrenti che drenano l'area della Bessa sono noti, come del resto altri corsi d'acqua piemontesi come l'Orco, per la presenza di pagliuzze d'oro nella sabbia del letto. La ricerca dell'oro ebbe nell'antichit\u00e0 una notevolissima importanza economica e port\u00f2 alla grandiosa opera di sfruttamento minerario messa in atto dagli antichi romani sull'altopiano della Bessa, i cui sedimenti auriferi venivano lavati grazie alla deviazione delle acque dei vicini torrenti Viona e Olobbia. Questi corsi d'acqua sono tuttora noti tra gli appassionati cercatori d'oro per la presenza di pagliuzze del metallo nei propri depositi alluvionali, tanto che nell'agosto del 2009 il comune di Zubiena ospit\u00f2 i \"Campionati mondiali di ricerca dell'oro\".\nLe acque del Lago di Viverone e quelle del tratto montano di alcuni torrenti tra i quali il Cervo e il Sessera sono utilizzate durante l'estate per la balneazione.\nI corsi d'acqua del Biellese non sono navigabili con imbarcazioni a motore; va per\u00f2 ricordata la presenza di una linea di trasporto pubblico lacustre sul Lago di Viverone. Nei periodi in cui la portata \u00e8 sufficientemente elevata \u00e8 invece possibile la discesa in canoa o rafting di alcuni torrenti tra i quali il Sessera, lo Strona di Postua e il Cervo.\nMolti torrenti biellesi, anche di pianura, sono inoltre apprezzate zone di pesca.\nStato ambientale.\nIl monitoraggio della qualit\u00e0 delle acque del Biellese si basa su una rete 24 stazioni di campionamento (nel 2006) gestite da ARPA-Piemonte.\nLo stato ambientale dei torrenti del Biellese \u00e8 in genere soddisfacente nel tratto montano ma peggiora notevolmente nelle zone di collina pi\u00f9 antropizzate a causa delle immissioni di origine civile e industriale.\nL'impatto dei fattori inquinanti tende ad essere pi\u00f9 grave in corsi d'acqua con portate ridotte e scarsa capacit\u00e0 auto-depurativa.\nAnche in pianura, per la carenza di acqua dovuta al prelievo ad uso agricolo e la presenza di residui di fitofarmaci, lo stato ambientale dei torrenti biellesi resta in genere poco soddisfacente.\nSul complesso dei 24 punti rilevati nel 2006 4 si situavano nella classe 4 di S.A.C.A. (\"SCADENTE\") ed uno solo nella 5 (\"PESSIMO\"). La situazione del Lago di Viverone \u00e8 anch'essa piuttosto problematica soprattutto a causa del suo lento ricambio idrico.\nIl lago \u00e8 ritornato quasi completamente balneabile nel 2008 dopo vari anni durante i quali questo utilizzo era stato proibito a causa dell'inquinamento. La qualit\u00e0 delle acque rimane per ora piuttosto scadente anche se un progetto di bonifica in corso di attuazione potrebbe portare ad un graduale miglioramento qualitativo.\nIl principale impianto di depurazione del Biellese \u00e8 quello gestito da \"CORDAR spa Biella Servizi\" ed \u00e8 situato nei pressi di Cossato in localit\u00e0 Spolina.\nTale impianto ha una potenzialit\u00e0 di 520.000 abitanti equivalenti (a.e.); nessuno dei molti altri depuratori del Biellese supera invece la potenzialit\u00e0 di 100.000 a.e.."}
{"id": "2419859", "revid": "28592", "url": "https://it.wikipedia.org/wiki?curid=2419859", "title": "Lega di Augusta", "text": ""}
{"id": "2419860", "revid": "28592", "url": "https://it.wikipedia.org/wiki?curid=2419860", "title": "Vescovo di Torino", "text": ""}
{"id": "2419862", "revid": "729019", "url": "https://it.wikipedia.org/wiki?curid=2419862", "title": "Claretta Muci", "text": "\u00c8 stata la prima donna a ricoprire la carica di direttore responsabile del popolare periodico a fumetti della Walt Disney Italia \"Topolino\", carica che ha rivestito dal 2000, quando subentr\u00f2 a Gianni Bono, fino al 2007, quando passa il testimone a Valentina De Poli.\nHa creato gli \"Animalut\", disegnati da Andrea Domestici."}
{"id": "2419866", "revid": "125295622", "url": "https://it.wikipedia.org/wiki?curid=2419866", "title": "Comenziolo", "text": "Biografia.\nNiente \u00e8 noto dei primi anni di vita di Comenziolo, a parte che provenisse dalla Tracia. \u00c8 attestato per la prima volta nel 583 quando, in qualit\u00e0 di funzionario (\"scribon\") degli \"Excubitores\", la guardia del corpo imperiale, prese parte a un'ambasceria bizantina a Baian (r. 562-602), il khagan degli Avari. Secondo lo storico Teofilatto Simocatta, Comenziolo fece inferocire il khagan con delle dichiarazioni ardite e fu per questo imprigionato per un giorno.\n\u00c8 verosimile che la fiducia dell'imperatore Maurizio nei suoi confronti sia da datare all'epoca antecedente alla sua ascesa al trono, quando il futuro sovrano era comandante degli \"Excubitores\". Per tutta la durata della sua carriera, Comenziolo rimase leale a Maurizio venendone ripagato. Nel 584, in seguito alla conclusione di una tregua con gli Avari, fu posto al comando di un reggimento (\"taxiarchia\") a cui fu dato il compito di operare contro le trib\u00f9 slave che stavano devastando la Tracia e che erano penetrate fino alle Lunghe Mura di Anastasio, il sistema difensivo esterno di Costantinopoli. Comenziolo li sconfisse nei pressi del fiume Erginia, nelle vicinanze delle Lunghe Mura. Come ricompensa per il successo conseguito, fu elevato al grado di \"magister militum praesentalis\" nel 585.\nIn questa occasione, o forse in un periodo di poco posteriore (come altra data possibile \u00e8 stata proposta il 589), Comenziolo fu elevato al rango supremo di \"patricius\". Nell'estate del 585 sconfisse di nuovo una consistente armata di Slavi, e nel 586 fu posto al comando della guerra contro gli Avari, che avevano violato il trattato di pace. Nel 587 Comenziolo, radunato un esercito di uomini ad Anchialo, tese un'imboscata al khagan avaro nei pressi dei Monti Balcani, ma essa fall\u00ec.\nNon \u00e8 da escludere che nel 589 Comenziolo possa aver servito come \"magister militum\" nella provincia di Spania (Spagna meridionale): una iscrizione recante il suo nome \u00e8 stata rinvenuta a Carthago Nova, ma potrebbe essere stata eretta da un omonimo. In ogni caso, nell'autunno del 589 era sicuramente in Oriente, subentrando a Filippico al comando delle operazioni militari sulla frontiera orientale contro i Persiani Sasanidi. Il suo esercito sconfisse i Persiani nella Battaglia di Sisauranon nello stesso anno e tent\u00f2 invano di riconquistare Martiropoli. Secondo la versione dei fatti tramandata da Teofilatto, Comenziolo sarebbe fuggito vilmente verso Teodosiopoli (odierna Ras al-Ayn) mentre la battaglia di Sisauranon era ancora in corso, Eraclio il Vecchio (padre del futuro imperatore Eraclio I) avrebbe assunto il comando delle truppe rimanenti e le avrebbe condotte alla vittoria; Teofilatto, tuttavia, scrisse la sua opera durante il regno di Eraclio, e si sospetta che per tale motivo avesse esagerato o inventato la vilt\u00e0 di Comenziolo con lo scopo di glorificare il padre del suo imperatore, anche perch\u00e9 il resoconto della battaglia fornito dal coevo Evagrio Scolastico non menziona per niente Eraclio il Vecchio e riporta che Comenziolo non fugg\u00ec ma rimase a combattere fino alla fine. Nella primavera del 590, comunque, mentre si trovava nei propri quartieri generali a Hierapolis, ricevette un ospite inaspettato: il legittimo re persiano, Cosroe II (r. 590-628), fuggito in territorio bizantino per implorare aiuto contro l'usurpatore Bahram VI Chobin (r. 590-591). L'imperatore Maurizio decise di fornire aiuti militari al monarca esiliato Cosroe affinch\u00e9 potesse recuperare il trono. Il comando della spedizione era stato inizialmente affidato a Comenziolo, ma, in seguito alle proteste di Cosroe che lo accus\u00f2 di essere stato irriguardoso nei suoi confronti, il suo posto fu preso da Narsete. Comenziolo prese comunque parte alla campagna militare come comandante dell'ala destra dell'esercito. Cosroe II, recuperato il trono, ricompens\u00f2 i Romani per il loro aiuto acconsentendo a firmare un trattato che pose fine a una guerra ventennale, con il quale i Persiani accettarono di restituire tutte le citt\u00e0 che avevano occupato in Mesopotamia nel corso del conflitto, oltre a cedere gran parte della Persarmenia ai Romani.\nIl raggiungimento di una pace favorevole sul fronte orientale permise a Bisanzio di concentrare le proprie forze contro le incursioni di Avari e Slavi nei Balcani. Nel 598, a Comenziolo fu affidato il comando delle operazioni contro gli Avari, probabilmente con il grado di \"magister militum per Thracias\". Dopo aver subito una pesante sconfitta, dovuta secondo le fonti ostili alla sua incapacit\u00e0 di schierare correttamente i suoi soldati in battaglia, il suo esercito si disperse ed egli stesso fugg\u00ec a Costantinopoli, dove fu accusato di tradimento. Queste accuse decaddero per decisione dell'imperatore e Comenziolo fu riconfermato come comandante delle truppe di campo della Tracia. I risultati successivi non sono molto lusinghieri: Teofilatto Simocatta, la principale fonte primaria per il periodo in questione, lo accusa di essersi finto malato per evitare di prendere parte alla offensiva condotta dal generale Prisco contro gli Avari nel 599 e poi successivamente lo critica per la decisione, presa nello stesso anno, di percorrere in pieno inverno con la propria armata la via di Traiano, con il risultato che a causa del gelo e delle intemperie un gran numero di animali da soma e diversi soldati morirono lungo il tragitto. Michael Whitby, tuttavia, ritiene ingenerose tali accuse di incapacit\u00e0 o inazione sostenendo che probabilmente la sua intenzione era quella di riaprire la via di Traiano e rimuovere il pericolo di imboscate slave, un'operazione che avrebbe potuto essere compiuta soltanto d'inverno, quando gli alberi fornivano una protezione minore agli Slavi; inoltre Whitby accusa Simocatta di avere un marcato pregiudizio in favore di Prisco, soprattutto per quanto concerne il resoconto delle campagne balcaniche, in cui gli altri generali (Comenziolo e Pietro) vengono ingenerosamente denigrati e descritti come degli incompetenti, con i loro successi regolarmente sminuiti o attribuiti ai loro subordinati, mentre le vittorie di Prisco vengono esaltate e le sue sconfitte omesse. Nel 600 non vi furono battaglie nei Balcani mentre nel 601 il comando dell'esercito di Tracia venne affidato a Pietro. Nel 602, quando l'esercito si rivolt\u00f2 contro Maurizio, a Comenziolo fu affidata la difesa delle Mura di Costantinopoli. Quando Foca prese la citt\u00e0 e il potere, Comenziolo fu tra i primi esponenti del vecchio regime a essere giustiziati."}
{"id": "2419868", "revid": "486946", "url": "https://it.wikipedia.org/wiki?curid=2419868", "title": "Faro di La Coru\u00f1a", "text": ""}
{"id": "2419869", "revid": "265990", "url": "https://it.wikipedia.org/wiki?curid=2419869", "title": "La Carica di 101", "text": ""}
{"id": "2419878", "revid": "1887796", "url": "https://it.wikipedia.org/wiki?curid=2419878", "title": "Pierre Wertheimer", "text": " Fu uno dei principali soci di affari di Coco Chanel.\nBiografia.\nNell'ottobre 1910, Pierre Wertheimer spos\u00f2 Germaine Revel, figlia di un broker, e facente parte della famiglia Lazard, di tradizione bancarie.\nNel 1924, Pierre Wertheimer e suo fratello Paul divennero soci di Coco Chanel nella conduzione della sezione Profumi della casa di moda Chanel. Infatti due anni prima, nel 1922 era stato lanciato sul mercato \"Chanel N\u00ba 5\", e per gestire al meglio i propri affari Coco Chanel aveva richiesto l'aiuto della famiglia Wertheimer, sia per far conoscere i propri prodotti in America, sia perch\u00e9 gli fornissero aiuti economici. Pierre Wertheimer divenne proprietario al 70% dell'intera azienda Chanel Perfume. Nel 1965, alla morte di Jacques Wertheimer, il figlio Pierre prese il suo posto alla guida dell'azienda.\nWertheimer fu anche possessore di diversi cavalli da corsa."}
{"id": "2419880", "revid": "123008508", "url": "https://it.wikipedia.org/wiki?curid=2419880", "title": "Sean St Ledger", "text": "Carriera.\nClub.\nHa trascorso la maggior parte della sua carriera al Preston, di cui ha vestito la maglia dal 2006 al 2011.\nNazionale.\nPur essendo nato in Inghilterra, gioca per la Nazionale irlandese: suo nonno era infatti originario di Carlow.\nIn Nazionale ha fatto il suo debutto nel 2009 segnando la prima rete contro l' in una gara finita 2-2. Un anno pi\u00f9 tardi, realizza una rete contro la nelle qualificazioni all'Europeo 2012.. \nIl 10 giugno 2012 esordisce all'Europeo segnando la rete del momentaneo pari contro la : l'Irlanda sar\u00e0 sconfitta per 3-1.. Segna l'unica rete della sua nazionale in quell'edizione."}
{"id": "2419882", "revid": "116234564", "url": "https://it.wikipedia.org/wiki?curid=2419882", "title": "Herta Ehlert", "text": "Durante il nazismo.\nHerta Liess nacque a Berlino nel 1905 e cambi\u00f2 il proprio cognome in Ehlert dopo il suo matrimonio. Il 15 novembre 1939 si arruol\u00f2 come guardia e cominci\u00f2 a prestare servizio come \"Aufseherin\" nel campo di concentramento femminile di Ravensbr\u00fcck. \nNell'ottobre 1942 fu trasferita presso il campo di Majdanek nei pressi di Lublino. In base alla testimonianza resa dalla stessa Ehlert nel corso del processo a suo carico tenuto dopo la guerra, alcuni ufficiali delle SS notarono che era troppo indulgente, cortese e servizievole nei confronti dei prigionieri, cos\u00ec fu mandata nuovamente a Ravensbr\u00fcck per fare un ulteriore anno di \"esperienza\". In questo periodo Herta divorzi\u00f2 dal marito. Dopo la seconda guerra mondiale descriver\u00e0 l'anno di \"esperienza\" a Ravensbr\u00fcck come \"fisicamente e psicologicamente impegnativo\". Fu trasferita pi\u00f9 tardi al campo di sterminio di Auschwitz come aiutante, dove vide donne comandare i \"Commandos\" (gruppi di lavoro di schiavi). Successivamente prest\u00f2 servizio come guardia al sottocampo di Rajsko, in Polonia, prima di essere trasferita al campo di Bergen-Belsen, dove divenne vice capo-guardia sotto la guardia superiore Elisabeth Volkenrath ed Irma Grese.\nDopo la guerra.\nQuando gli Alleati liberarono il campo di Belsen, la Ehlert fu arrestata e processata nel Processo di Belsen, dove ammise di aver maltrattato i prigionieri solo in momenti di stretta necessit\u00e0, ma neg\u00f2 ogni implicazione negli omicidi dei prigionieri. Disse anzi di aver invano protestato contro Josef Kramer e le altre guardie del campo per la scarsit\u00e0 di cibo agli internati, che li avrebbe portati a lungo andare alla morte. Tuttavia fu condannata ad una pena detentiva di 15 anni e rilasciata il 22 dicembre 1951. Una volta libera assunse il nome di Herta Naumann e mor\u00ec a Berlino nel 1997."}
{"id": "2419883", "revid": "63553", "url": "https://it.wikipedia.org/wiki?curid=2419883", "title": "Valentina De Poli", "text": "\u00c8 stata la direttrice di \"Topolino\" dal 2007 al 2018, subentrata a Claretta Muci e sostituita da Marco Marcello Lupoi come direttore responsabile e da Alex Bertani come direttore editoriale.\nBiografia.\nValentina De Poli si \u00e8 diplomata in un liceo scientifico di Milano, e successivamente ha frequentato il Dams di Bologna. Il suo primo lavoro \u00e8 stato l'istruttrice di nuoto.\nL'arrivo a \"Topolino\".\nHa iniziato la collaborazione con la rivista nel 1987. All'epoca la Mondadori cercava ragazzi o ragazze per rispondere alle lettere inviate alla rivista.\n\"Gruner + Jahr\".\nNel 1998 lascia \"Topolino\" per passare a \"Gruner + Jahr\", dove rimane per tre anni, inizialmente nel ruolo di caporedattore per poi diventare vice direttore.\n\"W.I.T.C.H.\".\nNel 2001 torna alla Disney dove fino al 2007 sar\u00e0 direttrice di \"W.I.T.C.H.\".\nIl ritorno a \"Topolino\".\n\u00c8 stata la seconda donna a diventare direttrice del periodico a fumetti \"Topolino\", subentrando il 1\u00ba aprile 2007 a Claretta Muci. \nNel 2013, ha gestito il passaggio di propriet\u00e0 della testata e di altri periodici dalla Disney Italia a Panini Comics. Il primo numero sotto la nuova gestione usc\u00ec il 2 ottobre dello stesso anno. Il 1\u00ba ottobre 2018 viene licenziata da direttore del periodico e sostituita da Marco Marcello Lupoi e Alex Bertani."}
{"id": "2419884", "revid": "24665169", "url": "https://it.wikipedia.org/wiki?curid=2419884", "title": "Schede video", "text": ""}
{"id": "2419888", "revid": "24665202", "url": "https://it.wikipedia.org/wiki?curid=2419888", "title": "Schede audio", "text": ""}
{"id": "2419890", "revid": "24665219", "url": "https://it.wikipedia.org/wiki?curid=2419890", "title": "Schede di rete", "text": ""}
{"id": "2419891", "revid": "298055", "url": "https://it.wikipedia.org/wiki?curid=2419891", "title": "Grizabella", "text": ""}
{"id": "2419892", "revid": "149485", "url": "https://it.wikipedia.org/wiki?curid=2419892", "title": "Deprivazione da sonno", "text": ""}
{"id": "2419902", "revid": "91533", "url": "https://it.wikipedia.org/wiki?curid=2419902", "title": "Chavista", "text": ""}
{"id": "2419904", "revid": "1652134", "url": "https://it.wikipedia.org/wiki?curid=2419904", "title": "Giorgio Rossano", "text": "Caratteristiche tecniche.\nAmbidestro, poteva giocare sia da interno che da ala su entrambe le fasce. Era dotato di una buona tecnica.\nCarriera.\nClub.\nDopo un'annata in IV Serie col Pordenone, nel 1959 approda alla Juventus, con cui esordisce in Serie A il 20 marzo 1960 in Juventus- (2-0), incontro che rimarr\u00e0 l'unico disputato da Rossano in quel campionato, nel quale i bianconeri conquistano l'accoppiata scudetto-Coppa Italia.\nA fine stagione viene ceduto in prestito al Bari, dove disputa una buona stagione da titolare, con 4 reti all'attivo in 26 presenze, tuttavia non sufficienti ad evitare la retrocessione dei pugliesi, avvenuta dopo gli spareggi con Lecco e Udinese.\nNel 1961 torna alla Juventus dove, in una delle peggiori stagioni della storia della \"Vecchia Signora\" (dodicesimo posto finale in campionato), totalizza 10 presenze in massima serie.\nNell'estate 1962 passa al , nello scambio che porta anche Bruno Mora in rossonero e Sandro Salvadore in bianconero. Tuttavia anche col Milan, che in quella stagione si aggiudica la Coppa dei Campioni, le apparizioni in prima squadra di Rossano sono estremamente limitate (6 presenze e 3 reti, di cui 3 con una rete in campionato).\nTorna brevemente alla Juventus, quindi viene ceduto al , con cui, pur con sole 4 presenze in campionato, vince il campionato di Serie B 1963-1964. Resta in cadetteria anche nella stagione 1964-1965 con la maglia del Palermo (12 presenze e 4 reti), quindi prosegue la carriera nelle serie minori.\nIn carriera ha totalizzato complessivamente 40 presenze e 5 reti in Serie A e 16 presenze e 4 reti in Serie B.\nNazionale.\nCon la Nazionale Olimpica italiana ha giocato 4 partite ai Giochi olimpici del 1960, dove gli azzurri arrivarono al quarto posto; con 4 reti messe a segno (due alla Gran Bretagna e due al Brasile durante il girone eliminatorio) fu il miglior goleador italiano nel torneo olimpico. Complessivamente ha totalizzato 7 presenze nella Nazionale Giovanile (ora Under-21)."}
{"id": "2419908", "revid": "190914", "url": "https://it.wikipedia.org/wiki?curid=2419908", "title": "VESA Local Bus", "text": "Il VESA Local Bus \u00e8 un bus per computer sviluppato dalla Video Electronics Standards Association. Fu usato prevalentemente nei computer basati su processore Intel 80486 e fu studiato per eliminare il problema della bassa larghezza di banda del bus ISA. Il VESA Local Bus lavorava sul bus ISA ma, a differenza di quest'ultimo, aveva un accesso diretto alla memoria di sistema che lo rendeva molto pi\u00f9 veloce.\nPer controparte aveva per\u00f2 alcune importanti limitazioni:"}
{"id": "2419910", "revid": "287204", "url": "https://it.wikipedia.org/wiki?curid=2419910", "title": "Comunit\u00e0 ebraica di Caltagirone", "text": "Nel XIV secolo a Caltagirone (In ebraico: \"\u05e7\u05dc\u05d8\u05d2'\u05d9\u05e8\u05d5\u05e0\u05d4\") viveva una piccola e fiorente comunit\u00e0 ebraica (\"\u05d4\u05e7\u05d4\u05d9\u05dc\u05d4 \u05d4\u05d9\u05d4\u05d5\u05d3\u05d9\u05ea \u05d1\" Caltagirone) stabilitasi in una zona vicino al quartiere San Giuliano che oggi prende il nome di \"Via Iudeca\" (\u05d3\u05e8\u05da Iudeca - Giudecca) o \"Zona Miracoli\" (in siciliano \"\u00cc Miracula\").\nGli ebrei si dedicavano all'artigianato, in particolare nel settore tessile (infatti molte famiglie della comunit\u00e0 ebraica finirono con l'assumere alcuni cognomi come per esempio \"Alba\")ed alle attivit\u00e0 creditizie.\nNel 1492 la dominazione spagnola decret\u00f2 la scomparsa degli ebrei in Sicilia con il cosiddetto decreto dell'Alhambra, indetto dal re Ferdinando II d'Aragona. Caltagirone ne fu duramente colpita nella sua vita economica e culturale. Le sinagoghe siciliane dopo la cacciata degli ebrei furono convertite in chiese o distrutte, come nel caso specifico della citt\u00e0.\nDemografia.\nDalla prima testimonianza sulla Giudecca di Caltagirone si ipotizza che la comunit\u00e0, nel 1470, doveva aver superato il numero di venti famiglie (numero necessario per l'istituzione della sinagoga locale). \nLa Giudecca di Caltagirone intratteneva rapporti con le altre comunit\u00e0 ebraiche di Catania, Siracusa e Modica, non soltanto di natura culturale e religiosa, ma anche meramente commerciali.\nCognomi di radice ebraica presenti a Caltagirone.\nNella toponomastica e nei cognomi locali sono rimaste evidenti tracce di questa antica presenza giudaica. Nel territorio di Caltagirone esistono ancora oggi cognomi di chiara matrice ebraica"}
{"id": "2419914", "revid": "287204", "url": "https://it.wikipedia.org/wiki?curid=2419914", "title": "Maestro di campo", "text": "Il maestro di campo \u00e8 stato un grado militare.\nAntico ordinamento militare francese.\nQuello di maestro di campo, in lingua francese \"mestre de camp\", fu un grado militare francese durante l\"'Ancien R\u00e9gime\".\nComandante un reggimento, il maestro di campo era sotto l'autorit\u00e0 di un colonnello generale che comandava tutti i reggimenti di un'arma (cavalleria, fanteria ecc.). Quando fu soppressa la carica di colonnello generale - nel 1661 per la fanteria - il maestro di campo assunse il titolo di colonnello. Nella cavalleria, che rimase invece sotto l'autorit\u00e0 di un colonnello generale, i singoli reggimenti furono comandati da un maestro di campo sino alla Rivoluzione.\nCome quella di capitano la carica era \"venale\", ossia acquistabile e cedibile liberamente; di conseguenza, i rampolli dell'alta aristocrazia potevano accedere al grado ad un'et\u00e0 assai precoce e trovarsi quindi in buona posizione per ambire per anzianit\u00e0 al grado di brigadiere.\nIl grado di maestro di campo era contraddistinto da un paio di spalline (\"\u00e9paulette\") a frange dorate o argentate.\nIl grado fu soppresso durante Rivoluzione e sostituito da quello di \"chef de brigade\" al comando di una \"demi-brigade\" (mezza brigata); nel 1803 con l'Impero furono ripristinate le denominazioni di colonnello e reggimento per tutte le armi.\nAntico ordinamento militare spagnolo.\nIl \"maestre de campo\", \"maese\" o \"maestro\" fu un grado militare spagnolo creato nel 1534 dal monarca Carlo I di Spagna.\nNella scala dei gradi era inferiore al capitano generale e superiore al \"sargento mayor\" ed era di nomina regia nel Consiglio di Stato spagnolo. Il maestre de campo aveva il comando di un tercio e il potere di amministrare la giustizia e di regolare il vettovagliamento. Aveva una guardia personale costituita da otto alabardieri tedeschi, pagati dal Re, che lo accompagnavano ovunque."}
{"id": "2419919", "revid": "6923", "url": "https://it.wikipedia.org/wiki?curid=2419919", "title": "L'Aquila", "text": "L'Aquila (: , Aquila fino al 1863 e Aquila degli Abruzzi fino al 1939) \u00e8 un comune italiano di abitanti, capoluogo dell'omonima provincia e della regione Abruzzo. Si trova al centro della conca aquilana, lungo il fiume Aterno e alle pendici del Gran Sasso.\nLa citt\u00e0 fu fondata nel 1254 in funzione anti-feudale da 99 castelli, piccoli agglomerati urbani nati in seguito alla caduta dell'Impero romano d'Occidente, che si federarono per costruire una grande citt\u00e0. Distrutta poi da Manfredi di Sicilia, nel 1266 Aquila venne ricostruita come libero comune con Carlo I d'Angi\u00f2. \"Amiternum\" e \"Forconium\" erano le due citt\u00e0 anticamente presenti nei dintorni dell'attuale capoluogo che, in seguito alla fondazione di Aquila, persero importanza e decaddero.\nParte del Regno di Napoli e capoluogo prima dell'Abruzzo Ulteriore e poi dell'Abruzzo Ulteriore Secondo, nel XV secolo, grazie alla sua economia, Aquila divenne la seconda citt\u00e0 dello stato per importanza, subito dopo Napoli. Sotto il dominio asburgico, tra il XVI e il XVII secolo, visse un periodo di altalenante crescita economica che venne per\u00f2 bruscamente interrotta dal catastrofico terremoto del 1703, che per molti anni riport\u00f2 la citt\u00e0 nella decadenza. Conobbe infatti un nuovo sviluppo economico e culturale soltanto nell'Ottocento.\nNonostante i forti terremoti del 1315, del 1461, del 1703 e del 2009, all'Aquila \u00e8 ancora presente un ampio patrimonio storico che mostra uno strato medievale testimoniato soprattutto dalla cinta muraria, uno rinascimentale che caratterizza numerosi palazzi e chiese e infine uno barocco e neoclassico dovuto alle ricostruzioni post sisma settecentesche.\nL'Aquila \u00e8 sede di un giubileo annuale, la Perdonanza Celestiniana, istituita da papa Celestino V nel 1294 tramite la bolla pontificia \"Inter sanctorum solemnia\" e patrimonio culturale immateriale dell'UNESCO dal 2019.\nGeografia fisica.\nTerritorio.\nLa citt\u00e0 sorge al centro della conca aquilana nella media valle dell'Aterno, in posizione baricentrica rispetto al massiccio del Gran Sasso, che lo circonda insieme con la catena del Sirente-Velino, in particolare dal gruppo montuoso di Monte Ocre-Monte Cagno. La citt\u00e0 \u00e8 situata a sinistra del fiume Aterno, che la attraversa per circa , ed \u00e8 lambita da altri tre fiumi di dimensioni minori, affluenti del primo: il Vetoio a Coppito, il Raio a Sassa e il Vera a Tempera. \nIl centro storico \u00e8 situato su di un colle a un'altitudine di sul livello del mare, il che la rende terza tra i capoluoghi di provincia italiani pi\u00f9 alti, mentre le frazioni sono situate sul declivio o sulla sommit\u00e0 dei colli circostanti.\nIl territorio comunale dell'Aquila \u00e8 molto esteso: infatti \u00e8 il nono in Italia per superficie; pi\u00f9 dei tre quarti di esso \u00e8 soggetto ad una protezione ambientale e il 49% \u00e8 area protetta da parchi nazionali o riserve naturali. Questa area geografica \u00e8 caratterizzata dalla conservazione del tipico paesaggio rurale delle aree dell'Appennino, come la consistente presenza di alberi di mandorlo. Il territorio comunale presenta un'exclave in territorio montano, al confine con il parco naturale regionale Sirente-Velino e la riserva naturale Montagne della Duchessa.\nNel territorio comunale ci sono anche 3 laghi di piccole dimensioni (il lago Vetoio e i due laghi di Bagno) e all'interno di esso ricade una piccola parte del lago di Campotosto. Complessivamente \u00e8 presente una sensibile escursione altimetrica, in quanto pi\u00f9 della met\u00e0 della superficie comunale \u00e8 situata al di sopra dei s.l.m. e anche perch\u00e9 l'altitudine massima che si raggiunge \u00e8 di s.l.m., a fronte di una minima di . Nel secondo dopoguerra, l'espansione urbanistica si \u00e8 concentrata nella periferia occidentale della citt\u00e0, in una zona a carattere prevalentemente pianeggiante.\nClima.\nIn base alle medie climatiche ufficiali 1951-2000 pubblicate dall'ARSSA Abruzzo, relative alla stazione meteorologica del centro storico, la media annua delle temperature minime si attesta a 4,9\u00a0\u00b0C, la media annua delle massime a 13,5\u00a0\u00b0C, mentre la temperatura media annua \u00e8 pari 9,2\u00a0\u00b0C. La massima assoluta, di 40\u00a0\u00b0C, \u00e8 stata rilevata il 27 agosto 1960, mentre l'estremo negativo \u00e8 di -17,8\u00a0\u00b0C, registrato il 17 febbraio 1956; inoltre \u00e8 stato rilevato un -22,3\u00a0\u00b0C il 16 febbraio 1929.\nIl valore termico pi\u00f9 basso registrato nel territorio comunale spetta per\u00f2 alla stazione meteorologica dell'Aeronautica Militare situata presso l'Aeroporto di L'Aquila-Parchi, che il giorno 11 gennaio 1985 arriv\u00f2 a toccare i -23,4\u00a0\u00b0C.\nLe precipitazioni sono in media di 968\u00a0mm annui con 102 giorni piovosi, mentre sono 68 i giorni di gelo durante l'anno.\nOrigini del nome.\nQuando fu scelto il sito per la fondazione della citt\u00e0, si individu\u00f2 un luogo chiamato \"Acculi\", vicino anche al fiume Aterno, corrisponde all'attuale Borgo Rivera, dove si trova la fontana delle 99 cannelle; al tempo della fondazione vi era in quell'area una chiesa con un monastero, \"Santa Maria ad Fontes de Acquilis\", cos\u00ec chiamato perch\u00e9 era un'area ricca di sorgenti. La zona era in una posizione strategica tra i due poli entro i quali doveva nascere il nuovo centro urbano e cio\u00e8 i due centri di Forcona e Amiterno. Fu dunque scelto per la nuova citt\u00e0 il nome di \"Aquila\", che riprendeva il toponimo gi\u00e0 esistente, ma che richiamava anche l'emblema dell'aquila imperiale, secondo il diploma di fondazione attribuito all'Imperatore Corrado IV.\nNello stemma della citt\u00e0 \u00e8 raffigurata infatti un'aquila. Lateralmente appaiono il motto \"Immota manet\", che significa \"Resta ferma\" ed \u00e8 forse tratto da un verso del poeta latino Virgilio, che attribuisce alla quercia la capacit\u00e0 di radicarsi fortemente e dunque di restare ferma, e l'abbreviazione \"PHS\", che secondo alcuni, \u00e8 un errore di trascrizione del cristogramma IHS, mentre altri pensano che significhi \"publica hic salus\", cio\u00e8 \"qui [c'\u00e8] la salute pubblica\". Secondo un'altra tesi, starebbe per \"post hanc stragem\", riferendosi alla rinascita dopo un sisma. \nLa citt\u00e0 dopo l'unit\u00e0 d'Italia assunse la denominazione \"Aquila degli Abruzzi\", ma cambi\u00f2 nuovamente nome durante il regime fascista, acquisendo quello attuale.\nStoria.\nOrigini.\nLa conca aquilana era abitata gi\u00e0 nei tempi pi\u00f9 antichi. Prima della conquista da parte di Roma, tutta la valle dell'Aterno fu luogo di insediamento per i Sabini e per i Vestini, i cui territori confinavano proprio nel punto dove in futuro sarebbe sorta la citt\u00e0.\nDopo la conquista dei Romani, avvenuta nel III secolo a.C., nella localit\u00e0 di San Vittorino esisteva la citt\u00e0 di \"Amiternum\", dove sono presenti i resti di un teatro e di un anfiteatro romani, testimoni dell'importanza assunta nel tempo dalla citt\u00e0. Essa diede i natali a Sallustio e fu sede episcopale insieme alle vicine citt\u00e0 di \"Forconium\" e \"Pitinum\". Sopravvissuta alla caduta dell'Impero romano d'Occidente, Amiterno visse un periodo di grande decadenza, fino a essere completamente abbandonata con la fondazione della nuova citt\u00e0.\nMedioevo.\nNel 1229 gli abitanti dei castelli della zona si ribellarono al feudalesimo imposto dai baronati normanno-svevi e, dopo essersi rivolti a papa Gregorio IX, ottennero il permesso di fondare la citt\u00e0, ma l'iniziativa non si concretizz\u00f2. Il 20 maggio 1254 l'imperatore Corrado IV di Svevia promulg\u00f2 un atto concedendo agli abitanti il permesso di costruire una nuova grande citt\u00e0 di nome \"Aquila\".\nLe vicende della fondazione dell'Aquila sono raccontate da Buccio di Ranallo, autore di una cronaca rimata che narra la storia della citt\u00e0 dal 1254 fino al 1362; in pi\u00f9, importanti testimonianze sulla storia dell'Aquila e del territorio abruzzese sono riportate nei manoscritti dello storico settecentesco Anton Ludovico Antinori. Secondo la leggenda, la citt\u00e0 fu fondata da 99 castelli, ognuno dei quali costru\u00ec in citt\u00e0 una chiesa, una piazza e una fontana. A ricordo della fondazione, la campana della torre civica batte ancora oggi 99 rintocchi e il primo grande monumento della citt\u00e0, la fontana delle 99 cannelle, celebra i castelli.\nGestita da un podest\u00e0 e da un libero consiglio, la citt\u00e0 ebbe organizzazione autonoma e propri statuti. Contribuirono all'ascesa di Aquila la posizione strategica e la crescente importanza in ambito religioso, suggellata dal trasferimento della sede vescovile da Forcona nel 1257 ad opera di papa Alessandro IV. Dopo due anni, nel 1259, colpevole di essere rimasta fedele alla Chiesa nella contesa tra papato e impero, Aquila fu rasa al suolo da Manfredi di Sicilia e fu ricostruita nel 1266 su autorizzazione di Carlo I d'Angi\u00f2; la citt\u00e0, riconoscente verso il nuovo conquistatore, si sottomise spontaneamente riacquisendo il prestigio originario.\nNel 1288 l'eremita Pietro da Morrone, decise di edificare ad Aquila la basilica di Santa Maria di Collemaggio, autorevole esempio di arte romanica e monumento simbolo della citt\u00e0. Proprio in questa basilica l'eremita fu incoronato papa con il nome di Celestino V il 29 agosto 1294. Nello stesso anno, Celestino eman\u00f2 una bolla pontificia, con la quale concesse un'indulgenza plenaria e universale a tutta l'umanit\u00e0, ponendo come condizioni per l'ottenimento del perdono: l'ingresso nella basilica nell'arco di tempo compreso tra le sere del 28 e del 29 agosto di ogni anno e l'essere \"veramente pentiti e confessati\". La bolla \u00e8 valida ancora oggi e anticip\u00f2 di sei anni l'introduzione dell'anno santo, avvenuta per volere di papa Bonifacio VIII nel 1300; pu\u00f2 essere quindi considerato il primo giubileo della storia. La porta di Celestino V, situata sul lato settentrionale della basilica \u00e8 dunque a tutti gli effetti una Porta santa.\nLa citt\u00e0 dell'Aquila sorge su un territorio ad alta sismicit\u00e0 e fin dalla sua fondazione \u00e8 stata funestata da numerosi e distruttivi eventi tellurici. Il primo terremoto di cui si abbia notizia risale al 13 dicembre 1315. Un altro forte terremoto si verific\u00f2 il 9 settembre 1349, ebbe un'intensit\u00e0 pari a magnitudo 6,5 della scala Richter e produsse danni valutabili nel X grado della scala Mercalli. Furono sbrecciati e atterrati ampi tratti delle mura cittadine e crollarono moltissime case e chiese. Le vittime furono ottocento e, poich\u00e9 all'epoca gli abitanti di Aquila erano meno di diecimila, si tratt\u00f2 di quasi il 10% della popolazione. La gran polvere che si alz\u00f2, grav\u00f2 sulla citt\u00e0 per molto tempo, impedendo il salvataggio repentino di coloro che erano stati travolti dalle macerie. La difficile e laboriosa ricostruzione scoraggi\u00f2 una parte della popolazione, che prefer\u00ec tornare ai villaggi e castelli dai quali erano venuti i loro avi. Di fronte all'esodo massiccio della popolazione e alla conseguente prospettiva di veder prematuramente cancellata la citt\u00e0, il condottiero e governatore della citt\u00e0 Lalle I Camponeschi fece presidiare le mura cittadine e ne fece chiudere le porte con tavoloni di legno.\nLa citt\u00e0, rimasta fedele alla casa reale degli Angi\u00f2-Durazzo, fu individuata come obiettivo sensibile durante la guerra contro gli aragonesi. Questi ultimi assoldarono Braccio da Montone, promettendogli la signoria cittadina nel caso in cui fosse riuscito a prenderla. Dopo un anno di assedio (1423-1424) Aquila, anche se stremata ed esausta, ne usc\u00ec vincente: si affranc\u00f2 cos\u00ec dal potere regio e rafforz\u00f2 il suo ordinamento sociale che fu liberato dai vincoli feudali, preparandosi cos\u00ec a un periodo di rinascita.\nEt\u00e0 moderna.\nIl Quattrocento corrisponde all'et\u00e0 d'oro della citt\u00e0 di Aquila. Terminata la ricostruzione, prosper\u00f2 grazie ai suoi commerci, in particolare di lana, estendendo le proprie relazioni fino a Firenze, Genova e Venezia e anche verso paesi quali la Francia, i Paesi Bassi e la Germania.\nLa citt\u00e0 tenne, a vario titolo, una zecca sin dal 1382, sotto Luigi I d'Angi\u00f2, istituzione rinnovata anche dagli Aragonesi e dagli Spagnoli, mentre \u00e8 del 1458, da parte di Ferrante d'Aragona, la licenza di istituire l'Universit\u00e0. Nel 1482 Adam Burkardt, allievo di Johannes Gutenberg, vi impiant\u00f2 una tipografia, assicurando larga diffusione di opere preziose.\nIn questo tempo la citt\u00e0 fu famosa anche per la prolungata dimora di tre grandi santi francescani: Bernardino da Siena, Giovanni da Capestrano e Giacomo della Marca. Alla morte del primo, avvenuta in citt\u00e0 il 20 maggio 1444, la popolazione chiese e ottenne da papa Eugenio IV il permesso di custodirne le spoglie e fu cos\u00ec edificata allo scopo la basilica di San Bernardino nel 1472.\nIl 26 novembre 1461 si verific\u00f2 un nuovo violento sisma di intensit\u00e0 stimata in magnitudo 6,4 della Scala Richter e distruttivit\u00e0 pari al X grado della Scala Mercalli. Successivamente alla scossa principale del 26 novembre, segu\u00ec una serie di eventi sismici che si protrassero per circa due mesi, con ulteriori forti scosse. Le fonti riportano della pressoch\u00e9 totale distruzione di Onna, Poggio Picenze, Castelnuovo e Sant'Eusanio.\nNel frattempo, il Regno di Napoli, e con esso Aquila, era passato agli Aragonesi. Nel 1527 la cittadinanza aquilana si ribell\u00f2 al nuovo dominatore, provocando l'immediata rappresaglia spagnola. Il vicer\u00e9 Filiberto di Chalons la devast\u00f2 e la separ\u00f2 dal suo contado. Inoltre inflisse una multa pesantissima, che superava ogni possibilit\u00e0 degli aquilani, e con questo denaro contribu\u00ec alla costruzione del Forte spagnolo, sul cui portale campeggia la scritta \"Ad reprimendam aquilanorum audaciam\", ovvero \"per la repressione dell'audacia degli aquilani\", finalizzato a scoraggiare ogni possibile successiva ribellione. In seguito, la citt\u00e0 tent\u00f2 faticosamente di rialzarsi, ma la sua ripresa venne nuovamente rallentata dai terremoti del 1646 e del 1672.\nNel Settecento la citt\u00e0 fu interessata da uno sciame sismico, che culmin\u00f2 con un violentissimo terremoto che, ancora una volta, la rase al suolo. La prima scossa della lunga sequenza si verific\u00f2 il 14 ottobre 1702, ma la maggiore venne registrata il 2 febbraio del 1703 e si stima che abbia avuto una magnitudo 6,7 della Scala Richter causando devastazioni stimate nel X grado nella Scala Mercalli.\nQuasi tutte le chiese e gli edifici pubblici cittadini crollarono o riportarono gravissimi danni. Si stima che nelle varie scosse che colpirono la citt\u00e0, quell'anno siano morte oltre persone. Le chiese di San Bernardino (di cui rimasero in piedi solo il coro, la facciata e le mura laterali), San Filippo, San Francesco, Sant'Agostino, il duomo e tutti i palazzi della citt\u00e0 risultarono rasi al suolo oppure pesantemente danneggiati.\nLa pace di Vienna (1738) pose fine alla dominazione austriaca: la citt\u00e0 quindi divenne parte del Regno delle Due Sicilie. Nel 1799 il Regno fu occupato dai francesi napoleonici che instaurarono la Repubblica Partenopea supportata dagli intellettuali illuministi. Successivamente, dopo un primo ritorno dei Borbone sul trono di Napoli, nel 1806 i francesi ripresero possesso del Regno con Giuseppe Bonaparte e Gioacchino Murat. Anche questa volta un'insurrezione provoc\u00f2 la reazione degli occupanti e Aquila venne saccheggiata.\nEt\u00e0 contemporanea.\nDurante il Risorgimento, gli aquilani parteciparono attivamente ai moti sotto la guida di Pietro Marrelli, che il 20 novembre del 1860 ospit\u00f2 ad Aquila, nel Convento di San Giuseppe, Giuseppe Mazzini in persona.\nCon l'unit\u00e0 d'Italia, fu assegnato alla citt\u00e0 il ruolo di capoluogo della regione geografica Abruzzi e Molise (fino al 1970 le regioni non esisteranno come ente amministrativo italiano, venendo considerate solamente come enti statistici). In quell'occasione il nome della citt\u00e0 fu modificato in \"Aquila degli Abruzzi\".\nNel 1927, una legge, nota col nome di \"Grande Aquila\", sanc\u00ec l'accorpamento di 8 comuni dell'aquilano al capoluogo. Nel 1947 Lucoli, dopo essere stato per 20 anni parte del territorio aquilano, fu l'unico comune a tornare autonomo, a differenza degli altri sette soppressi. Inoltre, nell'ambito del riordino provinciale disposto dal regime fascista, furono istituite le province di Pescara e di Rieti: quest'ultima si compose in parte grazie al territorio del circondario di Cittaducale, che faceva parte della provincia aquilana, per un totale di e abitanti circa, mentre alla provincia pescarese venivano ceduti i comuni di Bussi sul Tirino e Popoli.\nNel 1939 la citt\u00e0 assunse la denominazione definitiva di \"L'Aquila\".\nNel 1970 nacquero ufficialmente le regioni. In Abruzzo la scelta di situare diversi assessorati a Pescara provoc\u00f2 numerose reazioni e polemiche in citt\u00e0. Ne seguirono anche veri e propri disordini e scontri di piazza, i cosiddetti moti dell'Aquila, prevalentemente guidati e sponsorizzati dai partiti locali di estrema destra del tempo. L'accordo finale riconobbe alla citt\u00e0 il ruolo di capoluogo dell'Abruzzo, ma concesse a Pescara di ospitare diversi uffici ed assessorati regionali e regolari riunioni di giunta e consiglio.\nIl 6 aprile 2009, alle ore 3:32, dopo diversi mesi di lievi scosse localizzate e percepite in tutta la zona dell'aquilano, L'Aquila fu colpita da un terremoto di magnitudo 6.3 Mw (5.9 Ml secondo la scala Richter) e tra l'8\u00ba e il 9\u00ba grado della scala Mercalli, con epicentro situato a Roio. Il bilancio finale fu di 309 vittime e oltre feriti, mentre la quasi totale evacuazione della citt\u00e0 port\u00f2 a il numero degli sfollati. Nei giorni successivi al sisma principale altre forti scosse, pur se di intensit\u00e0 minore, colpirono l'aquilano: una forte scossa di magnitudo 5.6\u00a0Mw alle ore 19.47 del 7 aprile 2009, una di magnitudo 5.4\u00a0Mw alle ore 2:52 del 9 aprile 2009 e una di 5.2\u00a0Mw alle ore 21:38 del 9 aprile 2009.\nIl sisma rivers\u00f2 la sua forza sull'abitato e sui paesi limitrofi, tra i quali Onna, Roio, Villa Sant'Angelo, Castelnuovo, Tempera, San Gregorio e Paganica. Il capoluogo stesso presenta crolli anche totali in molte zone e gravissimi danni alla maggior parte degli edifici di valore storico e culturale. Le chiese principali risultarono gravemente danneggiate o quasi completamente crollate.\nSimboli.\nL'articolo 2 dello statuto comunale dell'Aquila descrive lo stemma e il gonfalone della citt\u00e0.\nMonumenti e luoghi d'interesse.\nPer via dei numerosi terremoti succedutisi sin dalla fondazione della citt\u00e0, molti dei monumenti dell'Aquila sono stratificati su tre stili: medievale, rinascimentale e barocco.\nArchitetture religiose.\nLe chiese in centro storico ancora attive sono oltre 60, indice del grande numero di chiese che la citt\u00e0 ospitava in passato, alcune delle quali distrutte dai terremoti o nel piano regolatore della citt\u00e0 degli anni '30. Le principali chiese qui presenti sono le tre basiliche (San Bernardino, Collemaggio e San Giuseppe Artigiano), la Cattedrale dei Santi Massimo e Giorgio, le quattro chiese capoquarto (Santa Giusta, Santa Maria Paganica, San Marciano e San Pietro a Coppito), e le chiese di San Domenico, la di San Silvestro e delle Anime Sante.\nAnche nelle frazioni sono presenti diversi edifici religiosi, tra i quali il santuario della Madonna d'Appari a Paganica, la chiesa e il convento di San Giuliano nell'omonimo quartiere, le chiese di San Michele Arcangelo a San Vittorino, di Santa Giusta fuori le mura a Bazzano, di San Franco ad Assergi e il santuario di San Pietro della Ienca. Quest'ultimo, robusto e compatto, edificato in pietra e con una pianta rettangolare a navata unica, \u00e8 celebre per una visita pastorale di Papa Giovanni Paolo II. La chiesa presenta una facciata preceduta da un piccolo giardino con fontanile di pietra per l'abbeveratoio delle pecore, e con una statua di bronzo di San Giovanni Paolo II.\nArchitetture civili.\nI palazzi principali della citt\u00e0 sono Palazzo Margherita con la torre civica, sede del municipio, Palazzo dell'Esposizione, sede del consiglio regionale, Palazzo Centi, sede della presidenza della Regione, Palazzo Ardinghelli, sede del MAXXI L'Aquila, Palazzo Fibbioni, sede provvisoria del municipio, Palazzo del Convitto, sede della Biblioteca Salvatore Tommasi e del convitto, Palazzo Silone, sede della giunta regionale, l'ex mattatoio, sede provvisoria del Museo Nazionale d'Abruzzo, Palazzo Cappa Cappelli, Palazzo Carli Benedetti, Palazzo Pica Alfieri, Palazzo del Governo, Palazzetto dei Nobili e Palazzo Farinosi Branconi.\nIn citt\u00e0 sono presenti anche le \"Cancelle\", delle strutture ubicate in via Simeonibus, rimontate negli anni '30 nella posizione attuale, poich\u00e9 prima si trovavano accanto al Duomo. Sono dei particolari archi ogivali legati fra loro, risalenti al XV secolo, inseriti alla base di un palazzo rinascimentale. Antico mercato del pesce, \u00e8 in stato di abbandono dal 1830, dopo che in seguito alla visita di re Ferdinando IV di Borbone nel 1796, si optarono vari progetti per lo spostamento delle logge del pesce nella citt\u00e0 storica.\nAll'Aquila sono presenti diverse fontane; la principale \u00e8 la fontana delle 99 cannelle, sita a Borgo Rivera. Altre degne di nota sono la Fontana luminosa, nei pressi del Castello, la Fontana Vecchia, ovvero la coppia di fontane sita in piazza Duomo, e la Fontana del Nettuno, presso piazza Regina Margherita.\nI rifiugi montani siti nel territorio comunale sono:\nArchitetture militari.\nLe principali architetture militari della citt\u00e0 sono il Forte spagnolo (o Castello Cinquecentesco), sito nel quarto di Santa Maria a nord del centro storico, formato da una struttura a pianta quadrata con quattro bastioni agli angoli e realizzato su progetto di Pedro Luis Escriv\u00e1, il Torrione, parte di una tomba romana del I secolo, o di un pilastro di un antico acquedotto medievale del XIII secolo e danneggiato dal sisma del 2009, che ha fatto crollare 5 dei suoi 15 metri di altezza, e la cinta muraria, che cinge il centro cittadino ed \u00e8 stata pi\u00f9 volte rimaneggiata con l'aggiunta di porte, lo spostamento di alcuni tratti (come nel XVI secolo per far posto al Forte spagnolo) e la demolizione di altri (nel Novecento con la creazione dell'area degli impianti sportivi e il Quartiere Eritrea).\nLe mura aquilane.\nNotizie delle fortificazioni della citt\u00e0 si hanno dopo la ricostruzione della citt\u00e0 nel 1265, finanziata da Carlo I d'Angi\u00f2, poich\u00e9 la precedente citt\u00e0 sveva fondata nel 1254 era stata distrutta da Manfredi di Sicilia nel 1259. Il complesso murario fu molto imponente e protetto, come riportano anche gli storici Buccio di Ranallo e Anton Ludovico Antinori (XVIII secolo) negli \"Annali aquilani\", dove dice che all'epoca del terremoto del 1703, la citt\u00e0 che era provvista di 86 torri e 12 porte, a causa di vari problemi e della perdita d'importanza di molti accessi, gli accessi principali furono ridotti a quattro: Porta Bazzano, Porta Romana, Porta Napoli e Porta Santa Maria o Castello.Tuttavia, come dimostra la stesa pianta della citt\u00e0 del 1575, opera di Girolamo Pico Fonticulano, L'Aquila era dotata di una cinta muraria davvero vasta, che si estendeva ben oltre la terra colonizzata dalle case, per permettere la coltivazione di campi dentro il controllo delle torri, come dimostrano i feudi di Campo di Fossa, Largo Castello e Porcinaro. Le porte erano state fondate in corrispondenza dei vari \"locali\" di colonizzazione, poich\u00e9 la citt\u00e0 venne costruita dai mercanti e artigiani dei castelli che sorgono attorno la conca nella vallata dell'Aterno, come Paganica, Bazzano, Roio, Arischia, Lucoli, Assergi, e a ogni \"castellano\" durante la costruzione della citt\u00e0 venne affidato un locale dove costruire case coloniche, palazzi e chiese, da cui la leggenda dei 99 castelli con 99 piazze, 99 chiese, 99 palazzi, simboleggiata dai mascheroni della fontana delle 99 cannelle, nella parte meridionale della citt\u00e0.\nDunque in base ai maggiori castelli che fondarono la citt\u00e0, successivamente nel 1276 ripartiti in quattro rioni (Santa Maria, San Pietro, San Giorgio, San Giovanni), esistono ancora oggi, tranne alcuni tratti murari demoliti, le basi a scarpa delle torri di controllo con le porte di accesso, ma seguendo la mappa del Fonticulano ci si pu\u00f2 meglio orientare sull'antico assetto murario. Da nord-ovest, dove si trova il Castello spagnolo, sorgeva Porta Santa Maria, ossia l'attuale ingresso, dalla Fontana luminosa di D'Antino (1934), a Corso Vittorio Emanuele tra Palazzo Leone e Palazzo del Combattente, poi proseguendo verso est, in senso orario, ci sono Porta Castello, Porta Leoni (documentata nel 1316 per un restauro da parte dell'attuale capitano della citt\u00e0), Porta Bazzano, Porta Tione, a sud-ovest, proseguendo in gi\u00f9: Porta di Bagno, Porta Roiana, Porta Rivera, agli inizi dell'800 in occasione della visita di Ferdinando II delle Due Sicilie venne realizzata Porta Napoli, nella parte estrema a sud del viale Crispi, proseguendo dalla Fontana delle 99 cannelle con Porta Rivera ci sono Porta Stazione o di Poggio Santa Maria, Porta Romana (tra questa e Porta Barete si ipotizza esistesse una certa Porta Pilese), poi il bastione della monumentale Porta Barete, corrispondente lungo il decumano massimo con Porta Bazzano, e tornano a nord-ovest verso il castello, Porta San Lorenzo e Porta Branconio.\nSeguendo il perimetro odierno, le mura abbracciano, sempre partendo dal castello in senso orario via Castello, via Zara, via Luigi Signorini Corsi (dove costeggiano l'Istituto Dottrina Cristiana), via Francesco del Greco (dove si trova Porta Leoni), via inValidi di Guerra (dove si trova il moderno quartiere Costanzo Ciano), via Barbara Micarelli, che si immette in via Fortebraccio, da cui si accede mediante Porta Bazzano, poi Costa Picenze con Porta Tione, il viale Luigi Rendina, che comprende una zona in cui le mura sono semi-offuscate dalla mole moderna della sede del Consiglio della Regione Abruzzo, dietro il Palazzo dell'Esposizione, seguendo c'\u00e8 il viale Luigi Cadorna che occupa una parte non inclusa originariamente nelle mura, che dal viale Crispi riprendevano mediante Porta di Bagno in via Luigi Sturzo. Questo tratto \u00e8 stato negli anni '60 pesantemente modificato con l'urbanizzazione del viale XX Settembre, e restano solo le porte di Lucoli e di Roio; il tratto murario, da sud a ovest, riprende presso il Borgo Rivera con la porta omonima, lungo il viale Tancredi di Pentima, arrivando fino a Porta Poggio Santa Maria, da dove il perimetro risale verso nord lungo il viale XXV Aprile attraversando Porta Romana, confluendo nel viale Roma, dove si trovava Porta Barete. Da qui le mura, attraverso via Santa Croce, proseguono verso il castello, costeggiando gli edifici dell'antico convento di Santa Lucia (oggi sede dell'Opera Salesiana), e mediante il viale San Giovanni Bosco costeggiano Porta Pizzoli (o San Lorenzo), la chiesa di San Silvestro, immettendosi nel viale Duca degli Abruzzi, dove le mura sono stati quasi del tutto demolite, meno il tratto di Porta Branconia, e dove riprendono a costeggiare i monasteri di Sant'Agnese e San Basilio, che si trovano nello spiazzo del Piazzale Battaglione degli Alpini, dove sorgeva Porta Santa Maria Paganica.\nAltro.\nTra le principali strade e piazze dell'Aquila vi sono: costa Masciarelli, un vicolo medievale che si sviluppa sul costolone pi\u00f9 ripido del centro storico, quello che va da piazza Duomo a Collemaggio, i \"Quattro Cantoni\", l'incrocio del Corso Vittorio Emanuele con Corso Principe Umberto e Via San Bernardino, sul quale si affacciano quattro palazzi (Palazzo Fibbioni, Palazzo del Convitto, Palazzo Ciolina e Palazzo INA), Via Fortebraccio, strada del centro storico al confine tra Quarto San Giorgio e Quarto Santa Maria, Via San Bernardino con la sua scalinata, che conduce all'omonima basilica, Corso Vittorio Emanuele, principale arteria cittadina che attraversa trasversalmente la citt\u00e0 dalla Fontana luminosa fino a piazza Duomo, Corso Principe Umberto, uno dei principali decumani della citt\u00e0 e Via XX Settembre, uno slargo parallelo le mura che parte dalla via di Porta Napoli, e giunge fino alla via del Complesso di San Domenico. Tra le piazze pi\u00f9 importanti ci sono piazza Duomo, la piazza maggiore della citt\u00e0 che ospita dal 1303 il mercato cittadino e piazza del Palazzo, che contiene al centro la statua di Sallustio, lo storico romano nato ad \"Amiternum\" e ospita Palazzo Margherita, sede del municipio.\nA ovest del centro storico c'\u00e8 il rione Borgo Rivera, risalente al XIII secolo, quando fu costruita la fontana delle 99 cannelle, lungo le mura di Porta Rivera. Il borgo \u00e8 caratterizzato dunque dalla piazza della fontana, e da un piccolo tempio cristiano, la chiesa di San Vito alla Rivera. Nel 1934 circa fu costruito nella zona il mattatoio. Porta Rivera, semplice arco di pietra a tutto sesto, fa da ingresso al borgo.\nSiti archeologici.\nI siti archeologici del capoluogo sono 2, entrambi di antiche citt\u00e0: \"Amiternum\", presso San Vittorino, a nord dell'Aquila, che ospita un anfiteatro del I secolo d.C., un teatro di et\u00e0 augustea e una villa di tarda et\u00e0 imperiale, con mosaici e affreschi, oltre a resti di terme e di un acquedotto risalenti anch'essi all'et\u00e0 di Augusto, e \"Forconium\", presso Civita di Bagno, dove sono state ritrovate mura e terme della citt\u00e0 (IV secolo - VIII secolo); nel primo medioevo era di rilevante importanza per la presenza della prima Cattedrale di San Massimo, di cui oggi si conservano ampi resti (le tre absidi, le colonne centrali, le mura del perimetro e il campanile).\nAree naturali.\nTra le principali aree naturali della citt\u00e0 vi sono il Tratturo L'Aquila-Foggia, o Tratturo Magno, il pi\u00f9 grande tratturo italiano usato dai pastori transumanti per il viaggio in Puglia fino alla fiera di Foggia del mercato della dogana, il Parco nazionale del Gran Sasso e Monti della Laga, costituito intorno al massiccio del Gran Sasso e meta ambita da turisti, naturalisti, escursionisti e sportivi, con una parte del territorio comunale compreso in esso, e la Riserva naturale regionale Sorgenti del Fiume Vera, un'area protetta costituita intorno alle sorgenti del fiume Vera, nei pressi della frazione di Tempera, che ha dei percorsi che dalla frazione porta direttamente alle sorgenti, risalendo il corso del fiume.\nSono presenti diversi parchi e giardini in citt\u00e0; il maggiore \u00e8 il parco del Sole, vicino alla basilica di Collemaggio. Inoltre intorno al Forte spagnolo c'\u00e8 il parco del Castello, a sud del centro storico \u00e8 presente la villa comunale e nella periferia ovest si trova piazza d'Armi, che comprende anche alcuni impianti sportivi come la pista d'atletica.\nNella citt\u00e0 ci sono anche quattro pinete: a Monteluco (\"Pineta di Roio\"), sopra il convento di San Giuliano (\"Pineta di San Giuliano\"), sui tornanti del Passo delle Capannelle (\"Pineta di Arischia/Pizzoli\") e, infine, le pinete di \"Pesco Croce\" e \"Colle Cerasitto\" (le \"Pinete di Bagno\").\nSociet\u00e0.\nEvoluzione demografica.\nL'ultimo dato, aggiornato al 31 dicembre 2018, attesta a 69.478 gli abitanti residenti del comune dell'Aquila.\nEtnie e minoranze straniere.\nAl 31 dicembre 2019 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nLingue e dialetti.\nIl dialetto della citt\u00e0 dell'Aquila si distingue dai restanti dialetti abruzzesi inserendosi nel gruppo aquilano del dialetto sabino, appartenente ai dialetti italiani mediani. Tratto qualificante di questo gruppo dialettale \u00e8 la conservazione delle vocali finali atone. In particolare nel dominio reatino-aquilano, area tradizionalmente conservativa, viene tuttora mantenuta la distinzione fra -\"o\" e -\"u\" finali, a seconda dell'originaria matrice latina: ad esempio all'Aquila si ha \"cavaju\" per \"cavallo\" (latino: caballus), ma \"scrio\" per \"io scrivo\" (latino: scribo).\nTradizioni e folclore.\nPerdonanza Celestiniana.\nLa Perdonanza Celestiniana si svolge ogni anno nei giorni del 28 e 29 agosto. Il nome Perdonanza deriva dalla Bolla del Perdono che Papa Celestino V eman\u00f2 dall'Aquila alla fine di settembre del 1294. La bolla \u00e8 oggi conservata nella cappella blindata della torre del Palazzo Comunale. Gli antichi statuti civici vollero che, proprio perch\u00e9 erano stati i cittadini a proteggere il prezioso documento, fosse l'autorit\u00e0 civile a indire la Festa del Perdono, rispettando, comunque, il dettato di papa Celestino. E ancora oggi \u00e8 il sindaco del capoluogo abruzzese a leggere la bolla del Pontefice, poco prima dell'apertura della porta santa della basilica di Collemaggio da parte di un cardinale invitato dall'arcidiocesi.\nProcessione del Cristo Morto.\nLa processione del Cristo Morto all'Aquila \u00e8 una delle tradizioni cristiane pi\u00f9 antiche della citt\u00e0. Nel 1954 l'artista Remo Brindisi e padre Fedele Brindisi realizzarono 16 dei 20 simulacri che vengono ancora oggi portati in processione. L'inizio del percorso parte della basilica di San Bernardino, attraversando le vie principali del centro, e ogni anno il feretro di Ges\u00f9 deposto \u00e8 scortato da varie associazioni di medici, chirurghi, avvocati, insieme ai quattro stendardi dei Quarti storici, sotto la musica del \"Misere\" del teatino Saverio Selecchy. Le origini della processione risalgono al XVI secolo: si svolse per la prima volta nell'anno 1505-1506, quando la Confraternita di San Leonardo fece realizzare le figure per la celebrazione. Il rito ebbe termine nel 1768, proibito da re Ferdinando IV per questioni di ordine pubblico e solo nel 1954, per interessamento dei Frati Minori di San Bernardino, il rito venne ripristinato.\nAltre ricorrenze.\nAltre ricorrenze all'Aquila sono:\nIstituzioni, enti e associazioni.\nL'Aquila \u00e8 sede delle seguenti istituzioni:\nCultura.\nIstruzione.\nBiblioteche.\nNel territorio comunale sono presenti i seguenti archivi e biblioteche:\nRicerca.\nAll'Aquila sono presenti i Laboratori Nazionali del Gran Sasso dell'INFN situati sotto l'omonimo massiccio, dove si effettuano delle ricerche nel settore della fisica delle particelle. Tra gli esperimenti qui svolti si possono annoverare quelli sui decadimenti rari o quelli sulle particelle di materia oscura provenienti dall'universo. La struttura ha collaborazioni permanenti con centri in Germania, Giappone, Stati Uniti e con il CERN di Ginevra. Inoltre, nel polo universitario di Roio c'\u00e8 la Societ\u00e0 Italiana della Scienza e della Ingegneria, che si occupa di ricerca e divulgazione scientifica. Un ulteriore centro \u00e8 l'Istituto per le Tecnologie della Costruzione, dedicato alla ricerca nell'ambito della prevenzione sismica e del rischio di vulnerabilit\u00e0 degli edifici, che fa capo al CNR.\nScuole.\nAll'Aquila sono presenti 34 scuole dell'infanzia, 23 scuole primarie, 8 scuole secondarie di primo grado e 16 scuole secondarie di secondo grado. Degno di nota \u00e8 il liceo ginnasio Domenico Cotugno, il migliore liceo classico della regione.\nUniversit\u00e0.\nL'Aquila \u00e8 sede di una Universit\u00e0, fondata nel 1458 da Ferrante d'Aragona, la pi\u00f9 antica d'Abruzzo, e conta oltre sedicimila iscritti. Comprende sette dipartimenti ed \u00e8 sede della laurea magistrale di eccellenza europea in Ingegneria matematica. L'attivit\u00e0 di ricerca dell'ateneo viene svolta attraverso i dipartimenti e due centri di eccellenza: il CETEMPS e il DEWS. Nel 1994 L'Aquila \u00e8 fra le otto citt\u00e0 fondatrici dell'Unione degli universitari, ad oggi il pi\u00f9 grande sindacato universitario italiano.\nLa citt\u00e0 \u00e8 sede di un ateneo pubblico dedicato all'alta formazione artistica, l'accademia di belle arti. Fondata nel 1970, per circa vent'anni l'Accademia ha trovato spazio all'interno di Palazzo Carli Benedetti, in pieno centro storico, prima di essere trasferita nella moderna struttura di Via Leonardo Da Vinci progettata da Paolo Portoghesi. L'Accademia dispone di 8 percorsi.\nDal 1979 \u00e8 presente in citt\u00e0 un ateneo privato collegato alla facolt\u00e0 di Teologia della Pontificia Universit\u00e0 Lateranense di Roma, l'Istituto superiore di scienze religiose, che ha come scopo la formazione degli Insegnanti di Religione Cattolica per le scuole di ogni ordine e grado, nonch\u00e9 dei fedeli per l'arricchimento della propria vita cristiana e loro partecipazione all'evangelizzazione.\nNel campo della formazione musicale, in citt\u00e0 \u00e8 attivo il Conservatorio Alfredo Casella, nato nel 1967 come sezione staccata del Conservatorio di Santa Cecilia e divenuto autonomo l'anno successivo.\nAll'Aquila ha sede anche il Gran Sasso Science Institute, una scuola superiore universitaria a statuto speciale, nata nel 2012 come istituto di ricerca e di alta formazione dottorale dipendente dall'INFN, stabilizzata e resa autonoma nel 2016. L'istituto \u00e8 nato in seguito all'idea di rilanciare il capoluogo dopo il terremoto del 2009.\nAltre strutture formative nel capoluogo sono:\nFino al 2009, in citt\u00e0 operava la Scuola Superiore Guglielmo Reiss Romoli, un importante centro di formazione internazionale sulle tecnologie dell'informazione e della comunicazione.\nMusei.\nUno dei principali siti museali d'Abruzzo \u00e8 il Museo nazionale d'Abruzzo, con sede, fino al 2009, nel Forte spagnolo; per via dell'inagibilit\u00e0 del castello, la sede provvisoria \u00e8 l'ex mattatoio sito in Borgo Rivera, nei pressi della fontana delle 99 cannelle. Il museo \u00e8 diviso in una sezione archeologica, che comprende i reperti archeologici rinvenuti durante gli scavi di Amiterno e \"Peltuinum\", una artistica, una di oreficeria e, infine, una piccola sezione di arte contemporanea. Simbolo del museo \u00e8 lo scheletro di un \"Archidiskodon Meridionalis Vestinus\", un gigantesco animale di epoca preistorica simile a un mammut.\nNel capoluogo hanno sede anche la casa museo Signorini Corsi, costituita nel 1967, con dipinti quali la \"Madonna con il bambino e San Giovannino\" di stretto ambito leonardesco, la \"Nativit\u00e0 con fuga in Egitto\" attribuibile al Botticelli e \"Martirio di San Lorenzo\" di Battistello Caracciolo, il museo archeologico di Santa Maria dei Raccomandati, che ospita un'importante collezione archeologica, e il museo sperimentale d'arte contemporanea, che raccoglie opere e organizza mostre permanenti di artisti contemporanei di levatura internazionale.\nAltri musei del capoluogo sono il MAXXI L'Aquila presso Palazzo Ardinghelli, sede distaccata del museo nazionale delle arti del XXI secolo, nel quale \u00e8 esposta una collezione permanente di opere d'arte contemporanee, il museo di scienze naturali e umane nella localit\u00e0 di San Giuliano, che ospita esemplari di fauna e flora abruzzese, fossili e reperti archeologici, e il museo delle ceramiche, nato in seguito al restauro del convento di San Domenico, che ha permesso il ritrovamento e il recupero di una notevole quantit\u00e0 di materiali ceramici cronologicamente compresi tra il duecento (epoca di fondazione della citt\u00e0) e il novecento.\nArte.\nL'Aquila \u00e8 stratificata su tre stili per via dei terremoti che si sono succeduti nei secoli: medievale, rinascimentale e barocco.\nLa citt\u00e0 di Aquila alla fondazione aveva uno stile duecentesco. Delle primitive chiese rimane poco a causa del terremoto del 1349. Poco dopo la fondazione si costru\u00ec la basilica di Santa Maria di Collemaggio in stile romanico, per volont\u00e0 di papa Celestino V. Nel 1454, inizi\u00f2 la costruzione della basilica di San Bernardino, massima espressione dell'arte rinascimentale in Abruzzo e tra le pi\u00f9 importanti d'Italia. Nel XVI secolo fu edificato il Forte spagnolo, su progetto dell'architetto Pedro Luis Escriv\u00e0, che port\u00f2 alla demolizione di un tratto delle mura cittadine.\nDopo il sisma del 1703, gran parte del patrimonio edilizio cittadino and\u00f2 distrutto o fortemente danneggiato. La ricostruzione di tutte le chiese avvenne in stile barocco. Nel 1713, in ricordo delle vittime del sisma, fu costruita la chiesa delle Anime Sante. Nel XIX secolo fu realizzato il Palazzo del Convitto, sede della biblioteca provinciale Salvatore Tommasi e fu progettata la facciata del duomo in stile neoclassico da Giambattista Benedetti. Tra la seconda met\u00e0 dell'Ottocento e il primo Novecento, in campo pittorico si distinse Teofilo Patini di Castel di Sangro, che gi\u00e0 a Napoli era divenuto famoso per le sue tele di denuncia sociale riguardo alle misere condizioni degli abitanti delle montagne abruzzesi, con opere quali \"Bestie da soma\" (1886) e \"Pulsazioni e palpiti\" (1888).\nNel primo Novecento, Collemaggio sub\u00ec restauri sulla facciata per un crollo dovuto al terremoto di Avezzano del 1915. Durante il fascismo, la citt\u00e0 ebbe un nuovo sviluppo edilizio e monumentale razionalista, con la costruzione di edifici quali la Casa del Balilla, la Casa della Giovane Italiana e la chiesa di Cristo Re. Nel 1934 lo scultore Nicola D'Antino realizz\u00f2 la Fontana Luminosa, nei pressi del castello, e restaur\u00f2 la Fontana Vecchia di Piazza Duomo. Nel secondo Novecento l'architetto Mario Moretti si occup\u00f2 di smantellare l'apparato barocco post-sisma 1703 di diverse le chiese medievali aquilane per cercare di recuperare lo stile originario, destando proteste per la distruzione di elementi quali soffitti a cassettoni lignei e stucchi.\nDopo il sisma del 2009, le opere rappresentative della ricostruzione sono la cappella della memoria nella chiesa delle Anime Sante e l'Auditorium del Parco, progettato da Renzo Piano.\nTeatro.\nLa strutture teatrali principali della citt\u00e0 sono il teatro comunale, realizzato tra il 1857 e il 1872, seguito dal Ridotto del Teatro comunale, un piccolo foyer attiguo questa struttura, e dal moderno Auditorium del Parco.\nL'attivit\u00e0 teatrale cittadina si poggia sul Teatro Stabile d'Abruzzo (TSA), uno dei 17 teatri stabili italiani. Fondato nel 1963 da Luciano Fabiani, Errico Centofanti, Giuseppe Giampaola, inizialmente col nome di Teatro Stabile dell'Aquila. Attualmente il TSA \u00e8 diretto da Giorgio Pasotti. Fino al 2015, in citt\u00e0 operava il Teatro Stabile d'Innovazione L'Uovo, poi fusosi con il TSA, che si rivolgeva ad un pubblico giovanile e aveva sede nel Teatro San Filippo.\nAltre istituzioni stabili sono l'Associazione Teatrale Abruzzese e Molisana (ATAM), che propone una sua stagione e distribuisce spettacoli nelle sale minori delle due regioni, e la compagnia TeatroZeta, dal 2007 riconosciuta dal Ministero per i Beni e le Attivit\u00e0 Culturali. In Piazza San Marco ha sede, invece, il Teatro Sant'Agostino, spazio amatoriale spesso a ingresso libero in cui opera spesso la Retrobottega dei Guitti, associazione teatrale interamente formata da studenti universitari.\nCinema.\nLa citt\u00e0 dell'Aquila \u00e8 protagonista nella pellicola \"La roccia incantata\" (1950) di Giulio Morelli, con Dina Sassoli, tratta da un soggetto di Cesare Zavattini. I luoghi delle riprese e dell'ambientazione sono stati il centro, di cui sono visibili la Piazza Duomo, il corso Vittorio Emanuele (portici del Convitto Nazionale), la fontana delle 99 cannelle, la scalinata monumentale di San Bernardino, alcune chiese (Santa Maria Paganica e San Silvestro), e il sagrato di Santa Maria di Collemaggio; mentre altri luoghi sono stati il santuario della Madonna di Roio, Campo Imperatore e Assergi, il paese della protagonista della storia, di cui sono stati girate ampie panoramiche del centro, e della piazza principale con la chiesa dell'Assunta.\nAltri film girati all'Aquila e dintorni sono stati \"L'orizzonte degli eventi\" (2005) di Daniele Vicari con Valerio Mastandrea, girato e ambientato nei Laboratori Nazionali del Gran Sasso, \"L'amore non basta\" (2007), in parte girato all'Aquila, e poi dopo il terremoto del 2009 i documentari \"Draquila - L'Italia che trema\" (2010) di e con Sabina Guzzanti e \"Il giorno della Shoah\" (2009) di Pasquale Squitieri con Giorgio Albertazzi. Nel 2017, il regista abruzzese Davide Cavuti dirige il documentario \"Preghiera\" con Lino Guanciale, Michele Placido, Edoardo Siravo, Paola Gassman, Ugo Pagliai, ispirato al progetto \"Vitae\" dello stesso Cavuti. \nNel 2019, la citt\u00e0 \u00e8 oggetto del documentario \"L'Aquila, 03:32 - La generazione dimenticata\", di Simona Ercolani e Felice Cappa, con Lino Guanciale e la regia di Dario Acocella. Sempre nel 2019, esce per la Rai la serie tv \"L'Aquila - Grandi speranze\" per la regia di Marco Risi, che narra le vicende di alcune famiglie aquilane colpite dal terremoto del 2009.\nIl primo evento dedicato al cinema in citt\u00e0 fu il Cineforum Primo Piano, fondato da Gabriele Lucci a nel 1976. Successivamente, negli anni '80 e sempre per opera di Lucci, nacque l'Istituto Cinematografico dell'Aquila, ente stabile di produzione e diffusione della cultura cinematografica in Italia e all'estero. L'Istituto Cinematografico, detto \"La Lanterna Magica\", custodisce inoltre un prezioso fondo culturale, la Cineteca dell'Aquila, con un patrimonio di circa 1.500 pellicole. \u00c8 attiva presso l'ente anche una mediateca, con 15.000 titoli tra video, libri, pubblicazioni e riviste in campo cinematografico, con un servizio in convenzione regionale che mediamente raggiunge i 500 prestiti al giorno. Il 21 dicembre l'Istituto Cinematografico propone l'iniziativa \"Notte Noir\", un programma di eventi nella notte pi\u00f9 lunga dell'anno.\nCon la manifestazione \"Una Citt\u00e0 in Cinema\" professionisti del cinema mondiale hanno portato la loro esperienza e le loro abilit\u00e0 all'Aquila, radunandosi nella kermesse incentrata sull'aspetto tecnico del cinema. Contando su tali esperienze, nei primi anni novanta, Gabriele Lucci ha promosso la fondazione dell'Accademia Internazionale per le Arti e le Scienze dell'Immagine, scuola di alta formazione di livello universitario, nata con il concorso dell'Istituto Cinematografico, della Regione Abruzzo e del Comune dell'Aquila, che all'insegnamento di docenti ha associato grandi professionisti del cinema e della comunicazione multimediale. L'istituzione ha sede nel Palazzo dell'Immagine, nel Parco di Collemaggio, dov'\u00e8 inoltre insediata l'Abruzzo Film Commission, ente fondato dal Comune dell'Aquila e dalle pi\u00f9 importanti istituzioni stabili cittadine per la promozione dell'Abruzzo, dei suoi centri storici, del suo patrimonio ambientale e delle sue valenze naturali, come set per le produzioni cinematografiche, televisive e pubblicitarie.\nMusica.\nIn citt\u00e0 opera il Conservatorio Alfredo Casella, che dal 1967 unisce all'attivit\u00e0 didattica l'organizzazione di concerti nel territorio. Il conservatorio aveva la sua sede storica di fianco alla basilica Santa Maria di Collemaggio; dopo il terremoto la scuola \u00e8 stata collocata in una struttura temporanea in Via Francesco Savini.\nDa 75 anni \u00e8 inoltre presente in citt\u00e0 la Societ\u00e0 Aquilana dei Concerti Bonaventura Barattelli, diretta anche dal compositore aquilano Nicola Costarella, e che nelle sue numerose stagioni ha spesso ospitato concerti di artisti internazionali.\nLe altre associazioni musicali del territorio sono la Corale L'Aquila, un coro polifonico a quattro voci, la Corale Novantanove, interprete di polifonia sacra e profana, la Schola Cantorum San Sisto, con un repertorio comprendente dagli albori della polifonia sacra e profana a brani rinascimentali, Le Cantrici di Euterpe, che si dedicano alla musica antica, la Corale Gran Sasso, per voci miste, e il Coro della Portella, per sole voci maschili, dedicato al canto popolare abruzzese e alpino.\nOperano in citt\u00e0 anche i Solisti Aquilani e l'Istituzione Sinfonica Abruzzese.\nCucina.\nLa tradizione gastronomica aquilana \u00e8 molto legata alla cucina di montagna e alla tradizione culinaria abruzzese.\nL'intingolo all'aquilana \u00e8 un antipasto tipico della citt\u00e0 ed \u00e8 un miscuglio di midollo di bue con zafferano abruzzese, uova, panna da cucina e burro. I primi piatti si distinguono per l'uso di formati di pasta tipici dell'Abruzzo come gli spaghetti alla chitarra, i ravioli, le fregnacce (pasta sfoglia tagliata in modo irregolare), accompagnati da della salsa di pomodoro con carne di agnello o da brodi vegetali o di pollo. Tipico primo piatto dell'area dell'aquilano sono gli anellini alla pecorara, una pasta a forma di anello servita con una salsa di pomodoro e vegetali vari a cui si aggiunge la ricotta di pecora. Eredit\u00e0 della cucina povera sono i piatti a base di legumi come le sagne servite con ceci o fagioli oppure le lenticchie e le patate. Un secondo tipico aquilano \u00e8 la pecora alla cottora, ma sono anche diffusi, come nel resto della regione, gli arrosticini.\nLa zona di Navelli, ai margini della conca aquilana, \u00e8 inoltre famosa sin dal Medioevo per la produzione di una eccellente qualit\u00e0 di zafferano, importato dagli spagnoli nel XVI secolo, che ha ottenuto la certificazione DOP.\nIn citt\u00e0 c'\u00e8 anche un'importante produzione di torroni, in particolare il torrone Nurzia, e delle tipiche ferratelle, dolci fatti con stampi in metallo dal tipico disegno a rombi in rilievo, entrambi con riconoscimento PAT, oltre ad una produzione tradizionale di genziana e nocino.\nEventi.\nGli eventi che si tengono all'Aquila sono:\nGeografia antropica.\nUrbanistica.\nL'Aquila \u00e8 una citt\u00e0 di fondazione. Il centro storico possiede due strade principali: Corso Vittorio Emanuele (direzione nord-sud, che porta a Piazza Duomo) e Corso Principe Umberto, che diventa poi Via San Bernardino (direzione est-ovest, che porta all'omonima basilica). L'incrocio tra queste due vie sono i Quattro Cantoni. Il centro storico \u00e8 delimitato dalle mura cittadine, risalenti al XIII e al XIV secolo, nelle quali si aprono diverse porte; le principali sono Porta Paganica a nord, Porta Rivera a sud, Porta Bazzano ad est e Porta Barete ad ovest.\nNegli anni sessanta e settanta, in particolare dopo l'apertura della A24, che collega la citt\u00e0 con Roma, L'Aquila conobbe un'importante espansione urbanistica, soprattutto nella periferia ovest del capoluogo, l'odierna Pettino, e successivamente intorno al centro storico. I nuovi quartieri furono il Torrione, presso il Forte spagnolo e Torretta, nei pressi del cimitero comunale.\nDopo il terremoto dell'Aquila del 2009, diverse zone quali Coppito, Sant'Elia, Sassa e Paganica furono individuate dal piano d'emergenza come terreno per la costruzione di nuove abitazioni con la collaborazione del Progetto C.A.S.E..\nSuddivisioni storiche.\nI Quarti sono la suddivisione del centro storico che risale alla fondazione della citt\u00e0. Ogni Quarto fa riferimento al castello che l'ha fondato ed \u00e8 caratterizzato da una sua bandiera, da uno stemma in scudetto sannitico e da un colore. Essi sono:\nSuddivisioni amministrative.\nL'Aquila \u00e8 suddivisa in 12 consigli territoriali di partecipazione, ognuno dei quali \u00e8 retto da un Presidente e da un Consiglio:\nFrazioni.\nLa citt\u00e0 possiede numerose frazioni, sparse nel suo vasto territorio comunale, tra cui i comuni soppressi nel 1927 di Arischia, Camarda, Paganica, Preturo e Sassa, mentre Bagno e Roio sono considerabili come localit\u00e0 comprendenti pi\u00f9 frazioni.\nEconomia.\nNella seconda met\u00e0 del XX secolo L'Aquila, come il resto della regione, pass\u00f2 da un'economia tradizionalmente agricola allo sviluppo del commercio e del turismo, soprattutto invernale. Grazie alla presenza di numerosi enti e al ruolo amministrativo che la citt\u00e0 ricopre, \u00e8 particolarmente sviluppato il settore pubblico. A partire dalla met\u00e0 degli anni 2000 e poi a seguito del terremoto del 2009 la citt\u00e0 sub\u00ec un deciso impulso alla modernizzazione, specie nelle periferie ovest ed est, con realizzazione di centri commerciali, strade a scorrimento veloce e i nuovi nuclei abitativi temporanei post emergenza. Tali nuove sistemazioni urbanistiche provocarono numerose critiche da parte della cittadinanza: i nuovi nuclei abitativi, sorti per lo pi\u00f9 in zone periferiche o interamente agricole della citt\u00e0, sono spesso privi di tutti i servizi che caratterizzavano la precedente vita cittadina dei residenti.\nIndustria.\nL'Aquila fu sede di un polo industriale ed elettronico che nel momento del suo massimo sviluppo, durante gli anni settanta, con la sola Italtel ha dato lavoro a 5000 dipendenti (la met\u00e0 circa donne).\nIntorno agli anni settanta e ottanta l'area attrasse anche l'industria farmaceutica (Sanofi-Aventis, Domp\u00e9 e Menarini); inoltre sorsero i siti industriali di Scoppito-Sassa Scalo, Genzano-Pile e Bazzano-San Demetrio, che hanno richiamato aziende come Intecs e Thales Alenia Space. Il polo industriale farmaceutico dell'Aquila \u00e8 tra i pi\u00f9 importanti d'Italia.\nTurismo.\nIl settore turistico ha vissuto, negli ultimi anni, una netta ripresa. Si divide principalmente in una parte culturale, legata al patrimonio artistico e architettonico della citt\u00e0, e una sportivo-naturalistica, legata agli sport montani e l'escursionismo.\nPer il suo carattere medievale e per il gran numero di chiese e palazzi storici, il centro dell'Aquila riceve la maggior parte delle presenze turistiche della zona: tra i monumenti pi\u00f9 visitati vi sono la basilica di Santa Maria di Collemaggio, la basilica di San Bernardino e il Forte spagnolo, sede del Museo Nazionale d'Abruzzo fino al sisma del 2009. L'afflusso turistico dopo il terremoto, in particolare nel centro storico, \u00e8 aumentato.\nAltro flusso turistico \u00e8 invece legato alle attrattivit\u00e0 naturalistiche dell'area. Nel comprensorio aquilano infatti insistono il Parco nazionale del Gran Sasso e Monti della Laga, il Parco naturale regionale Sirente-Velino e il Parco territoriale attrezzato delle Sorgenti del Fiume Vera. Nei dintorni della citt\u00e0 si trovano inoltre il Lago Sinizzo e le Grotte di Stiffe, grotta geologicamente attiva ma aperta ai turisti; pi\u00f9 distante dall'Aquila \u00e8 il Lago di Campotosto che d'inverno si presenta spesso completamente ghiacciato. Nella zona vi sono diverse aree verdi come la Pineta di Roio e quella di San Giuliano (parzialmente distrutta da un grave incendio nel 2007). L'area \u00e8 inoltre un polo di attrattivo per gli sport invernali: gli impianti di Campo Imperatore, Campo Felice e, pi\u00f9 distanziata, Ovindoli che insieme costituiscono il comprensorio sciistico delle \"Tre Nevi\", sono una nota meta turistica con presenze da tutte le regioni del centro Italia.\nInfrastrutture e trasporti.\nStrade.\nLe principali arterie che attraversano la citt\u00e0 sono l'autostrada A24, che collega il capoluogo abruzzese con Roma e Teramo, la strada statale 17, che collega la citt\u00e0 all'A25, e quindi a Pescara e a Sulmona e la strada statale 80, che ricalca il tracciato dell'antica Via Cecilia attraverso il passo delle Capannelle. La citt\u00e0, inoltre, \u00e8 servita da due tangenziali: la tangenziale est, che collega Bazzano allo svincolo L'Aquila est dell'A24 e al centro storico, e la tangenziale sud, che collega la frazione di Pianola con lo svincolo L'Aquila ovest e il nucleo industriale di Pile.\nFerrovie.\nLa citt\u00e0 \u00e8 attraversata dalla linea ferrovia Terni-Sulmona, a binario unico e non elettrificata. All'interno del territorio comunale vi sono tre stazioni ferroviarie: L'Aquila, Paganica e Sassa-Tornimparte. Nel territorio comunale sono presenti anche altre quattro fermate ferroviarie: L'Aquila Sassa N.S.I., L'Aquila Campo di Pile, Bazzano e L'Aquila San Gregorio.\nTra il 1922 e il 1935 oper\u00f2 anche la ferrovia L'Aquila-Capitignano; che nei progetti originali avrebbe dovuto collegare la citt\u00e0 con Teramo e Roma.\nAeroporti.\nNella frazione di Preturo \u00e8 presente l'Aeroporto di L'Aquila-Parchi, operativo per mansioni di aviazione generale. In precedenza lo scalo era aperto anche ai voli commerciali.\nMobilit\u00e0 urbana.\nI trasporti pubblici sono gestiti dall'AMA. Le principali linee urbane hanno partenza dal Terminal bus di Collemaggio, che ospita anche il principale parcheggio cittadino, disposto su tre livelli sotterranei e collegato a piazza Duomo mediante un sistema di tappeti mobili sotterranei.\nMetropolitana di superficie.\nNel tentativo di limitare il traffico privato di automobili tra il centro e la zona ovest, era in costruzione una linea di tram su gomma che avrebbe dovuto collegare l'ospedale e l'universit\u00e0, siti in Coppito, con il centro cittadino. L'esecuzione del progetto sub\u00ec vari ritardi sia per problemi legati alla progettazione che al tracciato. La linea sarebbe dovuta passare per viale della Croce Rossa e per la fontana luminosa, fino al parcheggio di Collemaggio.\nAmministrazione.\nGemellaggi.\nL'Aquila \u00e8 gemellata con:\nSport.\nIn citt\u00e0 \u00e8 presente una squadra di calcio, L'Aquila 1927, che gioca le proprie partite nello stadio Gran Sasso d'Italia-Italo Acconcia.\nNel capoluogo \u00e8 presente anche una squadra di rugby a 15, L'Aquila Rugby Club, fondata nel 1936 da Tommaso Fattori e con sede nell'omonimo stadio. Nel 1951 la squadra venne promossa per la prima volta in serie A e nel 1967 conquist\u00f2 il suo primo scudetto. Ci sono altre squadre di rugby all'Aquila, come la Gran Sasso Rugby, che milita attualmente in serie A-2, la Polisportiva Paganica Rugby in serie C e la CUS L'Aquila Rugby, rifondata nel 2011 da alcuni ex-giocatori in collaborazione con alcuni studenti universitari.\nTra gli altri sport importanti in citt\u00e0 vi sono l'atletica leggera, con numerosi atleti vincitori di titoli italiani, come Concetta Milanese, 7 volte campionessa italiana di getto del peso femminile, Fabio Andreassi, velocista campione italiano nella staffetta 4\u00d7100 metri e tutt'ora primatista italiano promesse nei 100y, e Gianni Lolli, velocista campione italiano juniores nei 100\u00a0m.\nNel Parco nazionale del Gran Sasso e Monti della Laga, in localit\u00e0 Campo Imperatore a 2200 sul livello del mare, \u00e8 situato un importante complesso turistico e sciistico, con un rifugio in cui il 26 luglio 1943 fu portato Benito Mussolini, che vi trascorse 48 giorni di prigionia.\nAll'Aquila aveva sede fino al 2012 la formazione ciclistica Acqua &amp; Sapone. Il comprensorio aquilano \u00e8 stato inoltre pi\u00f9 volte tappa del Giro d'Italia; l'ultima volta nell'edizione del 2021, come citt\u00e0 d'inizio della decima tappa.\nLa citt\u00e0 ha dato i natali a tre campioni del mondo di pattinaggio di velocit\u00e0: Corrado Ruggeri (1968), Armando Capannolo (2002) e Gregorio Duggento (2006). Inoltre, nel 2004 L'Aquila ha ospitato insieme a Sulmona e Pescara i Campionati mondiali di pattinaggio e nel 2021 ha ospitato una manifestazione internazionale di pattinaggio."}
{"id": "2419920", "revid": "121848445", "url": "https://it.wikipedia.org/wiki?curid=2419920", "title": "Pietro Capoferri", "text": "Biografia.\nDopo aver combattuto la Prima guerra mondiale in Russia come soldato, torn\u00f2 in patria cominciando la sua carriera politica, aderendo subito al Fascismo.\nRiusc\u00ec a ritagliarsi un importante spazio nella gerarchia del Partito Nazionale Fascista (PNF) di Mussolini, diventando in breve l'elemento di maggiore importanza del sindacalismo fascista bergamasco fino al termine degli anni venti.\nNella citt\u00e0 orobica si distinse anche in campo sportivo, ricoprendo prima ruoli dirigenziali e poi la carica di presidente dell'Atalanta Bergamasca Calcio nelle stagioni 1927-1928 e 1929-1930.\nI numerosi ruoli ricoperti sia nella gestione del partito che in quella del sindacato, gli permisero di mettersi in luce anche al di fuori dei confini provinciali, riuscendo ad ottenere la segreteria generale dell'Unione provinciale di Milano. Dopo aver rivestito tale ruolo dal 1930 al 1939, ricevette l'investitura a presidente nazionale della Confederazione dei sindacati dell'industria.\nOnorevole nella XXVIII, XXIX e XXX legislatura del Regno d'Italia, la definitiva consacrazione politica si verific\u00f2 nel luglio 1940, quando ricevette la nomina a vice segretario del partito, con l'incarico di reggente della segreteria nazionale al posto di Ettore Muti, ruolo mantenuto fino a novembre dello stesso anno.\nFu lui che grid\u00f2 la formula \"Saluto al Duce!\" il 10 giugno 1940, per introdurre il discorso con il quale Mussolini annunci\u00f2 l'entrata dell'Italia nella seconda guerra mondiale.\nAl termine della Seconda guerra mondiale ritorn\u00f2 a Bergamo, passando il resto della propria vita gestendo alcune aziende. Verso la fine degli anni settanta scrisse anche due libri: il primo intitolato \"Racconti sparsi di vita bergamasca\", descriveva la storia di Bergamo nel XX secolo; nel secondo \"Ordine Sociale o Caos\", raccontava il suo punto di vista sulla storia del fascismo.\nMor\u00ec a Bergamo, nel 1989, all'et\u00e0 di 97 anni."}
{"id": "2419921", "revid": "663330", "url": "https://it.wikipedia.org/wiki?curid=2419921", "title": "Dustin Milligan", "text": "Biografia.\nMilligan comincia la propria carriera di attore nella serie televisiva \"Runaway\" trasmessa da CW nel settembre 2006, che per\u00f2 viene cancellata dal palinsesto dopo appena tre puntate. In seguito Milligan compare in alcuni film cinematografici come \"Final Destination 3\" (2006), \"Slither\" (2006), \"The Butterfly Effect 2\" (2006), \"Il bacio che aspettavo\" (2007) e \"The Messengers\" (2007). Contemporaneamente lavora in alcuni ruoli minori in serie televisive come \"The Days\", \"Andromeda\", \"The Dead Zone\", \"Alice, I Think\" e \"Supernatural\". Dal 2008 Dustin Milligan interpreta il ruolo di Ethan Ward in \"90210\", anche se per la seconda stagione la produttrice Rebecca Rand Kirshner Sinclair ha confermato che Milligan non sar\u00e0 nel cast regolare.\nInoltre ha partecipato al videoclip Made in the usa di Demi Lovato."}
{"id": "2419922", "revid": "233579", "url": "https://it.wikipedia.org/wiki?curid=2419922", "title": "Rusizi", "text": ""}
{"id": "2419923", "revid": "292162", "url": "https://it.wikipedia.org/wiki?curid=2419923", "title": "Isola dei Conigli", "text": "Lisola dei Conigli (\"\u00ecsula d\u00ee Cunigghi\" in ) \u00e8 un'isola italiana appartenente all'arcipelago delle isole Pelagie, in Sicilia. L'isolotto, di 4,4 ettari, riserva naturale protetta, si trova all'interno di una baia eletta dagli utenti di TripAdvisor, nell'ambito dei \"Premi Travellers' Choice\", la spiaggia pi\u00f9 bella al mondo nel 2013, la spiaggia pi\u00f9 bella d'Europa nel 2014, 2015 e 2019.\nL'isolotto dista molto poco dalla costa, tant'\u00e8 che di rado \u00e8 stata anche unita ad essa attraverso un estemporaneo istmo sabbioso della lunghezza di 30 metri. Si tratta di un evento raro (l'ultima volta nel 2008), dovuto all'incedere del moto ondoso e alla bassa marea, ma di norma \u00e8 comunque possibile sostare in quella zona della baia senza mai immergersi del tutto in acqua, dato che la profondit\u00e0 varia dai 30 ai 150\u00a0cm.\nNesonimo.\nNella prima carta nautica rinvenuta, datata 1824 e redatta dal capitano Smith, l'area \u00e8 denominata \"Rabit Island\".\nSi presume che tale nome facesse riferimento all'istmo che collega l'isolotto alla costa: \"rabit\" in arabo vuol dire infatti 'collegamento', 'che collega'. Molto verosimilmente nelle cartografie successive questo toponimo \u00e8 stato riportato in maniera impropria con doppia /b/, e quindi tradotto in italiano dall'inglese (\"rabbit\" 'coniglio') anzich\u00e9 dall'arabo.\nSecondo altri invece il nome deriverebbe da una colonia di conigli installatasi nell'isola in occasione di una delle ricorrenti formazioni dell'istmo sabbioso. La colonia si sarebbe poi estinta con la scomparsa del collegamento terrestre. In questo caso la trascrizione di Smith sarebbe stata soggetta a un errore tipografico, consistente nella stampa della parola \"rabbit\" 'coniglio' con una sola /b/.\nIn seguito la traduzione in italiano avrebbe ripristinato il significato originario del toponimo.\nTerritorio.\nL'isola \u00e8 inclusa nella zona A dell'area marina protetta Isole Pelagie. \u00c8 quindi vietata la navigazione (anche a vela, remi o pedali), le immersioni subacquee e la balneazione \u00e8 consentita esclusivamente con accesso da terra.\nMa tutta la baia dell'Isola dei Conigli \u00e8 parte della Riserva naturale orientata Isola di Lampedusa ed \u00e8 quindi fortemente protetta. \u00c8 possibile accedervi solo nelle ore diurne, dalle 08:30 alle 19:30, in modo da salvaguardare la nidificazione delle tartarughe marine (che di solito avviene di notte, appunto). Dal 1995 l'intera area \u00e8 affidata alla gestione di Legambiente che ogni anno attiva i campi di volontariato per selezionare il personale che sorveglier\u00e0 la spiaggia durante la stagione estiva.\nL'isolotto \u00e8 basso, con un'altezza massima di 26 metri, e completamente roccioso.\nLa flora e la fauna sono molto simili a quelle della costa nord-africana; la spiaggia adiacente all'isolotto \u00e8 una delle poche zone dove le tartarughe marine \"Caretta caretta\" depongono le uova. \u00c8 inoltre un'importante stazione di sosta di uccelli migratori che vi fanno tappa in aprile e settembre e l'unica area (oltre che nelle regioni nordafricane prossime a Lampedusa) in cui vive una particolare specie di lucertola, lo \"Psammodromus algirus\".\nCuriosit\u00e0.\nPoco prima di arrivare sulla spiaggia di fronte all'Isola dei Conigli, proprio nel cuore della baia e quasi nascosta in un vallone, si incontra quella che fu la villa di Domenico Modugno a Lampedusa, della quale era follemente innamorato tanto da trascorrervi i suoi ultimi momenti di vita. Fu proprio lui che coni\u00f2 il termine \"Piscina di Dio\", riferendosi al mare cristallino che bagna questo luogo."}
{"id": "2419928", "revid": "305330", "url": "https://it.wikipedia.org/wiki?curid=2419928", "title": "Coldplay", "text": "I Coldplay sono un gruppo musicale britannico formatosi a Londra nel 1997.\nLa band \u00e8 composta da Chris Martin (voce, pianoforte, chitarra acustica), Jonny Buckland (chitarra elettrica), Guy Berryman (basso) e Will Champion (batteria). I quattro musicisti si conobbero alla University College di Londra e fondarono il gruppo che cambi\u00f2 diversi nomi tra il 1996 e il 1998, prima in Pectoralz, poi Starfish ed in seguito definitivamente Coldplay. Il direttore creativo Phil Harvey \u00e8 conosciuto per essere il quinto membro della formazione.\nI Coldplay raggiunsero la fama mondiale con il loro singolo \"Yellow\", contenuto nel loro album di debutto \"Parachutes\" (2000). Il brano divent\u00f2 presto una hit e nel luglio 2000 arriv\u00f2 a piazzarsi alla quarta posizione della classifica dei singoli britannica. Il loro secondo album \"A Rush of Blood to the Head\" (2002), vinse un NME Awards come album dell'anno e segna, dunque, la loro consacrazione e consente alla band di acquisire notoriet\u00e0 in tutto il mondo. L'album si piazz\u00f2 direttamente al 1\u00ba posto della Official Albums Chart e al 5\u00ba posto della Billboard 200. La loro successiva pubblicazione, \"X&amp;Y\" (2005) ricevette critiche positive ma anche critiche inferiori all'album precedente; malgrado ci\u00f2 riusc\u00ec a tenere i ritmi di vendita dei precedenti album risultando il pi\u00f9 venduto del 2005. Con il loro quarto album in studio \"Viva la vida or Death and All His Friends\" (2008), prodotto da Brian Eno, il gruppo ottenne numerose recensioni favorevoli con una vendita di oltre 10 milioni di copie, oltre alla vittoria di tre Grammy Award. \"Mylo Xyloto\", il quinto album, esce ad ottobre del 2011 ed entra nelle top ten di oltre 30 paesi vendendo pi\u00f9 di 8 milioni di copie e diventando l'album pi\u00f9 venduto del Regno Unito. Nel 2014 esce il sesto album \"Ghost Stories\", che raggiunge la prima posizione dell'iTunes Store in oltre 100 paesi, con una vendita pari a 3,7 milioni di copie. Nel 2015 \u00e8 stata la volta del settimo album in studio \"A Head Full of Dreams\", che ha venduto 5 milioni di copie in tutto il mondo.\nA livello mondiale i Coldplay hanno venduto circa 100 milioni di copie, le quali rendono loro tra gli artisti musicali di maggior successo di tutti i tempi. Nel corso della loro carriera, hanno vinto 107 premi tra i quali figurano nove BRIT Award (record assoluto), sette Grammy Award, sette MTV Europe Music Awards, sei Q Awards e sette MTV Video Music Awards; in virt\u00f9 di tali successi, sono il sesto gruppo pi\u00f9 premiato nella storia della musica. Con l'esteso \"A Head Full of Dreams Tour\" si sono confermati tra gli artisti pi\u00f9 importanti di sempre, essendo il tour il terzo pi\u00f9 visto di tutti i tempi, in grado di raccogliere oltre 5,5 milioni di fan in tutto il mondo.\nLa band, inoltre, \u00e8 nota per il suo supporto a numerose iniziative benefiche e sociali; sostenitori sin dagli esordi di Oxfam, nel 2004 il gruppo ha aderito al progetto Band Aid 20 \u2013 ideato da Martin \u2013 e l'anno successivo si \u00e8 esibito al Live 8.\nStoria del gruppo.\nPrimi anni (1996-1999).\nNel settembre del 1996, in occasione della festa delle matricole alla University College di Londra, Chris Martin e Jonny Buckland si conobbero e, dopo aver capito che la passione per la musica li accomunava, presero la decisione di costituire un piccolo gruppo. Martin aveva gi\u00e0 una certa esperienza, in quanto impar\u00f2 a suonare il pianoforte a cinque anni, sei anni pi\u00f9 tardi fond\u00f2 il suo primo gruppo e al liceo era il chitarrista del gruppo soul Rocking Honkies. Buckland invece era quasi agli inizi, in quanto aveva fatto parte di un gruppo hip hop, scrivendo testi e cantando. Accanto a questi due personaggi, si affianc\u00f2 Phil Harvey, un amico di Martin.\nL'idea originaria era quella di costituire una boy band con il nome di \"Pectoralz\". Chris e Jon comprarono casa a Camden, un sobborgo di Londra, vicino al college. Chris cominci\u00f2 a scrivere canzoni e a quel periodo risale \"Love I'm So Tired\", il primo brano di rilievo dei futuri Coldplay. Verso il 1997 Martin e Buckland decisero di fondare un gruppo musicale vero e proprio. La band si complet\u00f2 con Guy Berryman, iscritto alla facolt\u00e0 di ingegneria con un passato da trombettista, percussionista e fondatore dei \"Time Out\" e Will Champion, studente di antropologia, suonatore di pianoforte, chitarra, basso e tin whistle. Dal momento che gli strumenti oggetto di studio di Will possedevano gi\u00e0 un \"titolare\" decise di imparare la batteria, imparando a suonarla dopo soli tre mesi di studio.\nIl primo incontro della band risal\u00ec al 14 marzo 1998, nella camera da letto di Buckland: gli Starfish (il nome scelto dopo aver scartato Big Fat Noises e Trombelese) suonarono \"Ode to Deodorant\" e \"So Sad\" per molte ore. Per farsi conoscere, la band decise di organizzare un piccolo concerto: un promoter locale li obblig\u00f2 a portare al \"Camden Laurel Tree\" almeno 25 persone. Al loro primo concerto, il 16 gennaio 1998, i futuri Coldplay si esibirono davanti a pi\u00f9 di 100 persone, suonando le canzoni \"If All Else Fails\", \"So Sad\", \"Vitamins\", \"Ode to Deodorant\" e \"John Squire Panic\". Gli Starfish decisero di incidere \"So Sad\" su una musicassetta e di assumere un manager che curasse i loro interessi, Phil Harvey. Il gruppo successivamente cambi\u00f2 nome in Coldplay, derivato da un'idea di un amico di Chris, Tim Compton che aveva prima preso in considerazione e poi scartato questo nome per la sua band. Con il passare dei mesi, la band collezion\u00f2 sempre pi\u00f9 date, fino a partecipare al \"Unsigned Band Festival\" a Manchester nel settembre del 1998. Qui incontrarono Debs Wild, la responsabile dell\"'A&amp;R Consulting\" e attuale webmaster del sito ufficiale del gruppo. Al concerto suonarono \"Bigger Stronger\", \"No More Keeping My Feet on the Ground\", \"Such a Rush\", \"Don't Panic\" e \"Only Superstition\". Questi brani sono stati successivamente inclusi negli EP \"Safety E.P.\" e \"The Blue Room E.P.\" e nel singolo di debutto \"Brothers &amp; Sisters\"; i dischi sono stati tutti pubblicati dalla Fierce Panda Records.\nLa Parlophone, la stessa casa discografica che scopr\u00ec i The Beatles, offr\u00ec un contratto ai Coldplay. Il nervosismo creato dall'imminente uscita di \"Parachutes\" cre\u00f2 alcune incomprensioni: un giorno Martin si present\u00f2 ubriaco e in seguito a uno scontro verbale cacci\u00f2 Champion dal gruppo (il giorno seguente lo riaccolse e si scus\u00f2 dando la colpa all'alcool).\nLa prima testimonianza audiofonica \u00e8 datata 3 gennaio 1999 durante la \"Evening Session\" a Radio One: la band quel giorno esegu\u00ec \"Bigger Stronger\", \"Shiver\", \"We Never Change\" e \"Brothers &amp; Sisters\".\n\"Parachutes\" (2000-2001).\nNel novembre 1999 i Coldplay incentrarono i loro sforzi sul loro album di debutto. La band pass\u00f2 il capodanno a completare i brani \"Yellow\" ed \"Everything's Not Lost\". Suonarono anche al \"NME Carling Premier Tour\", che mostrava artisti emergenti. Dopo aver pubblicato tre EP senza una hit, i Coldplay pubblicarono il loro primo successo da classifica, \"Shiver\". Pubblicato nel marzo 2000, il singolo si piazz\u00f2 alla 35\u00aa posizione della Official Singles Chart britannica, ma procur\u00f2 alla band una prima trasmissione su MTV.\nIl giugno 2000 fu un momento cruciale nella storia dei Coldplay. La band diede via al suo primo tour, che incluse un ritorno trionfale a Glastonbury, e fu pubblicato il fortunato singolo \"Yellow\": la canzone si piazz\u00f2 alla 5\u00aa posizione nel Regno Unito e rese famosa la band su scala mondiale.\nI Coldplay pubblicarono l'album di debutto \"Parachutes\" nel luglio 2000. Oltre all'acclamazione della critica l'album venne attaccato per le somiglianze con la musica dei Radiohead nella loro era \"The Bends\" - \"OK Computer\". In poco tempo, \"Yellow\" e \"Trouble\" raggiunsero una trasmissione radiofonica regolare su entrambe le sponde dell'Atlantico. La Parlophone all'inizio prevedeva vendite di 40.000 unit\u00e0 per \"Parachutes\"; 1,6 milioni di copie erano state vendute solo nel Regno Unito.\nTrovato il successo in Europa, la band si concentr\u00f2 sul Nord America. \"Parachutes\" venne pubblicato nel novembre 2000. La band inizi\u00f2 un tour negli Stati Uniti d'America agli inizi del 2001, insieme a partecipazioni al Saturday Night Live, Late Night with Conan O'Brien e David Letterman Show. \"Parachutes\" fu un modesto successo e fu certificato come disco d'oro. L'album fu ben accolto dalla critica e \"Parachutes\" vinse il Grammy Award, per \"Miglior Performance Alternativa\" nel 2002.\n\"A Rush of Blood to the Head\" (2002-2004).\nI Coldplay ritornarono negli studi di registrazione nell'ottobre 2001, per iniziare a lavorare sul loro secondo album. Le sessioni erano spesso difficoltose, e c'erano numerose voci che vedevano la band sul punto di sciogliersi o che l'album avrebbe dovuto essere la loro ultima uscita. Con molto anticipo, i Coldplay pubblicarono il loro secondo album, \"A Rush of Blood to the Head\", nel mese di agosto del 2002. Ad esempio, il brano di apertura \"Politik\" fu scritto pochi giorni dopo gli attacchi terroristici dell'11 settembre. \"A Rush of Blood to the Head\" divenne un best seller e ricevette molti consensi dalla critica. Ne furono tratti vari singoli di successo, in particolare \"In My Place\", una ballata in puro stile McCartney, \"The Scientist\", e \"Clocks\" (quest'ultima ritenuta da Peter Van Wood un plagio della sua \"Caviar and Champagne\"). \"A Rush of Blood to the Head\" probabilmente ricordava molto gli Echo &amp; the Bunnymen, il che non deve sorprendere dato che il loro cantante, Ian McCulloch, fu invitato alle sessioni di registrazione come consulente di studio ufficioso. In un'occasione, Martin indossava la giacca di McCulloch durante la registrazione di \"In My Place\". Chris Martin e Jon Buckland ricambiarono il favore comparendo come ospiti sull'album da solista di McCulloch, \"Slideling\". I Coldplay hanno anche eseguito varie volte versioni dal vivo di un successo dei Bunnymen, \"Lips Like Sugar\".\nI Coldplay sono stati in tour per pi\u00f9 di un anno da giugno 2002 a settembre 2003, visitando 5 continenti e suonando come gruppo di spicco al Glastonbury Festival, V2003 e Rock Werchter. Tra la primavera e l'estate furono in Italia tre volte: a Roma, Fano (all'interno del Festival \"Il violino e la selce\", curato da Franco Battiato) e Verona. Il tour mostr\u00f2 il progresso del gruppo come vera e propria band da stadio. Molti concerti avevano luci elaborate e schermi personalizzati che ricordavano l\"'Elevation Tour\" degli U2. I Coldplay si sono anche costruiti una reputazione per la loro scelta eclettica di cover da eseguire dal vivo, da \"Here Comes the Sun\" dei The Beatles loro idoli, \"Barbie Girl\" degli Aqua, \"Du hast\" dei Rammstein e \"Hot in Herre\" di Nelly, oltre a \"The Living Daylights\" degli A-ha e \"What a Wonderful World\", portata al successo da Louis Armstrong. Durante il tour esteso, i Coldplay hanno anche inciso un DVD e un CD live, \"Live 2003\", al \"Sydney's Horden Pavilion\". Il disco include anche l'inedito \"Moses\".\nIl 2 dicembre 2003 i Coldplay hanno reso disponibile per il download digitale una reinterpretazione di \"2000 Miles\" dei The Pretenders, divenendo il brano pi\u00f9 scaricato nel Regno Unito in quell'anno, e tutti i proventi furono devoluti per le campagne \"Future Forests\" e \"Stop Handgun Violence\". \"A Rush of Blood to the Head\" vinse due premi ai Grammy Awards 2003. Ai Grammy Awards 2004 i Coldplay ottennero il Grammy Award alla registrazione dell'anno per \"Clocks\".\n\"X&amp;Y\" (2005-2007).\nIl 2004 fu un anno tranquillo per i Coldplay, passato per la maggior parte lontano dai riflettori, riposando dai tour e registrando il loro terzo album. A maggio, Coldplay presero in giro i fan con una nuova canzone e un nuovo video sul loro sito ufficiale per celebrare la nascita della figlia di Martin, Apple. George Martin, il produttore dei The Beatles, introdusse il promo eseguito dai \"The Nappies\", vestiti come una band rap/glam rock. Martin scherzava dicendo che quella musica era stata ispirata da Jay-Z.\nIl terzo album dei Coldplay \"X&amp;Y\" venne pubblicato il 6 giugno 2005 nel Regno Unito. L'album fu anticipato dal singolo di lancio \"Speed of Sound\", che fece il suo debutto sulle radio e nei negozi musicali online il 18 aprile, uscendo poi come CD singolo il 23 maggio 2005. L'album si present\u00f2 direttamente alla prima posizione in 20 paesi. Per promuovere la nuova uscita, i Coldplay si esibirono in una serie di concerti intimi e segreti in Europa e Nord America in date comprese tra il mese di marzo e quelle di maggio, registrando il tutto esaurito in localit\u00e0 come San Francisco, Chicago, Toronto, Boston e New York. I Coldplay sono stati in tour in Europa in giugno e luglio; la band ha suonato in 40 concerti nel Nord America da agosto fino alla fine di settembre durante il \"Twisted Logic Tour\". L'estate 2005 li ha visti anche partecipare al Coachella Valley Music and Arts Festival, Glastonbury Festival e Fuji Rock Festival, oltre all'apparizione al Live 8 a Hyde Park di Londra.\n\"X&amp;Y\" era in origine destinato ad uscire a fine 2004. Alla met\u00e0 di quell'anno, la band scrisse pi\u00f9 di 40 brani per il disco. Molte di queste canzoni, come \"Ladder to the Sun\", \"World Turned Upside Down\" e \"Poor Me\", vennero eseguite dal vivo durante l\"'A Rush of Blood to the Head Tour\". Tuttavia, queste furono scartate e la band si riun\u00ec per scriverne e registrarne di nuove. \"X&amp;Y\" \u00e8 stato registrato in pi\u00f9 di 18 mesi in 8 studi a New York, Chicago, Los Angeles, Liverpool e Londra.\nIntorno allo stesso periodo hanno partecipato alla raccolta \"Rhythms del Mundo\" del Buena Vista Social Club con una nuova versione di \"Clocks\".\n\"Viva la vida or Death and All His Friends\" (2008-2009).\nNel 2006 i Coldplay si misero al lavoro per la realizzazione del quarto album \"Viva la vida or Death and All His Friends\", pubblicato il 13 giugno 2008. La copertina raffigura il dipinto \"La Libert\u00e0 che guida il popolo\" di Eug\u00e8ne Delacroix. L'album contiene dieci brani e, come sostiene la band stessa, \u00e8 \u00abs\u00ec breve, ma intenso\u00bb. La band si \u00e8 definita fiduciosa nel proprio lavoro, tant'\u00e8 che ha ammesso, con una certa ironia, di voler pubblicare l'album pi\u00f9 bello degli ultimi 40 anni, con all'interno una canzone \u00abche tutti devono ascoltare almeno una volta prima di morire\u00bb. Dall'album vennero estratti i singoli \"Violet Hill\", \"Viva la vida\", \"Lost!\", \"Lovers in Japan\" e \"Strawberry Swing\". \"Life in Technicolor ii\", invece, venne inserita nella scena finale del film \"Una notte al museo 2 - La fuga\".\nDall'album venne scartato \"Lhuna\", brano realizzato con la collaborazione di Kylie Minogue, in quanto non era in linea con il resto dell'album. Tuttavia venne pubblicato come singolo per beneficenza per l'associazione \"Red Wire\", per il World Aids Day.\nLa band si \u00e8 avvalsa della collaborazione di due produttori di prim'ordine: il primo \u00e8 Brian Eno, storico produttore di alcuni album degli U2 e gi\u00e0 collaboratore dei Coldplay nell'uso di sintetizzatori e campionamenti per alcuni brani tratti dai precedenti album. Il secondo \u00e8 Timbaland, il quale vanta una notevole esperienza nel settore ed ha gi\u00e0 coadiuvato numerosi artisti di prima grandezza del panorama pop internazionale. Ai due si \u00e8 aggiunto inoltre l'ausilio dell'ingegnere del suono Markus Dravs, quest'ultimo collaboratore di artisti come Bj\u00f6rk e Depeche Mode. La sonorit\u00e0 del nuovo disco sono influenzate dall'atmosfera e dal patchwork di immagini e sensazioni del mondo latino, visitato dai Coldplay durante un loro tour. Inoltre, grande importanza \u00e8 stata riservata all'acusticit\u00e0 dei brani, visto che Berryman, Champion e Buckland hanno fortemente voluto suonare all'interno delle chiese di Barcellona per trovare la giusta ispirazione e l'esatta commistione data dal rapporto fra ambiente e produzione di suono. I Coldplay hanno lasciato il segno nel capoluogo catalano, tanto che Josep Guardiola, tecnico del Barcellona e grandissimo ammiratore del gruppo, ha ordinato che prima di ogni partita casalinga del Barcellona gli amplificatori del Camp Nou facciano suonare \"Viva la vida\".\nLe sessioni di registrazione sono avvenute in un nuovo studio, diverso da quelli precedentemente utilizzati per i tre album precedenti. I Coldplay hanno fortemente voluto una piccola stanzetta per le sessioni di prova \u00abdi una capacit\u00e0 tale da poter accogliere solo i quattro musicisti\u00bb. \u00c8 stato scelto per lo scopo un vecchio forno, \"the Bakery\" situato a Londra. Il 15 maggio 2009 i Coldplay pubblicano gratuitamente online l'album dal vivo \"LeftRightLeftRightLeft\". Ai Grammy Award 2009 si confermano una delle band pi\u00f9 importanti del pianeta, portando a casa 3 premi: canzone dell'anno per \"Viva la vida\", miglior album rock e migliore performance pop di gruppo per \"Viva la vida\".\n\"Mylo Xyloto\" (2011-2013).\nNel mese di maggio 2011 il gruppo ha presentato una serie di indizi (video e immagini) che presentavano un susseguirsi di frasi che fanno parte del primo singolo del nuovo album, \"Every Teardrop Is a Waterfall\", annunciato il 31 maggio 2011 e reso disponibile in download dal 3 giugno sul loro sito ufficiale.\nNel 2011 la band ha dunque lavorato al quinto album studio, \"Mylo Xyloto\", pubblicato il 24 ottobre, prodotto in collaborazione con Brian Eno e Rihanna. I Coldplay durante un'intervista riguardante l'uscita dell'ultimo album avevano dichiarato \"Ci piace anche l'idea di scrivere una canzone di Natale\" infatti il 1\u00ba dicembre 2010 \u00e8 uscito il singolo natalizio intitolato \"Christmas Lights\", ma che non \u00e8 stato inserito in quest'ultimo album.\n\"Mylo Xyloto\" \u00e8 stato anticipato anche da \"Paradise\", pubblicato a settembre. Il 10 gennaio 2012 inizi\u00f2 a circolare nelle radio \"Charlie Brown\", uscito come terzo singolo il 3 febbraio dello stesso anno. Il 21 aprile, in occasione dello Record Store Day usc\u00ec in edizione limitata a copie il doppio singolo \"Up with the Birds/U.F.O.\" mentre il 4 giugno usc\u00ec il quinto singolo \"Princess of China\", realizzato con la partecipazione della cantante barbadiana Rihanna. Il 9 settembre 2012 parteciparono alla Cerimonia di chiusura dei XIV Giochi paralimpici estivi a Londra. Il loro spettacolo, lungo tutta la cerimonia, dur\u00f2 pi\u00f9 di due ore e ha visto esibirsi con loro anche Rihanna e Jay-Z.\nIl 25 settembre fu annunciata la pubblicazione di un documentario intitolato \"Live 2012\", il quale documenta le esperienze del gruppo durante lo svolgimento del Mylo Xyloto Tour. Il documentario venne successivamente pubblicato nei formati DVD/CD, CD/DVD, BD e download digitale il 19 novembre 2012, data in cui fu pubblicato il sesto ed ultimo singolo estratto da \"Mylo Xyloto\", \"Hurts Like Heaven\", il cui video musicale, che mostra alcune immagini provenienti dal fumetto \"Mylo Xyloto\", realizzato dai Coldplay insieme a Mark Osbourne, venne pubblicato l'8 ottobre. Il 20 aprile 2013, in occasione del Record Store Day, venne pubblicata un'edizione limitata di \"Hurts Like Heaven\" nel formato Picture disc, in allegato al primo numero della serie a fumetti \"Mylo Xyloto\".\nAnche per il \"Mylo Xyloto Tour\" i Coldplay hanno registrato il tutto esaurito poche ore dopo la messa in vendita online dei biglietti. Per il concerto alla Ricoh Arena di Coventry, ad esempio, i biglietti furono venduti tutti in 90 minuti.\n\"Ghost Stories\" (2013-2014).\nIl 9 agosto 2013, i Coldplay hanno annunciato di aver composto un brano inedito intitolato \"Atlas\", inserito nella colonna sonora del film \"\". Il singolo, previsto inizialmente per il 26 agosto sull'iTunes Store, \u00e8 stato pubblicato il 6 settembre nel Regno Unito e l'8 settembre in tutto il mondo. Il 25 febbraio 2014 il gruppo ha pubblicato a sorpresa il videoclip di un altro brano inedito, intitolato \"Midnight\" e diretto da Mary Wigmore. Rispetto alle precedenti pubblicazioni del gruppo, \"Midnight\" \u00e8 un brano caratterizzato da un sound maggiormente elettronico.\nIl 3 marzo il gruppo ha rivelato il titolo del sesto album in studio, \"Ghost Stories\", e la data di pubblicazione, fissata al 19 maggio 2014. Nello stesso giorno, \u00e8 stato reso disponibile il singolo apripista dell'album, \"Magic\". Il 29 aprile \u00e8 stato condiviso attraverso SoundCloud il brano d'apertura dell'album, \"Always In My Head\", trasmesso il giorno precedente durante la partecipazione di Chris Martin al programma di Zane Lowe su BBC Radio 1; nella stessa data inoltre \u00e8 stato reso disponibile per l'ascolto anche \"A Sky Full of Stars\", pubblicato come singolo il 2 maggio. Dall'album sono stati estratti anche \"True Love\" e \"Ink\", rispettivamente pubblicati il 14 agosto e il 13 ottobre.\nAlla pubblicazione dell'album il gruppo si \u00e8 imbarcato per un breve tour composto da sette date tenute tra aprile e luglio 2014, che li ha visti esibirsi tra New York, Parigi, Tokyo e Londra. Le migliori parti delle esibizioni sono state successivamente raccolte nel terzo DVD del gruppo, intitolato \"Ghost Stories Live 2014\" e pubblicato per il 24 novembre.\n\"A Head Full of Dreams\" e altre attivit\u00e0 (2014-2018).\nIl 28 ottobre 2014 il gruppo ha annunciato di aver composto un brano inedito intitolato \"Miracles\", il quale \u00e8 stato inserito nella colonna sonora del film \"Unbroken\", uscito a Natale 2014. Il brano \u00e8 stato reso disponibile per l'ascolto attraverso il canale YouTube del gruppo a partire dal 15 dicembre.\nNella serata del 4 dicembre, in occasione di un'intervista con Zane Lowe su BBC Radio 1, Chris Martin ha rivelato a sorpresa il titolo del settimo album in studio dei Coldplay, ovvero \"A Head Full of Dreams\": \nIl 2 novembre 2015 \u00e8 stata rivelata la copertina dell'album, accompagnata dalla data di pubblicazione, fissata al 4 dicembre dello stesso anno. Quattro giorni pi\u00f9 tardi \u00e8 stato pubblicato il singolo apripista dell'album, intitolato \"Adventure of a Lifetime\", e svelata la lista tracce, che include collaborazioni con Beyonc\u00e9, Tove Lo e Noel Gallagher. L'album debutta alla seconda posizione della classifica statunitense Billboard 200 e alla prima nella Official Albums Chart britannica. In quest'album il gruppo ha abbandonato il rock per passare al pop: tale scelta \u00e8 dovuta al fatto che secondo Chris Martin il rock \u00ab\u00e8 morto, \u00e8 finito\u00bb, mentre secondo il bassista Guy Berryman \u00abin giro c'\u00e8 un sacco di rock orribile\u00bb.\nIl 29 gennaio 2016 il gruppo ha pubblicato il video del brano \"Hymn for the Weekend\", estratto come secondo singolo dall'album il 5 febbraio. Sempre nel mese di febbraio il gruppo ha preso parte al Super Bowl 50 Halftime Show, eseguendo vari successi degli album precedenti e i brani di \"A Head Full of Dreams\". Il 22 aprile \u00e8 stato pubblicato il terzo singolo \"Up&amp;Up\", il cui videoclip ha ricevuto una candidatura ai Grammy Awards 2017 nella categoria \"Best Music Video\". Il 19 giugno \u00e8 stato reso disponibile il videoclip dell'omonimo \"A Head Full of Dreams\", pubblicato come quarto singolo agli inizi di ottobre 2016.\nIn occasione degli MTV Video Music Awards 2016 i Coldplay hanno vinto nella categoria \"Best Visual Effects\".\nIl 22 febbraio 2017, in occasione dei BRIT Awards 2017, in cui sono stati candidati con \"Hymn for the Weekend\" nelle categorie \"British Single of the Year\" e \"British Video\", il gruppo ha presentato per la prima volta dal vivo insieme al duo The Chainsmokers il brano inedito \"Something Just like This\", pubblicato come singolo nello stesso giorno. Il 2 marzo \u00e8 stato annunciato l'EP \"Kaleidoscope EP\", pubblicato il 14 luglio e anticipato dai singoli \"Hypnotised\", \"All I Can Think About Is You\" e \"Aliens\".\nIl 30 novembre 2018 hanno pubblicato sotto lo pseudonimo di Los Unidades il singolo \"E-Lo\", in collaborazione con Pharrell Williams e Jozzy, primo estratto dall'EP di artisti vari \"Global Citizen - EP 1\".\n\"Everyday Life\" (2019-2020).\nIl 22 novembre 2019 i Coldplay hanno pubblicato l'ottavo album in studio \"Everyday Life\", anticipato dal doppio singolo \"Arabesque/Orphans\" e dall'omonimo brano.\nPer la sua promozione sono stati appesi alcuni poster in bianco e nero ritraenti il gruppo e la data 22 novembre 1919 in alcune citt\u00e0 del mondo, tra cui Berlino, Hong Kong, Madrid e Sydney. Il primo concerto inerente al disco, invece, si \u00e8 svolto ad Amman, in occasione di un evento congiunto con YouTube durante il quale la formazione ha eseguito dal vivo la prima met\u00e0 \"Sunrise\" alle 4:00 e la seconda met\u00e0 \"Sunset\" alle 14:00.\nSempre in Giordania, il frontman Chris Martin ha rivelato di essere mal disposto nei confronti di future manifestazioni dal vivo come i concerti a causa delle conseguenze ambientali, spiegando che \u00abCi prenderemo del tempo nei prossimi anni per trovare un modo in cui i nostri tour possano non solo essere sostenibili ma anche avere degli effetti positivi\u00bb.\n\"Music of the Spheres\" (2021-presente).\nIl 29 aprile 2021 i Coldplay hanno annunciato un nuovo singolo intitolato \"Higher Power\" e pubblicato il seguente 7 maggio 2021, in concomitanza con la sua distribuzione presso la Stazione Spaziale Internazionale; la produzione \u00e8 stata affidata a Max Martin, con il quale il gruppo ha deciso di collaborazione anche al nono album. Il singolo \u00e8 stato promosso dal vivo attraverso vari eventi, tra cui i BRIT Awards 2021 e il Festival di Glastonbury (esecuzione preregistrata), oltre al video musicale diretto da Dave Meyers e diffuso l'8 giugno attraverso il canale YouTube del quartetto.\nIl 20 luglio 2021 \u00e8 stato annunciato il nono album \"Music of the Spheres\", pubblicato il 15 ottobre 2021, mentre tre giorni pi\u00f9 tardi \u00e8 stato reso disponibile il secondo singolo \"Coloratura\", distribuito solo digitalmente e non nelle radio a causa della sua durata di oltre dieci minuti. Il successivo singolo \"My Universe\", realizzato con i BTS, \u00e8 uscito il 24 settembre 2021 e ha regalato al gruppo la seconda numero uno nella Billboard Hot 100 statunitense.\nStile ed influenze.\nI Coldplay nel corso della loro carriera, in special modo nei primi tre album, hanno saputo rivitalizzare le atmosfere del movimento britpop (genere nato intorno agli anni novanta) unendolo con influenze del rock alternativo. Con \"Viva la vida or Death and All His Friends\" sono passati a uno stile meno individuale e pi\u00f9 in linea con le tendenze indie rock e pop degli ultimi anni. Allo stesso tempo la sperimentazione e la ricerca di nuove sonorit\u00e0 ed accostamenti non viene a mancare, ed \u00e8 lo stesso Chris Martin che afferma che \"Mylo Xyloto\" \u00e8 il migliore disco che la band potesse fare, e che se non ci saranno dei lavori migliori in futuro forse non ci sar\u00e0 futuro nemmeno per i Coldplay.\nCon \"Ghost Stories\" il gruppo ha dichiarato di voler tornare ad uno stile che pi\u00f9 gli appartenesse e pi\u00f9 somigliasse a quello dei primi due album (in \"Mylo Xyloto\" e \"Viva la vida or Death and All His Friends\" ci fu un netto distacco con il passato), inserendo brani acustici che pi\u00f9 si avvicinassero allo stile del primo album \"Parachutes\" ma anche sperimentando canzoni pi\u00f9 elettroniche; tuttavia in \"A Head Full of Dreams\" vi \u00e8 un ritorno alle sonorit\u00e0 pop di \"Mylo Xyloto\", con nette differenze rispetto al precedente album.\nUn gruppo che ha influenzato lo stile musicale dei Coldplay sono i norvegesi a-ha. Chris Martin al riguardo ha dichiarato: \nL'impegno sociale.\nFilantropia.\nLa band ha eseguito una versione leggermente modificata di \"A Message\", intitolata \"A Message 2010\", allo speciale telethon \"\", raccogliendo fondi per le vittime del terremoto di Haiti del 2010. Nel 2012 Album Artists ha organizzato una mostra composta da opere d'arte di \"Mylo Xyloto\" alla Proud Gallery di Camden, raccogliendo oltre sterline donate a Kids Company. Due anni dopo Martin si un\u00ec al gruppo di beneficenza Band Aid per la seconda volta, esibendosi insieme agli attuali artisti britannici e irlandesi in una nuova versione del brano \"Do They Know It's Christmas?\", che ha raccolto i fondi per la crisi dell'Ebola in Africa occidentale. Nel febbraio 2016, la band ha collaborato ancora una volta con Album Artists, questa volta mettendo all'asta pezzi realizzati da Pilar Zeta per il loro settimo album in studio \"A Head Full of Dreams\".\nI Coldplay hanno anche contribuito al disco \"Plastic Oceans Album\" di Artists' Project Earth, reso disponibile il 20 febbraio 2018 all'Ocean Plastics Crisis Summit di Londra per contrastare l'inquinamento da plastica. Nello stesso anno Lo stesso anno hanno preso parte al progetto \"Global Citizen - EP 1\" sotto lo pseudonimo di Los Unidades: il ricavato fu dirette agli sforzi dell'organizzazione di educazione e difesa verso la fine della povert\u00e0 estrema. Nel 2020 hanno reo disponibile il video di \"Trouble In Town\" (brano tratto da \"Everyday Life\"), i cui proventi dello streaming e della pubblicazione sono stati donati all'Innocence Project e all'African Children's Feeding Scheme. Inoltre, hanno dichiarato il loro sostegno anche a The Ocean Cleanup nel marzo 2021, sponsorizzando due moto d'acqua che raccolgono plastica dai fiumi inquinati prima che raggiunga il mare in Malaysia. Mesi dopo, la band ha annunciato una partnership a lungo termine con One Tree Planted per piantare un albero per ogni biglietto venduto al Music of the Spheres World Tour, che fa parte dei loro sforzi per rendere il tour pi\u00f9 sostenibile. Lo sforzo sar\u00e0 portato avanti attraverso un accordo di riforestazione globale e inizier\u00e0 in California, Romania, Haiti, Brasile e Ande.\nPolitica e attivismo.\nIl frontman Chris Martin si espresse contro l'invasione dell'Iraq del 2003 durante un concerto del Teenage Cancer Trust alla Royal Albert Hall di Londra, incoraggiando, inoltre, la folla del locale a cantare contro la guerra. Negli anni duemila partecip\u00f2 attivamente al dibattito politico negli Stati Uniti, appoggiando le campagne presidenziali di John Kerry e di Barack Obama. Nel 2009 i Coldplay iniziarono a prendere parte a Meat Free Mondays, una campagna gastronomica fondata da Paul McCartney avente lo scopo di aiutare a rallentare il cambiamento climatico eliminando il consumo di carne previsto per ogni luned\u00ec. Nel 2011 il gruppo rese disponibile il video di un brano intitolato \"Freedom for Palestine\", ricevendo oltre commenti in meno di un giorno, con i fan sia d'accordo che in disaccordo con il messaggio: tra questi, alcuni hanno minacciato di boicottarli e hanno creato un gruppo per scusarsi con Israele. Il post \u00e8 stato infine cancellato, ma Frank Barat di Oneworld ha dichiarato che \u00e8 stato effettivamente rimosso da Facebook dopo che migliaia di persone e post generati dal computer lo hanno segnalato come offensivo, anzich\u00e9 dalla direzione del gruppo.\nI Coldplay hanno sostenuto anche la comunit\u00e0 LGBTQ, suscitando polemiche con la loro esibizione allo spettacolo del primo tempo del Super Bowl 50, in quanto accusati di promuovere l'agenda gay dai conservatori per l'ultimo momento dello spettacolo, in cui il pubblico ha capovolto cartelli color arcobaleno con scritto \"Believe in Love\". Sono anche tra gli artisti che hanno firmato una lettera pubblica a sostegno dell'Equality Act negli Stati Uniti d'America. Nel giugno 2016 il quartetto si espresse in favore del referendum sull'adesione all'Unione Europea del Regno Unito; seguendo il risultato della Brexit, Martin ha commentato che questa decisione \u00abnon rappresenta noi o addirittura la maggior parte della nostra generazione e la generazione che ci segue\u00bb. Il 4 giugno 2017 Coldplay si sono esibiti al concerto di beneficenza \"One Love Manchester\" dedicato alle vittime colpite dall'attentato di Manchester del 22 maggio 2017, dove eseguirono anche \"Live Forever\" con Liam Gallagher. Mesi dopo si sono esibiti come ospiti speciali al Concerto per Charlottesville in seguito agli eventi del raduno Unite the Right rally. Nel novembre 2019, con la pubblicazione dell'album \"Everyday Life\", il gruppo ha espresso in maniera pi\u00f9 evidente le proprie posizioni contro il razzismo, la brutalit\u00e0 della polizia e la violenza armata."}
{"id": "2419929", "revid": "233579", "url": "https://it.wikipedia.org/wiki?curid=2419929", "title": "Fiume Ruzizi", "text": ""}
{"id": "2419931", "revid": "1543377", "url": "https://it.wikipedia.org/wiki?curid=2419931", "title": "Gran Premio del Belgio 1965", "text": "Il Gran Premio del Belgio 1965 fu la terza gara della stagione 1965 del Campionato mondiale di Formula 1, disputata il 13 giugno sul Circuito di Spa-Francorchamps.\nLa corsa vide la vittoria di Jim Clark su Lotus-Climax, seguito da Jackie Stewart su BRM e Bruce McLaren su Cooper-Climax.\nRichard Attwood, alla guida di una Lotus privata, fu vittima di un grave incidente a fine gara. Uscendo di pista centr\u00f2 un palo del telegrafo e la sua vettura si incendi\u00f2, ma fortunatamente ne usc\u00ec illeso."}
{"id": "2419932", "revid": "125882989", "url": "https://it.wikipedia.org/wiki?curid=2419932", "title": "Andr\u00e9 Lotterer", "text": "Carriera.\nLotterer ha corso sia nella Formula 3000 britannica, sia in quella tedesca, per poi essere scelto nel 2002 come collaudatore per la Jaguar Racing, team di Formula 1. Sul finire di stagione partecip\u00f2 alla Champ Car, correndo per Dale Coyne e portando a casa un punto. Dopo il ritiro di Eddie Irvine e la partenza di Pedro de la Rosa, a Lotterer furono preferiti come guide titolari Mark Webber e Ant\u00f4nio Pizzonia.\nSi trasfer\u00ec successivamente in Giappone, ottenendo ottimi risultati in Formula Nippon e nel campionato giapponese Super GT, competizione quest'ultima vinta nel 2006.\n24 Ore di Le Mans.\nNel 2011 ottiene il primo posto alla 24 Ore di Le Mans con Audi R18 TDI insieme a Beno\u00eet Tr\u00e9luyer e Marcel F\u00e4ssler, risultato bissato con gli stessi compagni l'anno successivo al volante dell'Audi R18 e-tron quattro. Lo stesso anno lui e suoi compagni sono i primi a vincere il titoli piloti del nuovo Mondiale Endurance.\nDopo aver concluso la 24 Ore di Le Mans 2013 con un quinto posto, torna alla vittoria nel 2014 con i compagni degli anni precedenti.\nFormula 1.\nNel 2002 viene scelto come collaudatore e terzo pilota del team Jaguar Racing.\nIl 20 agosto 2014 viene ufficializzato l'ingaggio del pilota tedesco da parte del team Caterham con il quale debutta in Formula 1 in Belgio, sul Circuito di Spa-Francorchamps, al posto di Kamui Kobayashi. In qualifica ottiene il ventunesimo tempo con pista umida, davanti al suo compagno di squadra, lo svedese Marcus Ericsson. In gara \u00e8 costretto al ritiro dopo un solo giro per un problema tecnico alla power unit. Alla vigilia dell'ultimo appuntamento stagionale, il Gran Premio di Abu Dhabi declin\u00f2 l'invito a ritornare al volante della monoposto..\nFormula E.\n2017-2018.\nNell'estate del 2017 viene ufficializzato l'ingaggio del tedesco da parte della Techeetah che ne segna cos\u00ec l'ingresso in Formula E. Nelle prime 3 gare della stagione ottiene risultati deludenti, a causa di un cattivo feeling con la vettura, venendo anche squalificato nel primo E-Prix. Il suo rendimento migliora nella gare successive, in cui ottiene anche due podi nell'E-Prix di Santiago e nell'E-Prix di Roma. Termina il campionato in ottava posizione con 64 punti.\n2018-2019.\nPer la stagione successiva viene confermato dal team. A Riyadh finisce la gara in 2\u00aa posizione ma a fine gara riceve una penalit\u00e0 per infrazione tecnica (inflitta anche al compagno di squadra Jean-\u00c9ric Vergne) finisce 5\u00ba. Il suo primo podio arriva nell'E-Prix di Roma grazie un secondo posto dietro a Mitch Evans, si ripete arrivando ancora secondo nell'E-Prix di Parigi. Termina la stagione all'8\u00ba posto con 86 punti e senza aver trovato la prima vittoria nella categoria.\n2019-2020.\nLa stagione successiva cambia team, passa alla Porsche. Nella prima gara stagionale conquista subito un podio, grazie un secondo posto a Riyadh. Finisce secondo anche nella prima gara dell'E-Prix di Berlino e chiude la stagione all'ottavo posto.\n2020-2021.\nViene confermato dalla Porsche insieme a Pascal Wehrlein. L'inizio non \u00e8 positivo, arrivano cinque gare senza punti. Nella seconda gara dell'E-Prix di Valencia conquista un altro secondo posto dietro a Jake Dennis. Durante la stagione sfiora il podio in altre due occasioni e chiude 17\u00ba in classifica finale.\n2021-2022.\nLotterer viene confermato dalla Porsche insieme a Pascal Wehrlein."}
{"id": "2419935", "revid": "228587", "url": "https://it.wikipedia.org/wiki?curid=2419935", "title": "Channel 10", "text": ""}
{"id": "2419942", "revid": "729019", "url": "https://it.wikipedia.org/wiki?curid=2419942", "title": "Fernand Cazenave", "text": "Biografia.\nDa giocatore ala (sia destra che sinistra) o estremo, milit\u00f2 tra la fine degli anni quaranta e i primi sessanta nel e nel , raggiungendo con entrambi i club la finale del campionato francese, rispettivamente nel 1950 e nel 1953.\nDisput\u00f2 6 incontri in Nazionale, tutti nel torneo del Cinque Nazioni, uno, quello d'esordio, nel torneo del (contro l'), il secondo in quello del (contro la ) e poi l'intera edizione del , la prima vinta dalla , seppur a pari merito di e .\nDivenuto allenatore guid\u00f2 il alla vittoria del suo primo (e, allo stato, unico) campionato nella stagione 1962-63 e a tre consecutivi tornei Yves-du-Manoir, all'epoca validi come Coppa di Francia; nel 1968 subentr\u00f2 a Jean Prat alla conduzione della Nazionale e realizz\u00f2, al suo primo anno da commissario tecnico, il Grande Slam nel Cinque Nazioni, il primo mai conseguito dalla ; fino al 1972, ultimo anno di guida della selezione nazionale, vinse anche il Cinque Nazioni 1970 e condusse due \"tour\", in Australia e Sudafrica, oltre a riportare la pi\u00f9 prestigiosa vittoria contro l', 37-12 nel Cinque Nazioni 1972 che costituisce tuttora l'affermazione con pi\u00f9 largo margine sui rivali d'Oltremanica (eguagliata solo dal 31-6 conseguito 34 anni dopo, nel Sei Nazioni 2006).\nDopo la fine dell'esperienza di commissario tecnico, si dedic\u00f2 alla sua professione di insegnante di educazione fisica; la Federazione francese di rugby aveva nel frattempo istituito l'ufficio di Direttore Tecnico Nazionale, la cui carica fu offerta proprio a Cazenave, che cos\u00ec divenne il primo a ricoprire tale ruolo federale.\nCazenave mor\u00ec nel gennaio 2005 a Mont-de-Marsan all'et\u00e0 di 80 anni, per le conseguenze della malattia di Alzheimer diagnosticatogli circa tre anni prima."}
{"id": "2419943", "revid": "196390", "url": "https://it.wikipedia.org/wiki?curid=2419943", "title": "Buena Vista Pictures Distribution", "text": ""}
{"id": "2419945", "revid": "767487", "url": "https://it.wikipedia.org/wiki?curid=2419945", "title": "Il successo", "text": "Il successo \u00e8 un film del 1963 diretto da Mauro Morassi, con protagonisti Vittorio Gassman e Jean-Louis Trintignant, la stessa coppia che l'anno precedente fu protagonista de \"Il sorpasso\" di Dino Risi; a quest'ultimo si deve parte della regia anche di questo film, da lui portato a termine.\nTrama.\nIl trentottenne intellettuale Giulio Cerioni \u00e8 un uomo infelice, che cerca il successo attraverso una grossa speculazione edilizia in Sardegna. Non avendo il denaro per acquistare il terreno, Giulio si fa in quattro per avere dei prestiti da vecchie conoscenze, fino a perdere ogni dignit\u00e0. Alla fine riesce ad ottenere il denaro necessario, sacrificando per\u00f2 la vita di familiari e amici, agli occhi dei quali appare ora come una persona diversa. Perde il suo unico amico, Sergio, e la moglie, Laura, in cambio di una vita da ricco ma senza amici e amore."}
{"id": "2419946", "revid": "599013", "url": "https://it.wikipedia.org/wiki?curid=2419946", "title": "Giulia Pincerato", "text": "Carriera.\nGiulia Pincerato inizia la sua carriera pallavolistica nella squadra giovanile di Legnaro, nel 1999. Nel 2000, a tredici anni, fa il suo esordio in Serie B2 con il , squadra con la quale ottiene, l'anno seguente, la promozione in B1. Tra il 2002 e il 2003 fa parte del Club Italia, per poi tornare nuovamente a Padova nel 2003, ottenendo una seconda promozione, questa volta in Serie A2, facendo il suo esordio nella serie cadetta nella stagione 2004-05. Nell'estate del 2004 vince la medaglia d'oro al Campionato europeo Under-19, mentre nel 2005 vince la medaglia di bronzo ai XV Giochi del Mediterraneo, con la nazionale maggiore.\nNel 2005-06 gioca nella Esperia Cremona Pallavolo, per poi arrivare, nel 2006-07, all'ambiziosa Sassuolo Volley. Con la squadra emiliana vince la Coppa Italia di categoria e ottiene la promozione in Serie A1, categoria nella quale fa il suo debutto nella stagione 2007-08.\nDopo una buona stagione a Sassuolo, viene acquistata dalla Pallavolo Sirio Perugia per la stagione stagione 2008-09; utilizzata come titolare, si alterna con Kim Staelens. Con la squadra umbra conquista il terzo posto nella Champions League 2009; alla fine della stagione viene nuovamente convocata nelle file della nazionale maggiore italiana, vincendo la medaglia d'argento al Montreux Volley Masters e la medaglia d'oro alla XXV Universiade.\nNell'annata 2010-11 viene ingaggiata dal Parma Volley Girls in Serie A2, con la quale vince il campionato e ottiene la promozione nella massima serie; la stagione successiva passa al GSO Villa Cortese.\nNella stagione 2012-13 viene ingaggiata dal Cuatto Volley Giaveno, squadra neopromossa in Serie A1, mentre in quella successiva \u00e8 al Volley 2002 Forl\u00ec, con la quale retrocede in Serie A2, categoria dove milita nella stagione 2014-15 con la Beng Rovigo Volley.\nNell'annata 2015-16 si trasferisce in Romania, per militare nel Clubul Sportiv Municipal Bucure\u0219ti, club della Divizia A1, con cui si aggiudica la Challenge Cup. Nell'annata 2016-17 rientra nella massima divisione italiana col Neruda Volley di Bronzolo, stessa categoria dove milita anche nella stagione 2017-18 con il River Volley di Piacenza e in quella 2018-19 con il .\nPer la stagione 2019-20 si accorda con l', nel campionato di Serie A2: tuttavia a campionato in corso viene ceduta al , nella stessa categoria."}
{"id": "2419947", "revid": "1498232", "url": "https://it.wikipedia.org/wiki?curid=2419947", "title": "Rovereto (disambigua)", "text": ""}
{"id": "2419954", "revid": "131358", "url": "https://it.wikipedia.org/wiki?curid=2419954", "title": "Coventry City F.C.", "text": ""}
{"id": "2419956", "revid": "125722285", "url": "https://it.wikipedia.org/wiki?curid=2419956", "title": "Commissione alleata di controllo", "text": "Il Consiglio alleato di controllo o Autorit\u00e0 alleata di controllo (in inglese: \"Allied Control Council\" o \"Allied Control Authority\", sigla \"ACC\", in tedesco: \"Alliierter Kontrollrat\"), noto anche come le quattro potenze (in tedesco: Vier M\u00e4chte), era l'organo di governo politico militare delle zone di occupazione alleate in Germania e Austria, occupate dagli alleati alla fine della Seconda guerra mondiale. I suoi membri erano gli Stati Uniti d'America, il Regno Unito e l'Unione Sovietica. Successivamente fu aggiunta, tramite una votazione, la Francia, che per\u00f2 non ebbe incarichi. Il Consiglio aveva sede a Berlino-Sch\u00f6neberg ed era articolato in commissioni e sottocommissioni, in cui furono impegnate circa 1.500 persone. Il Consiglio \u00e8 stato convocato per determinare diversi piani per l'Europa del dopoguerra, compreso come cambiare i confini e trasferire le popolazioni nell'Europa orientale e in Germania. Poich\u00e9 le quattro potenze alleate si erano unite in un condominio che affermava il potere supremo in Germania, il Consiglio alleato di controllo alleato fu l'unica autorit\u00e0 sovrana legale per la Germania nel suo insieme, sostituendo il governo civile estinto della Germania nazista.\nNecessit\u00e0 di un accordo.\nDopo la morte di Adolf Hitler, Karl D\u00f6nitz divenne presidente della Germania e Joseph Goebbels divenne cancelliere in base all'ultimo testamento politico di Hitler. Goebbels si suicid\u00f2 subito dopo e fu sostituito da Lutz Graf Schwerin von Krosigk, che per\u00f2 rifiut\u00f2 il titolo di cancelliere e divenne Primo ministro. D\u00f6nitz autorizz\u00f2 la stipula, a Reims, di una resa incondizionata di tutte le forze militari tedesche, che entr\u00f2 in vigore l'8 maggio 1945. D\u00f6nitz ed il suo governo non furono riconosciuti dagli Alleati e furono arrestati il 23 maggio 1945 dall'Esercito Britannico. L'Accordo della Resa della Germania usato dagli alleati a Reims fu modellato similmente a quello usato qualche giorno prima in occasione della resa delle truppe tedesche in Italia. Quindi gli Alleati non usarono quello che era stato stabilito per la resa della Germania dalla \"Commissione Europea di Sorveglianza\" (EAC). Ci\u00f2 cre\u00f2 un problema legale per gli Alleati, poich\u00e9 sebbene l'esercito tedesco si fosse arreso in modo incondizionato, il governo civile tedesco non era stato incluso nella resa. Questa questione fu giudicata molto importante, dato che Hitler aveva usato la \"resa civile\" e non specificamente \"militare\" del 1918 come pretesto per riprendere la questione \"Stab in the back\" (\"Pugnalata alla schiena\"). Gli alleati, per evitare il sorgere di una Germania ostile, decisero di non riconoscere D\u00f6nitz, ma piuttosto di firmare un documento fra le quattro potenze, in modo da creare la Commissione alleata di controllo.\nStipulazione.\nIl 5 giugno 1945, a Berlino, i maggiori esponenti delle quattro potenze occupanti firmarono una Dichiarazione Comune riguardo alla Sconfitta della Germania (la cosiddetta \"Dichiarazione del 1945\"), che abol\u00ec formalmente ogni forma di governo dalla nazione:\nQuest'imposizione era in linea con l'Articolo 4 del Metodo di Resa che era stato incluso in modo che il documento EAC, o qualcosa di simile, pot\u00e9 essere imposto ai tedeschi dopo la resa militare. L'Articolo 4 stabiliva:\nIn realt\u00e0, certamente, ogni autorit\u00e0 civile tedesca cess\u00f2 di esistere alla morte di Hitler e pi\u00f9 tardi con la caduta di Berlino. Queste dichiarazioni delle Nazioni Unite furono formalizzate solo \"de facto\" e diedero alla Germania solide basi politiche con il controllo alleato. Tuttavia il reale esercizio del potere avvenne con l'\"Accordo sul Metodo di Controllo in Germania\", stipulato a Londra da Regno Unito, Stati Uniti ed URSS il 14 novembre 1944, basato sul lavoro della Commissione Europea di Sorveglianza. La Germania fu divisa in tre zone di occupazione, una britannica, una statunitense ed una sovietica, e le regole di ogni zona furono stabilite dai rispettivi generali delle tre nazioni (successivamente fu aggiunta una zona di occupazione francese)."}
{"id": "2419959", "revid": "30580", "url": "https://it.wikipedia.org/wiki?curid=2419959", "title": "Gran Premio di Francia 1965", "text": "Il Gran Premio di Francia 1965 fu la quarta gara della stagione 1965 del Campionato mondiale di Formula 1, disputata il 27 giugno sul Circuito di Clermont-Ferrand.\nLa corsa vide la vittoria di Jim Clark su Lotus-Climax, seguito da Jackie Stewart su BRM e da John Surtees su Ferrari."}
{"id": "2419973", "revid": "62748", "url": "https://it.wikipedia.org/wiki?curid=2419973", "title": "Breccia", "text": ""}
{"id": "2419979", "revid": "2224785", "url": "https://it.wikipedia.org/wiki?curid=2419979", "title": "Mariano Gabriele", "text": "Biografia.\nLaureato in storia moderna.\nAutore di volumi, saggi e articoli di carattere storico-militare, e in particolare di storia e politica navale. Direttore Generale presso il Ministero del bilancio e della programmazione economica dal 1967 al 1995, libero docente di storia del Risorgimento e poi professore incaricato, ha insegnato storia e politica navale presso l'Istituto Universitario Navale di Napoli (1960-1969) e storia e politica navale e storia contemporanea presso l'Universit\u00e0 La Sapienza di Roma (1960-1985), nonch\u00e9 storia moderna presso l'universit\u00e0 Gabriele D'Annunzio di Chieti (1968-70).\n\u00c8 stato membro per molti anni del Comitato di Politica Economica della CEE (Commissione Economica Europea) e capo-delegazione aIl'ONU, alla NATO e al Consiglio d'Europa. Consulente per la storia dello Stato Maggiore della Marina e della Commissione Italiana di Storia Militare, collabora con gli Uffici Storici dell'Esercito e della Marina. \u00c8 stato vicepresidente, dal 2008 presidente dal 2010 presidente onorario della Societ\u00e0 Italiana di Storia Militare. \u00c8 membro dei comitati scientifici di riviste, tra cui la Rivista Marittima e il Bollettino d'Archivio dell'Ufficio storico della Marina Militare, nonch\u00e9 della collana \"Fvcina di Marte\" (Aracne editrice).\nOpere principali.\nVoci nel Dizionario Biografico degli Italiani.\nLa posta di Clio, \"Giornale di Medicina militare\", 158 (2008), 1-2 (gennaio-giugno) pp. 203-08, 3 (luglio-settembre) pp. 397-402, 4 (ottobre-dicembre) pp. 629-36; 159 (2009), 1 (gennaio-aprile) pp. 117-20, 2 (maggio-agosto) pp. 249-55, 3 (settembre-dicembre) pp. 365-71."}
{"id": "2419980", "revid": "767487", "url": "https://it.wikipedia.org/wiki?curid=2419980", "title": "Open 13 2008", "text": "L'Open 13 2008 \u00e8 stato un torneo di tennis giocato sul cemento indoor. \n\u00c8 stata la 16\u00aa edizione dell'Open 13,che fa parte della categoria International Series nell'ambito dell'ATP Tour 2008. \nSi \u00e8 giocato al Palais des Sports di Marsiglia in Francia, \ndall'11 al 17 febbraio 2008.\nCampioni.\nSingolare.\n Andy Murray ha battuto in finale Mario An\u010di\u0107, 6\u20133, 6\u20134\nDoppio.\n Martin Damm / Pavel V\u00edzner hanno battuto in finale Yves Allegro / Jeff Coetzee, 7\u20136(0), 7\u20135"}
{"id": "2419985", "revid": "1543377", "url": "https://it.wikipedia.org/wiki?curid=2419985", "title": "Sky &amp; Telescope", "text": "Sky &amp; Telescope (S&amp;T) \u00e8 una rivista mensile statunitense che copre tutti gli aspetti dell'astronomia amatoriale, inclusi:\nGli articoli includono discussioni dettagliate sulle ultime scoperte, frequentemente con la partecipazione di scienziati. \"Sky &amp; Telescope\" \u00e8 completamente a colori e include fotografie del cielo sia amatoriali che professionali, tabelle e carte degli eventi astronomici imminenti.\nS&amp;T ha iniziato le sue pubblicazioni nel 1941 dalla fusione di due separate riviste, \"The Sky\" e \"The Telescope\". Attualmente \u00e8 pubblicata dalla Sky Publishing Corporation."}
{"id": "2419986", "revid": "73125", "url": "https://it.wikipedia.org/wiki?curid=2419986", "title": "Sky and Telescope", "text": ""}
{"id": "2419993", "revid": "767487", "url": "https://it.wikipedia.org/wiki?curid=2419993", "title": "Teen Idles (EP)", "text": "Teen Idles \u00e8 un EP postumo del gruppo hardcore punk omonimo, pubblicato nel 1996 da Dischord Records per commemorare la centesima pubblicazione dell'etichetta. L'EP contiene materiale da due sessioni di registrazione della band del febbraio e aprile 1980. Le tracce 1 e 3 sono state composte con il nome\"The Slinkees\", ossia il nome con cui la band si faceva chiamare prima dell'arrivo di Nathan Strejcek alla voce."}
{"id": "2419995", "revid": "124721966", "url": "https://it.wikipedia.org/wiki?curid=2419995", "title": "Costa Luminosa", "text": "Costa Luminosa \u00e8 una nave da crociera della compagnia genovese Costa Crociere.\nStoria.\n\u00c8 stata costruita da Fincantieri nello stabilimento di Marghera, il varo tecnico \u00e8 avvenuto il 27 giugno 2008, consegnata ufficialmente alla compagnia il 30 aprile 2009 con una cerimonia, dopo brevi crociere di \u00ab\"vernissage\"\u00bb toccando Croazia, Grecia, Turchia e Malta, \u00e8 stata battezzata insieme a \"Costa Pacifica\" il 5 giugno 2009 a Genova, entrando nel Guinness dei primati grazie al doppio battesimo.\nCaratteristiche.\n\"Costa Luminosa\" dispone di cabine, per un massimo di passeggeri.\nDispone di 4 ristoranti, 11 bar, 3 piscine: una con copertura in vetro semovente; una esterna; una interna nell'area \"Samsara Spa\", il centro di bellezza presente sulle ultime unit\u00e0 Costa Crociere. Dispone inoltre di un cinema 4D.\nNell\"'Atrio Supernova\" \u00e8 esposta la statua \"Donna Sdraiata 2004\" di Fernando Botero acquistata dalla compagnia.\n\u00c8 leggermente pi\u00f9 lunga delle navi di classe Concordia della flotta Costa ma ha una stazza minore. Questo perch\u00e9 ha una larghezza inferiore: come le navi \"Costa Mediterranea\", \"Costa Atlantica\" e \"Costa Deliziosa\", \"Costa Luminosa\" \u00e8 infatti una nave Panamax. La \"Luminosa\" e la sua gemella \"Deliziosa\" sono state le pi\u00f9 lunghe navi della flotta della Costa Crociere, fino all'entrata in servizio di Costa Diadema nel 2014\nI Ponti di \"Costa Luminosa\".\nI suoi 12 ponti destinati ai passeggeri sono dedicati alle diverse tipologie di pietre preziose:\nItinerari.\nNel 2015 dopo aver effettuato per tutta la stagione estiva, crociere nel Nord Europa nel Mar Baltico dove ha toccato Stoccolma (Svezia), Helsinki (Finlandia), San Pietroburgo (Russia) e Tallinn (Estonia), il 14 settembre la nave \u00e8 partita per il giro del mondo della durata di 98 giorni con itinerario Marsiglia (Francia), Barcellona (Spagna), Funchal (isola di Madeira, Portogallo), St. John's (Antigua e Barbuda), Castries (Saint Lucia), St. George's (Grenada), Cartagena de Indias (Colombia), e Puerto Lim\u00f3n (Costa Rica) nei Caraibi, attraversamento del Canale di Panama, Puerto Vallarta, Cabo San Lucas (Messico), San Diego, Los Angeles, San Francisco (Stati Uniti), Honolulu (Hawaii), Pago Pago (Samoa Americane), Suva, (isole Figi), Tauranga, Auckland, Waitangi (Nuova Zelanda), Sydney, Melbourne, Perth (Australia), Singapore, Malacca, Langkawi (Malaysia), Phuket (Thailandia), Colombo, Cochin, Goa/Mormugao, Bombai, (India), Dubai (Emirati Arabi), Salalah (Oman), Aqaba (Giordania), per proseguire con l'attraversamento del Canale di Suez (Egitto), Civitavecchia, Savona; crociera che ripeter\u00e0 nel gennaio 2016 con itinerario pi\u00f9 meridionale toccando Francia, Spagna, Brasile, Uruguay, Argentina, Cile, Polinesia Francese, Nuova Zelanda, Australia, India, Emirati Arabi, Egitto, Israele per un totale di 108 giorni.\nAttualmente effettua crociere nel Mar Mediterraneo e ai Caraibi."}
{"id": "2419997", "revid": "1544559", "url": "https://it.wikipedia.org/wiki?curid=2419997", "title": "Fiat 124 Sport Coup\u00e9", "text": "La Fiat 124 Sport Coup\u00e9 \u00e8 un'autovettura prodotta dalla FIAT dal 1967 al 1975. Il modello fu anche prodotto dalla SEAT su licenza FIAT.\nStoria.\nA seguito del successo della Fiat 124 furono preparate le versioni sportive della vettura, la 124 Sport Coup\u00e9 e la 124 Sport Spider. Nonostante fossero derivate, non condivisero la stessa piattaforma. La 124 Sport Coup\u00e9 fu progettata dal Centro Stile Fiat diretto dall'ingegner Mario Boano, coadiuvato in questa occasione dal figlio Paolo. La 124 Sport Spider fu invece opera della carrozzeria Pininfarina.\nEra una vettura a quattro posti e fu venduta con quattro motori: 1438, 1592, 1608 e 1756 cm\u00b3, tutti bialbero FIAT. La differenza tra un propulsore e l'altro risiedeva nella modifica della corsa e dell'alesaggio. Il cambio era a cinque rapporti, optional sulla prima edizione e di serie sulle successive.\nLa 124 Coup\u00e9 fu commercializzata in tre serie: AC, BC e CC.\nLa 1\u00aa serie (1967 - 1969).\nLa prima serie, con codice VIN ZFA124AC, \u00e8 stata lanciata al Salone di Ginevra, esattamente un anno dopo la berlina e contemporaneamente alla versione familiare.\nFin dalle prime prove su strada effettuate dalle riviste specializzate come Quattroruote, vennero rimarcati come lati positivi dell'auto la configurazione di 2+2 con i posti posteriori piuttosto confortevoli, un motore a doppio albero a camme con un carburatore doppio corpo Weber che consentivano delle buone prestazioni. I freni a disco sulle quattro ruote e l'impianto sospensivo la portavano anche ad avere una buona tenuta di strada.\nLa 124 Coup\u00e9 ebbe immediatamente un buon successo commerciale anche grazie al pregio di un buon prezzo di vendita.\nTra i lati negativi, rilevati sempre nelle stesse prove su strada, vi erano un consumo di carburante superiore alla media, una limitata capacit\u00e0 di carico del bagagliaio e una carenza nella tenuta dalle infiltrazioni d'acqua.\nSebbene prodotta in un gran numero di esemplari, oggi \u00e8 una vettura estremamente rara.\nLa 2\u00aa serie (1969 - 1972).\nLa BC fu presentata al Salone dell'automobile di Torino nel novembre del 1969. Fu ritoccata esteticamente e nella meccanica.\nUna tra le modifiche stilistiche pi\u00f9 importanti fu la rivisitazione del frontale ad opera del \u201cCentro Stile Fiat\u201d, ora con una calandra pi\u00f9 alta e regolare estesa a tutta la larghezza della vettura. Il cofano motore si trov\u00f2 cos\u00ec ad essere ridisegnato. Il modello fu provvisto di quattro fari anteriori della stessa dimensione. Il frontale anteriore assomigliava cos\u00ec a quello montato sulla Fiat Dino. La parte posteriore era troncata, simile quindi a molte vetture italiane dell'epoca. I fari posteriori erano pi\u00f9 grandi rispetto alla versione precedente.\nNei primo anno di vendita, fu proposta con due motorizzazioni, bialbero FIAT: quella della serie precedente e quella derivata dalla Fiat 125 con cilindrata portata a 1608\u00a0cm\u00b3, alimentata con due carburatori a doppio corpo Weber 40 IDF posizionati verticalmente. Quest'ultimo motore tra l'altro equipagger\u00e0, a partire dal 1971, la monoposto Abarth SE 025 del campionato monomarca Formula Italia.\nProdotta su licenza dalla SEAT, ebbe un notevole successo anche in Spagna. Al Salone dell'automobile di Barcellona del 1972, il carrozziere Pedro Serra present\u00f2 la versione spider della \"Sport Coup\u00e9\" che venne posta in vendita al prezzo di 400.000 Peseta e realizzata in piccola serie.\nLa 3\u00aa serie (1972 - 1975).\nNell'agosto del 1972 la FIAT present\u00f2 la terza serie della 124 Coup\u00e9, denominata \u201cCC\u201d; fu poi commercializzata nel gennaio del 1973.\nRispetto alle serie precedenti la \u201cCC\u201d conserv\u00f2 la carrozzeria, ma venne rivisto il frontale. Quest'ultimo venne diviso in tre parti, con la parte centrale (la calandra) rettangolare ed in forte rilievo. Il cofano mantenne la sua linea, ma fu installata una presa d'aria cromata. Sui fianchi una robusta modanatura cromata, con una banda di caucci\u00f9, correva lungo tutta la lunghezza dell'autovettura, accentuando la linea elegante. Alla base del lunotto, venne installata una griglia di ventilazione. Al retrotreno, i fari ora erano verticali ed avevano all'estremit\u00e0 delle alette che permettevano all'aria di percorrere dei tragitti aerodinamici rispetto al paraurti. \nGli interni furono fatti in velluto, e diedero alla vettura un'impronta lussuosa di alta qualit\u00e0. Anche la motorizzazione posizion\u00f2 questa versione nel segmento delle coup\u00e9 di lusso. I motori, derivati dalla Fiat 132, avevano una cilindrata di 1592 e 1756\u00a0cm\u00b3. Con i numerosi cambiamenti, la versione \u201cCC\u201d and\u00f2 incontro ad una clientela esigente. Il prezzo di vendita era il doppio di quello della prima serie \"AC\", ma bisogna tenere conto dell'inflazione del 14% annuale durante tutti gli anni settanta.\nUn'ultima versione della 124 Coup\u00e9 fu presentata nel gennaio del 1975. Quest'ultimo modello richiamava la \u201c\u201dCC\u201d e fu pensata principalmente per le esigenze del mercato degli Stati Uniti d'America. La produzione del modello fu breve, e dur\u00f2 fino alla fine del 1975, quando la FIAT termin\u00f2 la produzione della 124 Coup\u00e9.\nLa Fiat 124 Coup\u00e9 prodotta all'estero.\nLa 124 Coup\u00e9 \u00e8 stata fabbricata anche dalla SEAT, in Spagna, su licenza Fiat. Fu denominata SEAT 124 Coup\u00e9, e si ispir\u00f2 alle ultime due versioni italiane, la \u201cBC\u201d e la \u201cCC\u201d.\nLa SEAT 124 Coup\u00e9 fu presentata al Salone di Barcellona del 1970 con un motore di 1608\u00a0cm\u00b3 di cilindrata sviluppante 110 cv. Questa vettura \u00e8 stata la prima grande coup\u00e9 della SEAT dopo il successo della SEAT 850 Coup\u00e9.\nNel 1973 ne fu rivisitata la carrozzeria, come l'originale italiana, e fu dotata del motore della SEAT 132 di 1756\u00a0cm\u00b3, erogante 118 cv.\nProduzione.\nLa produzione globale della \"124 Sport Coup\u00e9\" fu di circa 310.000 esemplari, dei quali:"}
{"id": "2419998", "revid": "395975", "url": "https://it.wikipedia.org/wiki?curid=2419998", "title": "Automotrice M4", "text": ""}
{"id": "2420000", "revid": "192549", "url": "https://it.wikipedia.org/wiki?curid=2420000", "title": "Boemondo II di Antiochia", "text": ""}
{"id": "2420002", "revid": "1543377", "url": "https://it.wikipedia.org/wiki?curid=2420002", "title": "Helmsdorf", "text": "Helmsdorf \u00e8 una frazione della citt\u00e0 tedesca di Dingelst\u00e4dt.\nStoria.\nIl 1\u00ba gennaio 2019 il comune di Helmsdorf venne aggregato alla citt\u00e0 di Dingelst\u00e4dt."}
{"id": "2420004", "revid": "125305770", "url": "https://it.wikipedia.org/wiki?curid=2420004", "title": "Motore Nissan HR", "text": "I motori HR costituiscono una famiglia di motori a scoppio prodotti a partire dal 2004 dall'alleanza tra la Casa automobilistica francese Renault e quella giapponese Nissan.\nCaratteristiche e versioni.\nI motori che compongono questa famiglia sono svariati e con diverse configurazioni ed architetture. Si va quindi dal tricilindrico al quadricilindrico, dall'aspirato al sovralimentato. Tali motori coprono una gamma che va dal litro agli 1.6 litri. Sono pertanto motori per applicazioni su vetture di fascia bassa e media. Da questi motori \u00e8 stato derivato un 1.4 sovralimentato che a partire dal 2009 ha fatto il suo esordio su modelli di fascia media della Renault, ma che non avrebbe mai trovato applicazione su alcun modello Nissan. Tale motore avrebbe comunque dato origine ad una famiglia di motori detta \"Type H\" o \"Bloc H\", e che si sarebbe ampliata con l'arrivo di altri motori derivati da quelli appartenenti alla famiglia \"HR\".\nLe caratteristiche in comune ai motori \"HR\" sono:\nDi seguito vengono illustrate le caratteristiche specifiche dei motori della famiglia \"HR\", famiglia che si tende a suddividere in pi\u00f9 sottocategorie o serie.\nSerie DE.\nAppartengono a questa serie i motori \"HR\" aspirati. Solo quelli da un litro e da 1,2 litri sono tricilindrici, mentre i restanti sono a 4 cilindri.\nVersioni da 1 litro: HR10DE.\nSono esistite due differenti motorizzazioni aspirate da un litro fra quelle appartenenti alla famiglia Nissan \"HR\": occorre fare chiarezza per evitare confusione. La principale versione del motore \"HR10DE\" \u00e8 stata introdotta nel 2014 e durante la sua progettazione vide anche la partecipazione del colosso tedesco della Daimler AG, in virt\u00f9 dell'alleanza industriale di quest'ultimo con il gruppo Renault-Nissan. Questa versione viene quindi utilizzata anche in applicazioni Renault e Smart: presso la casa francese questo motore prende la sigla di , mentre dagli addetti ai lavori Daimler AG la sigla utilizzata \u00e8 M281. Questo motore \u00e8 caratterizzato da misure di alesaggio e corsa pari a 72,2 x 81,3 mm, per una cilindrata complessiva di 999 cm3. Tra le caratteristiche di questo motore vanno ricordate soluzioni atte alla riduzione degli attriti, come le punterie rivestite in DLC. Altra caratteristica \u00e8 la pompa dell'olio a portata variabile. Come motore \"HR10DE\", questo propulsore erogava una potenza massima compresa fra 71 e 73 CV a 6300 giri/min, mentre la coppia massima \u00e8 di 95 Nm a 3500 giri/min. Con tale sigla, esso \u00e8 stato montato solo sotto il cofano della Nissan Micra V 1.0 SCe, prodotta fra il marzo 2017 e l'agosto del 2019. Durante gli anni precedenti questo motore \u00e8 stato montato sotto il cofano di modelli Renault e Smart. Queste ultime applicazioni sono descritte nelle voci dedicate al motore Renault \"H4Da\" e al motore \"M281\" prodotto dalla Mercedes-Benz.\nLa seconda versione del motore \"HR\" da un litro \u00e8 stata introdotta nel 2015. Questa motorizzazione \u00e8 la meno potente della famiglia, essendo solamente da un litro e, per di pi\u00f9, aspirata. Le misure caratteristiche di questo tricilindrico, noto anche con la sigla \"BR10\", sono di 78\u00a0mm per l'alesaggio e di 69,7 per la corsa, per una cilindrata complessiva di 999 cm3. Con un rapporto di compressione pari ad 11,2:1, questo motore eroga una potenza massima di 73 CV, con una coppia massima di 98 Nm. \u00c8 stato fra l'altro progettato per funzionare anche ad etanolo e per questo venne previsto soprattutto per applicazioni destinate al mercato brasiliano. Tale motore \u00e8 stato montato sotto il cofano di:\nVersione da 1,2 litri: HR12DE.\nIl motore HR12DE \u00e8 un motore tricilindrico da 1198\u00a0cm\u00b3, cilindrata raggiunta mediante misure di alesaggio e corsa pari rispettivamente a 78x83,6\u00a0mm. La potenza massima \u00e8 compresa fra 68 CV a 5000 giri./min e 80 CV a 6000 giri/min, mentre la coppia massima raggiunge un picco compreso fra 104 e 108 Nm a 4000 giri/min. Tale motore \u00e8 stato montato su:\nVersione da 1.5 litri: HR15DE.\nIl 1.5 \"HR\" \u00e8 siglato come HR15DE secondo le convenzioni Nissan e rispetto ai precedenti \u00e8 un motore a 4 cilindri (cos\u00ec come peraltro anche il 1.6). Questo motore ha una misura dell'alesaggio di 78\u00a0mm, la quale, unita ad una corsa di 78.4\u00a0mm, consente di avere una cilindrata complessiva di 1498 cm\u00b3. La potenza massima \u00e8 di 108 CV a 6000 giri/min, con una coppia massima di 148 Nm a 4400 giri/min. Questo motore \u00e8 stato montato su:\nVersione da 1.6 litri: HR16DE o H4M.\nQuesto motore \u00e8 il risultato ottenuto allungando la corsa dei cilindri del 1.5 visto poco sopra. Sempre mantenendo inalterato l'alesaggio, la corsa \u00e8 stata portata da 78.4 ad 83.6\u00a0mm, per una cilindrata di 1598\u00a0cm\u00b3. Dal momento che esso \u00e8 nato in piena era Renault-Nissan, non va confuso con il 1.6 della Serie K, anch'esso di 1598\u00a0cm\u00b3, ma completamente diverso e prodotto esclusivamente dalla Renault. La Casa francese indica questo motore con la sigla H4M. Di seguito vengono descritte le principali caratteristiche ed applicazioni dei motori HR16DE, prodotto con potenze variabili fra 110 e 117 CV, pi\u00f9 alcune pi\u00f9 recenti versioni ibride.\nEsistono inoltre due varianti ibride, lanciate nell'estate del 2020 e differenti fra loro, sebbene basate su uno stesso motore. Partendo da quest'ultimo, esso \u00e8 un motore aspirato in configurazione monoalbero a due valvole per cilindro, della potenza massima di 91 CV. A tale propulsore vengono accoppiati due motori elettrici, uno adibito anch'esso all'azionamento delle ruote motrici (sempre quelle anteriori) e l'altro destinato a gestire il cambio per l'ottimizzazione dei cambi marcia. Il motore elettrico destinato a muovere la vettura eroga una potenza massima di 69 CV ed \u00e8 alimentato mediante una batteria che pu\u00f2 essere da 1,2 oppure da 10 kWh. E qui entrano in gioco le differenze fra i due motori ibridi disponibili, poich\u00e9 la batteria meno prestante \u00e8 prevista per una configurazione di tipo full-hybrid, con ricarica automatica mediante recupero dell'energia non sfruttata, mentre la batteria da 10 kWh \u00e8 prevista invece per una configurazione di tipo plug-in hybrid, con ricarica attraverso la presa domestica o le colonnine di ricarica. \nSerie DDT.\nAppartengono a questa serie tutti i motori \"HR\" sovralimentati tramite turbocompressore, ad eccezione del motore \"HR10DET\", facente parte di una categoria a s\u00e9 in quanto dotato di iniezione multipoint sequenziale indiretta nel condotto di aspirazione.Solo quello da un litro \u00e8 tricilindrico, mentre i restanti sono a 4 cilindri.\nVersione da 1 litro: HR10DDT.\nNoto anche con la sigla \"HRA1\", questo motore mantiene le stesse misure caratteristiche del motore \"HR10DE\", e quindi anche la cilindrata di 999\u00a0cm3. Questo motore \u00e8 stato utilizzato a partire dal 2010 su \"Nissan Micra Mk4\" e \"Nissan Juke Mk1\" in alcuni mercati. \u00c8 in grado di erogare una potenza massima di 117 CV ed \u00e8 stato sostituito a fine decennio da altri motori, sempre della famiglia \"HR\". In Renault prende la sigla H5Dt.\nVersione da 1,2 litri: HR12DDT.\nNoto anche come \"HRA2\", questo motore a 4 cilindri ha misure caratteristiche di 72,2 x 73,1\u00a0mm, per una cilindrata complessiva di 1197\u00a0cm3. Il motore \"HR12DDT\" incorpora soluzioni come la distribuzione a catena con fasatura variabile, il sistema Stop &amp; Start, il recupero dell'energia in frenata e la pompa olio a portata variabile. Tale motore fa anche parte della famiglia di motori Renault \"Type H\", dove viene indicato con la sigla \"H5Ft\".\nVersione da 1,3 litri: HR13DDT.\nSi tratta in pratica di una variante a corsa lunga del precedente 1.2: qui, grazie ad un nuovo albero motore con manovelle allungate, la corsa sale infatti da 73,1 ad 81,2, con conseguente incremento della cilindrata, che sale fino a 1333\u00a0cm3. Anche questo motore, come l'unit\u00e0 \"HR12DDT\", viene incluso nella famiglia di motori \"Type H\" utilizzati anche dalla Renault, che lo indica con la sigla \"H5Ht\".\nSerie DET: il motore \"HR10DET\".\nL'unica altra motorizzazione sovralimentata mediante turbocompressore \u00e8 anche l'unica a costituire la serie \"DET\" (iniezione sequenziale miultipoint indiretta nel condotto di aspirazione) dei motori \"HR\": nota alla Nissan con le sigle \"HR10DET\" o \"HRA0\", questo motore ha anch'esso una cilindrata di 999\u00a0cm3, raggiunge una potenza massima di 101 CV e viene anch'esso utilizzato dalla Renault, che lo indica come \"H4Dt\".\nSerie DDR: il motore \"HR12DDR\".\nIl motore \"HR12DDR\" \u00e8 un motore che rispetto agli altri motori della famiglia \"HR\" vanta numerose particolarit\u00e0 tecniche in pi\u00f9. Innanzitutto non \u00e8 un motore a ciclo Otto, ma \u00e8 un motore a ciclo Miller, cio\u00e8 con rapporto di compressione inferiore a quello di espansione. Nonostante ci\u00f2 il rapporto di compressione riesce comunque a raggiungere il notevole valore di 13:1. La sovralimentazione avviene poi mediante un compressore volumetrico. Tra le altre particolarit\u00e0 vanno segnalati la pompa dell'olio a portata variabile, le punterie rivestite in materiale antiattrito, cos\u00ec come pure le fasce elastiche e le valvole di scarico al sodio. Tale motore eroga una potenza massima di 98 CV a 5600 giri/min, con un picco di coppia pari invece a 143 Nm a 4400 giri/min.&lt;br&gt;\nIl motore \"HR12DDR\" \u00e8 stato montato su:"}
{"id": "2420005", "revid": "1543377", "url": "https://it.wikipedia.org/wiki?curid=2420005", "title": "Kallmerode", "text": "Kallmerode \u00e8 una frazione della citt\u00e0 tedesca di Leinefelde-Worbis.\nStoria.\nIl 1\u00ba gennaio 2019 il comune di Kallmerode venne aggregato alla citt\u00e0 di Leinefelde-Worbis."}
{"id": "2420006", "revid": "63727", "url": "https://it.wikipedia.org/wiki?curid=2420006", "title": "Renault H4JT", "text": ""}
{"id": "2420010", "revid": "1005847", "url": "https://it.wikipedia.org/wiki?curid=2420010", "title": "Referendum in Danimarca del 1972", "text": "Il referendum in Danimarca del 1972 si tenne il 2 ottobre ed ebbe ad oggetto l'adesione del Paese alla Comunit\u00e0 economica europea.\nEsso vide la prevalenza dei s\u00ec col col 63,2%; l'affluenza alle urne fu del 90,4%.\nLa legge di ratifica del Trattato di adesione alle Comunit\u00e0 europee fu approvata dal Folketing il successivo 11 ottobre e la Danimarca ader\u00ec alla Comunit\u00e0 europea il 1\u00ba gennaio 1973, assieme all'Irlanda ed al Regno Unito.\nContesto.\nSecondo l'articolo 20 della Costituzione danese, tutte le leggi che comportano limitazioni alla sovranit\u00e0 nazionale danese (come l'adesione alla Comunit\u00e0 europea) devono passare in Parlamento con l'approvazione dei cinque sesti dei parlamentari; qualora una tale legge non raggiunga la maggioranza necessaria ed il governo continui a sostenerla, deve essere indetto un referendum, come successe appunto caso dell'adesione alle Comunit\u00e0 europee nel 1972."}
{"id": "2420011", "revid": "339392", "url": "https://it.wikipedia.org/wiki?curid=2420011", "title": "Automotrice mc4", "text": ""}
{"id": "2420013", "revid": "339392", "url": "https://it.wikipedia.org/wiki?curid=2420013", "title": "Mc4", "text": ""}
{"id": "2420015", "revid": "339392", "url": "https://it.wikipedia.org/wiki?curid=2420015", "title": "M4 Ferrovie della Calabria", "text": ""}
{"id": "2420016", "revid": "767487", "url": "https://it.wikipedia.org/wiki?curid=2420016", "title": "TRIO!", "text": "TRIO! \u00e8 stato un \"supergruppo\" di genere jazz-fusion acustico attivo nel 2005.\nI membri fondatori furono Stanley Clarke (basso), Jean-Luc Ponty (violino elettrico) e B\u00e9la Fleck (banjo).\nLa gran parte del materiale eseguito dal gruppo proveniva dall'album di Ponty \"The Rite of Strings\", con Fleck al banjo al posto di Al Di Meola.\nFormato alla met\u00e0 del 2005, il gruppo si esib\u00ec in tour nella \"East Coast\" degli USA poi in Canada, Spagna, Svizzera e Paesi Bassi.\nSi esibirono anche in numerosi festival fra i quali il Newport Jazz Festival, Montreux Jazz Festival, il JVC Festival di Los Angeles, il Burlington Discover Jazz Festival di Burlington (Vermont), ed il Syracuse Jazz Festival di Syracuse (New York), in tale occasione l'evento venne intitolato, per iniziativa del sindaco, \"Bela Fleck, Stanley Clarke, and Jean-Luc Ponty Day\"."}
{"id": "2420025", "revid": "198277", "url": "https://it.wikipedia.org/wiki?curid=2420025", "title": "Loris Boni", "text": "Carriera.\nCresciuto nel Mocchetti, formazione di San Vittore Olona, passa poi alla Solbiatese, societ\u00e0 con la quale esordisce in Serie C a 17 anni.\nBoni viene acquistato nel 1971 dalla , nelle cui file fa il suo esordio in Serie A un paio di mesi prima di compiere 19 anni.\nTecnicamente \u00e8 un mediano di buone qualit\u00e0 agonistiche, capace di supportare il centrocampo tanto in fase propulsiva quanto in quella di contenimento, svolgendo compiti di raccordo.\nNel primo anno di permanenza nella massima serie si rivela fra i giovani pi\u00f9 interessanti del torneo, guadagnandosi anche la maglia azzurra; rimane famosa una sua rete segnata all', a Milano, in una partita terminata 4-4.\nNella stagione 1972-1973 segna il gol decisivo nella vittoriosa trasferta contro il Torino che sancisce la salvezza della squadra ligure, condannando alla retrocessione l'Atalanta al termine di un testa a testa durato fino all'ultima giornata.\nNell'estate 1975 passa alla per 800 milioni di lire, ma in giallorosso non riesce a ripetere la positiva esperienza in blucerchiato. Se nel club sampodoriano era stato per quattro stagioni cursore infaticabile del centrocampo, nella capitale non riesce a dare il meglio di s\u00e9. L'allenatore Nils Liedholm, dopo averlo inizialmente provato come tornante, lo ha riportato nel suo ruolo naturale di mediano, ma senza apprezzabili risultati. Non va meglio con l'avvento in panchina di Gustavo Giagnoni. Nell'arco di quattro stagioni non mette a segno nessun goal in campionato, ma realizza la rete del decisivo 2-0 che permette alla sua squadra di eliminare la rivale svedese \u00d6sters IF nei sedicesimi di finale della Coppa UEFA 1975-1976, competizione nella quale gioca tutte le 6 partite.\nViene ceduto al in vista del campionato di Serie A 1979-1980, al termine del quale la societ\u00e0 abruzzese si classifica all'ultimo posto, retrocedendo in seconda divisione. Boni disputa 23 gare sia nel torneo in massima serie che nella successiva stagione fra i cadetti.\nA seguire gioca altri due campionati in Serie B con la maglia della Cremonese, poi scende in Serie C a Novara e Legnano, prima di chiudere nell'Interregionale con il Fanfulla di Lodi e dedicarsi all'attivit\u00e0 di allenatore, svolta prevalentemente nelle serie dilettantistiche.\nIn carriera ha totalizzato complessivamente 208 presenze e 5 reti in Serie A e 63 presenze e una rete in Serie B."}
{"id": "2420033", "revid": "2091899", "url": "https://it.wikipedia.org/wiki?curid=2420033", "title": "Quinto Laronio", "text": "Come attestano alcune epigrafi ritrovate nel municipium calabrese, esercit\u00f2 la \"censoria potestas\" come \"quattuorvir iuri dicundo\" e la carica di \"pontifex maximus\". Quest'ultima magistratura esisteva in pochi \"municipia\" dell'Italia e con altre evidenze testimonia l'importanza di Vibo Valentia in quel periodo.\nNel 36 a.C., da quanto emerge nell'opera storica di Appiano di Alessandria, Ottaviano utilizz\u00f2 Vibo Valentia come base navale per la guerra contro Sesto Pompeo. Ci\u00f2 dovette favorire l'ascesa politica di Quinto Laronio che divenne comandante nell'esercito del futuro Augusto. Sempre da Appiano sappiamo che Quinto venne inviato a capo di un esercito, quasi certamente composto da Vibonenses della citt\u00e0 e dell\"'ager\", ad aiutare Cornificio in Sicilia.\nDai \"Fasti Consulares\" sappiamo che nel 33 a.C., Quinto Laronio divenne console suffetto. Durante il suo consolato venne costruito un acquedotto che riforniva Vibo Valentia da una sorgente dell'altipiano del Poro, adesso allo stato di rudere. L'edificio presenta sui laterizi il bollo \"Q.LAR.COS.IMP.INTER\" (abbreviazione di QUINTUS LARONIUS CONSUL IMPERATOR INTERUM) dal quale s'intuisce con facilit\u00e0 che la struttura \u00e8 stata fatta erigere da Quinto Laronio quando era console.\nQuesto bollo \u00e8 stato ritrovato sui laterizi di un altro acquedotto che passava per Nicotera e Rosarno, nell'ager Vibonensis e sui mattoni di una struttura situata vicino al tempio greco di Capo Colonna, nell'ager Crotonensis. Un altro mattone con lo stesso bollo \u00e8 stato ritrovato nella piana lametina che allora faceva parte dell'ager vibonensis.\nSia nelle opere di Giovenale che di Marziale c'\u00e8 un riferimento a una matrona chiamata Laronia; questo personaggio \u00e8 stato interpretato dagli studiosi come una scherzosa caricatura di Quinto Laronio per la sua opposizione alla legge di Augusto contro l'adulterio."}
{"id": "2420036", "revid": "767487", "url": "https://it.wikipedia.org/wiki?curid=2420036", "title": "Referendum in Danimarca del 2000", "text": "Il referendum sull'adozione dell'euro in Danimarca si svolse il 28 settembre 2000 e vide la sconfitta dei sostenitori della unificazione monetaria europea con il 53,2% dei votanti dichiaratisi contrari all'adozione dell'euro contro il 46,8% di favorevoli, con un'affluenza alle urne dell'87,6%. Il referendum indetto dal governo danese, allora retto da Poul Nyrup Rasmussen, sostenitore dell'adozione dell'euro, si inser\u00ec in un contesto in cui Danimarca, dopo averlo respinto in un referendum svoltosi il 2 giugno 1992, ratific\u00f2 il trattato di Maastricht, in conformit\u00e0 all'accordo di Edimburgo che accord\u00f2 al governo danese quattro deroghe al trattato stesso, tra cui quella riguardante la partecipazione alla terza fase dell'Unione economica e monetaria europea in un altro referendum svoltosi il 18 maggio 1993.\nL'esito della consultazione, sfavorevole all'adozione dell'euro, fu molto condizionato dalla storica avversione della Danimarca per la Germania\nContesto.\nAi sensi dell'articolo 20 della Costituzione danese, tutte le leggi che comportano limitazioni alla sovranit\u00e0 nazionale danese devono essere approvate dal Parlamento danese con la maggioranza qualificata dei cinque sesti dei parlamentari; qualora legge di tal tipo non raggiunga la maggioranza necessaria e il governo continui a sostenerla, deve essere indetto un referendum.\nEsito referendario.\nLivello nazionale.\nQuesto il risultato del referendum in dettaglio."}
{"id": "2420037", "revid": "1543377", "url": "https://it.wikipedia.org/wiki?curid=2420037", "title": "Antefatto (teatro)", "text": "Antefatto, nella drammaturgia \u00e8 una situazione, o uno stato, preformato, dal quale prende spunto l'episodio iniziale di un dramma.\nDa un punto di vista teorico, lo spettatore dovrebbe essere al corrente dell'antefatto, affinch\u00e9 lo svolgimento dell'episodio gli appaia comprensibile. Quindi \u00e8, abitualmente, l'autore, semprech\u00e9 gradisca rispettare i canoni della tradizione, a svelare, gi\u00e0 nelle prime scene l'antefatto, grazie ad una serie di riferimenti indiretti.\nNel teatro classico l'antefatto, solitamente, o viene espresso sotto la forma di un racconto assegnato al coro, o comunque si rivela un'esposizione chiara ed esaustiva.\nTra gli esempi pi\u00f9 noti, si ricordano l'antefatto nelle \"Supplici\" di Eschilo svelato dal coro delle Danaidi, mentre nell\"'Aulularia\" di Plauto \u00e8 il Lare domestico a spiegare i precedenti che precostituiscono l'avvio della commedia.\nIl teatro moderno, con tutte le sue innovazioni e la rottura di schemi e tradizioni consolidate, non rispettando pi\u00f9 la continuit\u00e0 temporale dell'azione, tende, talvolta, ad escogitare stratagemmi, come l'alterazione della luce scenica o del tono recitativo, per rappresentare all'improvviso, l'antefatto.\nComunque, la proposizione dell'antefatto, seppur svolta in modo graduale e improvvisa, \u00e8 ancora molto usata nel Novecento, basti pensare alle opere di Arthur Miller, di Diego Fabbri e di Luigi Pirandello.\nAnche nella cinematografia si usa la rievocazione del passato che scopre l'antefatto della vicenda: \u00e8 il cosiddetto flashback."}
{"id": "2420042", "revid": "729019", "url": "https://it.wikipedia.org/wiki?curid=2420042", "title": "WTA Tour 2008", "text": "Il WTA Tour \u00e8 una serie di tornei femminili di tennis organizzati dalla WTA. Questa include i tornei del Grande Slam (organizzati in collaborazione con la International Tennis Federation (ITF)), il WTA Tour Championships e i tornei delle categorie Tier I, Tier II, Tier III e Tier IV.\nCalendario.\nQuesto \u00e8 il calendario completo degli eventi del 2008, con i risultati in progressione dai quarti di finale.\nRanking a fine anno.\nNella tabella riportata sono presenti le prime dieci tenniste a fine stagione.\nSingolare.\nNel corso della stagione cinque tenniste hanno occupato la prima posizione:"}
{"id": "2420043", "revid": "287204", "url": "https://it.wikipedia.org/wiki?curid=2420043", "title": "Rothamsted Experimental Station", "text": "La Rothamsted Experimental Station \u00e8 una stazione sperimentale di ricerche in agricoltura, fondata nel 1843, ma che vanta una tradizione risalente al 1620. Ha sede a Harpenden in Hertfordshire, England, ed \u00e8 sotto il patronato della Regina d'Inghilterra.\nNei suoi oltre 160 anni di storia ha assunto un ruolo di primo piano nelle ricerche. Il centro \u00e8 stato frequentato anche da alcuni tra i massimi studiosi di statistica come William Gemmell Cochran, Ronald Fisher, Robert Wedderburn, John Nelder e Leonard Henry Caleb Tippett."}
{"id": "2420052", "revid": "709565", "url": "https://it.wikipedia.org/wiki?curid=2420052", "title": "Pitlochry", "text": "Pitlochry () \u00e8 una popolare localit\u00e0 di villeggiatura di , situata nelle Highlands centrali, nel nord della Scozia, bagnata dal fiume Tummel ed appartenente dal punto di vista amministrativo alla regione di Perth e Kinross e alla contea di Tayside.\nVenne definita dalla regina Vittoria (1819 \u2013 1901), che la visit\u00f2 nel 1842, \"una delle pi\u00f9 eleganti localit\u00e0 di villeggiatura d'Europa\", circostanza che fece aumentare la popolarit\u00e0 del luogo."}
{"id": "2420059", "revid": "113958", "url": "https://it.wikipedia.org/wiki?curid=2420059", "title": "Miragaia", "text": ""}
{"id": "2420060", "revid": "838137", "url": "https://it.wikipedia.org/wiki?curid=2420060", "title": "Processing", "text": "Processing \u00e8 un linguaggio di programmazione che consente di sviluppare diverse applicazioni come giochi, animazioni, contenuti interattivi e opere d'arte generativa.\nEredita tutta la sintassi, i comandi e il paradigma di programmazione orientata agli oggetti dal linguaggio Java ma in pi\u00f9 mette a disposizione numerose funzioni ad alto livello per gestire in modo facile gli aspetti grafici e multimediali.\n\u00c8 distribuito nei termini della licenza libera \"GNU General Public License\" (GPL) ed \u00e8 compatibile con i sistemi operativi Linux, macOS e Microsoft Windows.\nProcessing pu\u00f2 interagire con la scheda hardware Arduino.\nCaratteristiche.\nIl pacchetto, scaricabile gratuitamente dal sito ufficiale, mette a disposizione un ambiente di sviluppo integrato (IDE).\nSketch.\nLe varie creazioni sono chiamate \"sketch\" e sono organizzate in uno \"sketchbook\".\nOgni sketch contiene, in genere, oltre alle classi di oggetti che lo compongono, anche una cartella \"Data\" in cui viene inserito il materiale multimediale utile all'applicazione, come, ad esempio, immagini, font e file audio.\nOgni applicazione creata pu\u00f2 inoltre essere esportata come Java applet.\nEsempio di Sketch in Processing.\nIn Processing, ogni sketch deve contenere almeno una classe principale, in cui sar\u00e0 presente una funzione codice_1 e una funzione codice_2: la prima viene invocata una sola volta al lancio dell'applicazione, mentre la seconda viene eseguita per ogni frame.\n// dichiarazione di variabili globali\nfloat xoffset = 0.0;\nfloat yoffset = 0.0;\n// metodo setup - eseguito solo all'avvio\nvoid setup() \n size(400, 400);\n PFont font = loadFont(\"Calibri-24.vlw\");\n textFont(font, 24);\n smooth();\n println(\"Stampo una sola volta su console\");\n// metodo draw - eseguito per ogni frame\nvoid draw() \n background(128);\n println(\"Stampo ad ogni frame su console\");\n text(\"Stampo ad ogni frame su schermo\", xoffset, yoffset);\n xoffset++;\n yoffset++;\nDichiarazioni.\nAll'inizio vengono dichiarate le variabili globali. Nel caso dell'esempio sopra riportato, sono due float che indicano rispettivamente gli spostamenti x e y.\nSetup.\nNel metodo codice_1 di questo esempio, vengono impostati diversi parametri: codice_4 indica le dimensioni della finestra dell'applicazione; codice_5 servir\u00e0 invece per applicare l'Antialiasing a eventuali primitive e figure all'interno dell'applicazione.. \nLa seconda riga del setup serve invece a creare \"font\"; una nuova istanza di codice_6, la classe che in Processing rappresenta il font da utilizzare all'interno dell'applicazione: il font scelto (\"Calibri-24.vlw\") viene prima caricato tramite il metodo codice_7 e in seguito viene adottato (con codice_8) per il testo nella riga successiva.\nDraw.\nIn codice_2 viene prima impostato il \"background\", ovvero lo sfondo, che in genere deve essere reimpostato a ogni frame: infatti, se non viene reimpostato ogni volta, le animazioni rimarranno letteralmente impresse sullo sfondo.\nL'istruzione codice_10 permette invece di far comparire nell'applicazione un messaggio, che adotter\u00e0 il font gi\u00e0 scelto in precedenza in codice_1; la posizione in cui comparir\u00e0 il messaggio a partire dal punto dello schermo individuato dalle coordinate codice_12 e codice_13; gli incrementi successivi di queste ultime daranno l'effetto finale di un testo che si muove dall'alto a sinistra fino in basso a destra.\nProcessing.js.\n\"Processing.js\" \u00e8 un porting di Processing per JavaScript, con il quale \u00e8 possibile creare contenuti multimediali avanzati per HTML5."}
{"id": "2420065", "revid": "287204", "url": "https://it.wikipedia.org/wiki?curid=2420065", "title": "Le spirali del tempo", "text": "Le spirali del tempo (\"The Winds of Time\") \u00e8 un romanzo di fantascienza del 1957 dello scrittore statunitense Chad Oliver.\n\u00c8 stato pubblicato in italiano per la prima volta nel giugno 1958 nel numero 179 e quindi nel maggio 1968 nel numero 488 della collana Urania della Arnoldo Mondadori Editore. \u00c8 stato ristampato nel maggio 1979 nel numero 29 della collana Classici Fantascienza. La copertina della prima edizione Urania \u00e8 stata disegnata da Carlo Jacono, quella della seconda edizione Urania e dell'edizione Classici Urania da Karel Thole.\nTrama.\nA met\u00e0 del XX secolo, Weston Chase \u00e8 in vacanza con la moglie Jo sui monti del Colorado. Sorpreso da un temporale mentre \u00e8 intento a pescare, trova rifugio in una caverna. \nLa caverna \u00e8 per\u00f2 il rifugio di cinque naufraghi dello spazio (il comandante Wyik, Aarvon, Nlesine, Hafij, Tsirga), provenienti dal pianeta Lortas.\nDopo i primi momenti di terrore, Weston impara la loro lingua e apprende che i naufraghi atterrarono in Asia durante l'et\u00e0 della pietra, si trasferirono nel Colorado, per potersi mettere in letargo, tramite un farmaco, per 15.000 anni, per potersi svegliare in un mondo in cui sarebbero stati possibili i viaggi spaziali.\nPurtroppo Weston fa capire loro che non vi sono possibilit\u00e0 di viaggi spaziali e, scoperto che la moglie l'aveva abbandonato dopo la lunga misteriosa assenza, ritornato a Los Angeles aiuta i cinque abitanti di Lortar a sintetizzare il farmaco capace di indurre il letargo e insieme a loro si addormenta per altri 15.000.\nSi sveglieranno insieme in un futuro dove, per la loro felicit\u00e0, pare possibile il viaggio spaziale."}
{"id": "2420067", "revid": "180559", "url": "https://it.wikipedia.org/wiki?curid=2420067", "title": "Ian Hanavan", "text": ""}
{"id": "2420068", "revid": "767487", "url": "https://it.wikipedia.org/wiki?curid=2420068", "title": "Frost laws", "text": "In diversi stati degli USA, le Frost laws (\"lett\". leggi del frost) sono leggi o regole per il traffico stradale che impongono restrizioni stagionali riguardo ai limiti di peso e velocit\u00e0.\nNei climi che sperimentano temperature al di sotto del congelamento, i danni provocati alle strade dal criosollevamento hanno costretto molti stati degli Stati Uniti ad emanare delle leggi.\nNel Michigan, per esempio, durante i mesi di marzo, aprile e maggio vengono ridotti i pesi assali legali dei veicoli fino al 35%. Alcune zone permettono anche che i veicoli pesanti possano viaggiare a un massimo di 35 miglia all'ora (\"miles per hour\", mph), incuranti dei limiti segnalati.\nLe leggi sul frost hanno un impatto significativo sullo scavo e le industrie della costruzione edilizia. I progetti degli edifici, in alcuni casi, non possono iniziare perch\u00e9 l'attrezzatura per lo scavo non pu\u00f2 essere legalmente trasportata sul posto fino al disgelo del suolo."}
{"id": "2420069", "revid": "62004", "url": "https://it.wikipedia.org/wiki?curid=2420069", "title": "Omloop van Borsele", "text": "La Omloop van Borsele (it. \"Circuito di Borsele\") \u00e8 una corsa in linea femminile di ciclismo su strada che si tiene annualmente nel territorio di Borsele, nei Paesi Bassi. Fa parte del Calendario internazionale femminile UCI come prova di classe 1.1.\nDal 2012 viene disputata anche la omonima corsa a cronometro, non classificata dall'UCI.\nAlbo d'oro.\nOmloop van Borsele.\n\"Aggiornato all'edizione 2019.\"\nOmloop van Borsele ITT.\n\"Aggiornato all'edizione 2019.\""}
{"id": "2420070", "revid": "216401", "url": "https://it.wikipedia.org/wiki?curid=2420070", "title": "Omloop van Borsele WE", "text": ""}
{"id": "2420072", "revid": "352448", "url": "https://it.wikipedia.org/wiki?curid=2420072", "title": "Frost law", "text": ""}
{"id": "2420075", "revid": "599013", "url": "https://it.wikipedia.org/wiki?curid=2420075", "title": "Doug Serrurier", "text": "Carriera.\nPartecip\u00f2 a 3 Gran Premi del Sud Africa di Formula 1 tra il 1962 e il 1965 qualificandosi per la gara solamente in 2 occasioni. Non giunse mai a punti.\nSerrurier costru\u00ec le proprie automobili da corsa chiamandole LDS (da Louis Douglas Serrurier). \nIl primo modello prodotto era basato su una Lotus, ma in seguito vennero adattate per l'occasione vetture Brabham. Le LDS furono portate in pista da Serrurier stesso e da Sam Tingle."}
{"id": "2420081", "revid": "729019", "url": "https://it.wikipedia.org/wiki?curid=2420081", "title": "Alois Estermann", "text": "Biografia.\nEstermann era nato a Gunzwil, nel Canton Lucerna.\nSecondo le dichiarazioni del Vaticano, Estermann e sua moglie Gladys Meza Romero, furono uccisi da una giovane Guardia Svizzera, C\u00e9dric Tornay, che successivamente si suicid\u00f2. Estermann, precedentemente comandante sostituto della Guardia Svizzera, proprio nello stesso giorno era stato confermato nella sua posizione di comandante. La messa funebre per Estermann fu celebrata dal Cardinale Angelo Sodano.\nAltre ipotesi sulla morte.\nSecondo alcune fonti, durante tutto il tempo trascorso al servizio nella Guardia Svizzera, Estermann sarebbe stato una spia della Stasi infiltrata nel Vaticano e proprio per questo suo ruolo Il movente del triplice delitto avvenuto in Vaticano la sera del 4 maggio 1998, sarebbe quindi da ricercare nell'attivit\u00e0 di spionaggio svolta da Estermann. Secondo questa versione C\u00e9dric Tornay sarebbe stato a sua volta una vittima, coinvolta forse per caso nell'assassinio dei due coniugi per mano di uno o pi\u00f9 assassini non identificati.\nTuttavia la Germania ha escluso che Estermann fosse mai stato al servizio della Stasi.\nNel novembre 2011 il legale della madre di Tornay scrive una \u00ablettera aperta\u00bb al Papa Benedetto XVI per ribadire la richiesta, sinora non accolta, dei documenti relativi al caso mettendo in dubbio la versione ufficiale.\nNel dicembre 2019 la legale della madre di Tornay fa richiesta di accesso agli atti e di riapertura delle indagini del caso, segnalando numerose criticit\u00e0 nella ricostruzione ufficiale dei fatti."}
{"id": "2420083", "revid": "158913", "url": "https://it.wikipedia.org/wiki?curid=2420083", "title": "Double Barrel", "text": "Double Barrell \u00e8 un album discografico realizzato dal beatmaker canadese Marco Polo e dal rapper statunitense Torae, pubblicato dalla Duck Down Records il 2 giugno 2009."}
{"id": "2420085", "revid": "30580", "url": "https://it.wikipedia.org/wiki?curid=2420085", "title": "Gran Premio di Monaco 1961", "text": "Il Gran Premio di Monaco 1961 si \u00e8 svolto domenica 14 maggio 1961 sul circuito di Monte Carlo. La gara \u00e8 stata vinta da Stirling Moss su Lotus-Climax seguito dai due piloti della Ferrari Richie Ginther e Phil Hill.\nGara.\nI risultati del GP sono stati i seguenti:"}
{"id": "2420087", "revid": "599013", "url": "https://it.wikipedia.org/wiki?curid=2420087", "title": "Brausch Niemann", "text": "Carriera.\nPartecip\u00f2 a 2 Gran Premi del Sud Africa di Formula 1 nel 1963 e nel 1965 qualificandosi per la gara solamente nella prima occasione. Non giunse mai a punti.\nDopo aver ottenuto successo nella Formula Junior a met\u00e0 degli anni sessanta, pass\u00f2 al motociclismo categoria Enduro, vincendo il titolo sudafricano nel 1979."}
{"id": "2420088", "revid": "767487", "url": "https://it.wikipedia.org/wiki?curid=2420088", "title": "Alina Grosu", "text": "Dopo la vittoria ad un concorso canoro dedicato ai bambini, il talento della giovane bambina fu riconosciuto dalla cantante Iryna Bilyk. Alina ha partecipato a concorsi musicali quali il Slavianski Bazaar a Vitebsk ed all'Junior Eurovision Song Contest."}
{"id": "2420089", "revid": "287204", "url": "https://it.wikipedia.org/wiki?curid=2420089", "title": "Miragaia longicollum", "text": "Il miragaia era un dinosauro ornitischio vissuto durante il Giurassico superiore. Rinvenuto in Portogallo, era strettamente imparentato coi pi\u00f9 noti \"Stegosaurus\" e \"Dacentrurus\".\nLo stegosauro dal collo lungo.\nSebbene molto somigliante al gi\u00e0 citato stegosauro, questo dinosauro aveva a differenza del suo pi\u00f9 noto cugino un collo straordinariamente lungo, composto da ben 17 vertebre. Ci\u00f2 lo avrebbe aiutato a raggiungere arbusti e felci piuttosto alte, ma lo rendeva allo stesso vulnerabile ai carnivori come il \"Torvosaurus\". Per evitare ci\u00f2, usufruiva delle classiche quattro spine sulla coda, anche se nel suo caso non erano molto grandi."}
{"id": "2420090", "revid": "6923", "url": "https://it.wikipedia.org/wiki?curid=2420090", "title": "Seat 132", "text": ""}
{"id": "2420094", "revid": "6923", "url": "https://it.wikipedia.org/wiki?curid=2420094", "title": "Fort Brown", "text": "Fort Brown fu un presidio militare americano in Texas durante la seconda met\u00e0 del XIX secolo e l'inizio del XX secolo.\nStoria.\nFu costruito nel 1845 sulla riva nord del Rio Grande e battezzato \"Fort Texas\". L'anno successivo, la fortezza svolse un ruolo importante nello scoppio della Guerra messicano-statunitense. Durante l'assedio di Fort Texas il maggiore Jacob Brown fu ucciso e il forte fu in seguito rinominato \"Fort Brown\" in suo onore dal generale Zachary Taylor. La citt\u00e0 di Brownsville fu fondata vicino alla fortezza nel 1849."}
{"id": "2420096", "revid": "1354930", "url": "https://it.wikipedia.org/wiki?curid=2420096", "title": "Rinaldo Moresco", "text": "Carriera.\nInizi\u00f2 a gareggiare a ventiquattro anni, mettendosi in luce tra i dilettanti sin dagli inizi; due anni, 1949 e 1950, e diversi risultati tra cui nove vittorie e alcuni piazzamenti importanti come il terzo posto nella Milano-Rapallo.\nNel 1950 partecip\u00f2 al Giro di Sicilia, nel quale cui vinse due tappe. Nel 1951 vinse il Giro dell'Appennino. L'anno successivo partecip\u00f2 al suo primo Giro d'Italia, che concluse al ventunesimo posto. Nel 1952 vinse il Giro di Toscana ed ottenne un ottimo secondo posto al Giro del Lazio."}
{"id": "2420097", "revid": "320578", "url": "https://it.wikipedia.org/wiki?curid=2420097", "title": "Seat 124 Coup\u00e9", "text": ""}
{"id": "2420100", "revid": "599013", "url": "https://it.wikipedia.org/wiki?curid=2420100", "title": "R\u00e9my Di Gregorio", "text": ""}
{"id": "2420108", "revid": "842", "url": "https://it.wikipedia.org/wiki?curid=2420108", "title": "Reflections Interactive Limited", "text": ""}
{"id": "2420112", "revid": "729019", "url": "https://it.wikipedia.org/wiki?curid=2420112", "title": "Battaglia di Palo Alto", "text": "La battaglia di Palo Alto \u00e8 stata la prima grande battaglia della guerra messicano-statunitense. Ebbe luogo l'8 maggio 1846 a 8 miglia di distanza da Fort Texas (ora Brownsville). L'esercito messicano, composto da circa 4.000 uomini e guidato dal generale Mariano Arista, si scontr\u00f2 con l'esercito americano, composto da 2.400 uomini e guidato da Zachary Taylor. Lo scontro termin\u00f2 con una vittoria tattica americana. Il bilancio delle perdite fu di 5 morti e 43 feriti per gli Americani e di 102 morti, 129 feriti e 26 dispersi per i Messicani. La vittoria statunitense fu in parte favorita, oltrech\u00e9 dalla obsolescenza delle armi messicane, anche dal fatto che per gran parte della giornata, i Messicani combatterono col sole a sfavore. Il generale messicano Arista, al termine dello scontro, ripieg\u00f2 a sud su posizioni meglio difendibili e si riscontr\u00f2 l'indomani con gli statunitensi nella Battaglia di Resaca de la Palma"}
{"id": "2420113", "revid": "599013", "url": "https://it.wikipedia.org/wiki?curid=2420113", "title": "Clive Puzey", "text": "Carriera.\nSi iscrisse al Gran Premio del Sud Africa 1965 di Formula 1 con la sua Lotus privata, ma non riusc\u00ec a qualificarsi per la gara.\nContinu\u00f2 a correre nel Campionato sudafricano di Formula 1 fino al 1969, ottenendo il suo miglior piazzamento in classifica generale nel 1965 quando termin\u00f2 in 5\u00aa posizione.\nDopo il ritiro dalle corse decise di aprire un garage a Bulawayo, ma venne attaccato nel 2000 negli scontri nazionali in atto nel paese. A causa della sua opposizione al regime di Robert Mugabe si vide costretto a fuggire in Australia."}
{"id": "2420114", "revid": "6923", "url": "https://it.wikipedia.org/wiki?curid=2420114", "title": "Elite Beat Agents", "text": "Elite Beat Agents \u00e8 un videogioco musicale prodotto da Nintendo e sviluppato da iNis per Nintendo DS, sequel \"spirituale\" di \"Osu! Tatakae! Ouendan\"."}
{"id": "2420115", "revid": "110157", "url": "https://it.wikipedia.org/wiki?curid=2420115", "title": "Wittingen", "text": "Wittingen \u00e8 una citt\u00e0 della Bassa Sassonia, in Germania. Appartiene al circondario di Gifhorn.\nSuddivisione amministrativa.\nWittingen si divide in 27 zone (\"Ortsteil\"), corrispondenti all'area urbana e a 26 frazioni:"}
{"id": "2420119", "revid": "124808", "url": "https://it.wikipedia.org/wiki?curid=2420119", "title": "Return to the Lost World", "text": ""}
{"id": "2420120", "revid": "24668885", "url": "https://it.wikipedia.org/wiki?curid=2420120", "title": "Hallenstadion Z\u00fcrich", "text": ""}
{"id": "2420121", "revid": "486946", "url": "https://it.wikipedia.org/wiki?curid=2420121", "title": "Stadio Resega", "text": ""}
{"id": "2420124", "revid": "712828", "url": "https://it.wikipedia.org/wiki?curid=2420124", "title": "Nat Skywalker", "text": ""}
{"id": "2420127", "revid": "729019", "url": "https://it.wikipedia.org/wiki?curid=2420127", "title": "Gran Premio d'Olanda 1961", "text": "Il Gran Premio d'Olanda 1961 si \u00e8 svolto domenica 22 maggio 1961 sul circuito di Zandvoort. La gara \u00e8 stata vinta da Wolfgang von Trips su Ferrari seguito dal compagno di squadra Phil Hill e da Jim Clark su Lotus.\nGara.\nI risultati del GP sono stati i seguenti:"}
{"id": "2420130", "revid": "729019", "url": "https://it.wikipedia.org/wiki?curid=2420130", "title": "Battaglia di Palmito Ranch", "text": "La battaglia di Palmito Ranch, nota anche come battaglia di Palmito Hill o battaglia di Palmeto Ranch, ebbe luogo il 12 e 13 maggio 1865 presso Brownsville, in Texas, durante la guerra di secessione americana. Essa vide lo scontro tra le forze dell'Unione, comandate da David Branson, e di quelle confederate, guidate da John \"Rip\" Ford; \u00e8 considerata una vittoria dei Confederati. Fu l'ultimo importante scontro armato della guerra civile americana.\nLa battaglia ebbe luogo sulle sponde del Rio Grande, circa a dodici miglia a est di Brownsville (Texas). Offuscata dalla resa di Robert E. Lee e della sua Armata della Virginia Settentrionale, avvenuta il 9 aprile, lo scontro di Palmito Ranch fu pressoch\u00e9 ignorato.\nAntefatti.\nAi primi del 1865, entrambi i contendenti nel sud del Texas concordarono su un gentlemen's agreement che non ci fosse pi\u00f9 motivo per condurre ulteriori ostilit\u00e0. Dopo il 28 luglio 1864, gran parte dei 6.500 soldati dell'Unione si ritir\u00f2 dalla bassa Valle del Rio Grande, inclusa Brownsville, che avevano occupato il 2 novembre del 1863, per altre campagne belliche. I Confederati miravano per conto loro a proteggere i loro rimanenti porti per consentire la vendita di cotone all'Europa, oltre che per l'importazione di rifornimenti. I Messicani tendevano a sostenere i Confederati a causa dei lucrosi traffici di contrabbando che essi consentivano loro.\nIl Magg. Gen. Lew Wallace propose una fine negoziata delle ostilit\u00e0 in Texas tra le sue forze e quelle del Brig. Gen. James E. Slaughter, e s'incontr\u00f2 col sottoposto di Slaughter, il col. John Salmon Ford a Port Isabel nel marzo del 1865. Nonostante Slaughter e Ford concordassero sul fatto che ulteriori combattimenti sarebbero stati tragicamente inutili, i negoziati fallirono per volere del generale confederato John G. Walker, in un pungente scambio di lettere che egli ebbe con Wallace. Ci\u00f2 malgrado, entrambe le parti sembravano voler onorare un tacito accordo di non avanzare dalle proprie posizioni contro l'avversario senza che ne fosse data notizia scritta preventiva.\nUna brigata di 1.900 soldati unionisti, comandata dal col. Robert B. Jones del 34\u00ba Fanteria Veterani Volontari dell'Indiana, fu acquartierata nell'isola di Brazos Santiago, alla foce del Rio Grande. Il 34\u00b0 Indiana, forte di 400 elementi, era un reggimento di fanteria reso esperto dalle azioni condotte, tra cui la Campagna di Vicksburg, ed era stato riorganizzato nel dicembre del 1863 come reggimento di \"Veterani\", inglobando truppe veterane di numerosi reggimenti, i termini d'arruolamento dei cui uomini erano spirati. Esso si dispieg\u00f2 a Brazos Santiago il 22 dicembre 1864, rimpiazzando il 91\u00ba Reggimento di Fanteria Volontari dell'Illinois, che torn\u00f2 a New Orleans. La brigata inglob\u00f2 anche l'87\u00ba e il 62\u00ba Reggimento di Fanteria di colore degli Stati Uniti (\"Truppe di colore degli Stati Uniti\", o U.S.C.T.), con una forza cos\u00ec combinata di circa 1.100 uomini. Poco dopo che Walker ebbe respinto la proposta di armistizio, Jones si dimise dalle sue funzioni per tornare nell'Indiana, venendo sostituito al comando del 34\u00b0 Indiana da uno dei suoi tenenti colonnelli, Robert G. Morrison, e, a Brazos Santiago, dal col. Theodore H. Barrett, comandante del 62\u00b0 U.S.C.T.\nIl trentenne Barrett era ufficiale fin dal 1862, ma non aveva alcuna esperienza di combattimento. Temperamento entusiasta, era stato volontario per prendere il comando di uno dei neo-inquadrati reggimenti \"di colore\" nel 1863 ed era stato nominato colonnello del 1\u00ba Fanteria di colore del Missouri, che nel marzo 1864 era entrato a far parte dei ranghi federali in Louisiana come 62\u00b0 U.S.C.T.\nBarrett contrasse la malaria nell'estate del 1864, e mentre era convalescente, il 62\u00b0 fu assegnato a Brazos Santiago, dove Barrett lo raggiunse nel febbraio 1865.\nPerch\u00e9 la battaglia sia scoppiata rimane un po' un mistero. I detrattori di Barrett tra gli uomini della sua Brigata insinuarono immediatamente dopo la battaglia che egli desiderasse \"una piccola gloria da conseguire sul campo di battaglia prima che la guerra finisse del tutto\". Altri ipotizzano che Barrett avesse bisogno di cavalli per i suoi 300 soldati smontati della sua Brigata e per altri scopi ancora. Lo storico Louis J. Schuler, in un libretto del 1960 intitolato \"The last battle in the War Between the States, May 13, 1865: Confederate Force of 300 defeats 1,700 Federals near Brownsville, Texas\", asserisce che il Brig. Gen. Egbert B. Brown dei Volontari degli Stati Uniti aveva ordinato la spedizione con l'obiettivo di impadronirsi, per venderle, di 2.000 balle di cotone di contrabbando, ammassate a Brownsville. Tuttavia, Brown non fu destinato al comando di Brazos Santiago fino alla fine di maggio.\nLa battaglia.\nL'11 maggio Barrett ordin\u00f2 a David Branson di attaccare gli accampamenti confederati sotto il comando di Ford a White's Ranch e Palmito Ranch, nei pressi di Fort Brown (poco fuori dalla citt\u00e0 di Brownsville).\nLa sera del giorno stesso Brown attravers\u00f2 il Boca Chica Pass e prosegu\u00ec durante la notte la sua avanzata.\nDopo una fase inizialmente durante la quale Brown riusc\u00ec a cogliere di sorpresa i sudisti, le forze confederate riuscirono a riorganizzarsi e contrattaccarono costringendo i nordisti a ritirarsi verso White's Ranch.\nIl giorno dopo Ford attacc\u00f2 le forze di Brown sul fianco destro costringendo i nordisti a ritirarsi ulteriormente verso Boca Chica.\nConseguenze.\nDurante la ritirata Brown perse molti uomini, catturati dal nemico.\nLa battaglia non procur\u00f2 grandi vantaggi per la Confederazione: due settimane dopo le forze del Texas saranno costrette alla resa e qualche giorno pi\u00f9 tardi anche il generale confederato Edmund Kirby Smith sar\u00e0 costretto a deporre le armi."}
{"id": "2420131", "revid": "6923", "url": "https://it.wikipedia.org/wiki?curid=2420131", "title": "Luca Tarenzi", "text": "Biografia.\nLaureato in storia delle religioni all'Universit\u00e0 Cattolica di Milano, \u00e8 stato giornalista e redattore. Collabora con varie case editrici come traduttore, editor e consulente: tra le sue traduzioni figurano opere di Douglas Preston e Lincoln Child per Rizzoli, e di Jonathan Stroud e Nahoko Uehashi per Salani.\nHa esordito come scrittore nel 2006 con il romanzo di genere urban fantasy \"Pentar\" (Alacr\u00e1n) (ripubblicato nel 2008 con il titolo \"Pentar \u2013 Il patto degli dei\").\nSempre nel 2006 ha dato alle stampe il saggio-biografia a tema spirituale \"La sciamana del deserto\" (edizioni Lindau \u2013 L'Et\u00e0 dell'Acquario), sulla vita di Do\u00f1a Maria, un'italiana istruita nello sciamanesimo dagli Huicholes del Messico.\nNel 2008 ha pubblicato \"Il libro dei peccati\" (Alacran), raccolta di racconti di varia natura (storici, fantasy, horror) e ambientazione (la Costantinopoli del VII secolo, la protostoria biblica, l'Italia del XIII secolo, la Scandinavia medievale e il mondo contemporaneo), tutti sul tema della colpa e della redenzione.\nNel 2009 ha partecipato all'antologia \"Sanctuary\" (Asengard) con il racconto \"Saint Vicious\", e ha pubblicato \"Le due lune\" (Alacran) che ha per tema la licantropia e basa buona parte della propria ambientazione su leggende tradizionali italiane, personaggi storici (come il conte Giuseppe Gorani) e luoghi realmente esistenti (la chiesa di San Bernardino alle Ossa, la cripta di San Giovanni in Conca, il Cimitero Monumentale di Milano).\nNel 2010 ha pubblicato per Asengard il romanzo breve \"Il sentiero di legno e sangue\", rielaborazione in chiave new weird di \"Pinocchio\". Nel febbraio 2011 viene pubblicato \"Quando il diavolo ti accarezza\", edito da Salani: il romanzo, sempre di genere urban fantasy, \u00e8 ambientato nella stessa Milano de \"Le due lune\" e ha per tema principale gli angeli e i demoni; anche in questo caso l'autore si rif\u00e0 a figure reali della mitologia inerente (Arioch, Azazel, Hadraniel), della storia (i conti Giuseppe Gorani e Manfredo Settala) e della citt\u00e0 in cui il racconto si svolge (in particolar modo vanno ricordate la Stretta Bagnera, Piazza Mercanti e Piazza Vetra). Nel 2012 il romanzo ha vinto il Premio Italia come miglior fantasy di autore italiano.\nNel 2013 pubblica, sempre per Salani, il romanzo urban fantasy \"Godbreaker\", un altro urban fantasy avente per protagonisti delle divinit\u00e0 e ambientato tra Milano, Amsterdam e Londra.\nNel 2014 pubblica due romanzi con la neonata Acheron Books: \"Poison Fairies - La guerra della discarica\", primo capitolo di una trilogia urban fantasy, e (con lo pseudonimo di Giovanni Anastasi) \"Demon Hunter Severian - La signora dei cancelli della notte\", ambientato nella Milano imperiale del IV secolo d.C.\nNel 2015 esce il secondo capitolo di \"Poison Fairies\", intitolato \"I re delle macerie\", sempre per Acheron Books, cui seguir\u00e0 la conclusione \"La cosa pi\u00f9 pericolosa\", nel 2018.\nAlan D. Altieri lo ha definito \"il geniale autore italiano che ha portato in primo piano la variazione di genere nel genere chiamata urban fantasy\".\nVive ad Arona sul Lago Maggiore."}
{"id": "2420133", "revid": "599013", "url": "https://it.wikipedia.org/wiki?curid=2420133", "title": "Alex Blignaut", "text": "Si iscrisse al Gran Premio del Sud Africa 1965 di Formula 1 con la Cooper del Team Valencia, ma si ritir\u00f2 prima dell'inizio della manifestazione.\nContinu\u00f2 a correre in Sud Africa passando successivamente al ruolo di team manager. Fond\u00f2 la \"Alex Blignaut Racing Team\" partecipando a diversi Gran Premi di Formula 1 locali. La sua squadra corse ancora nel Mondiale con i piloti Eddie Keizan e Ian Scheckter.\nMor\u00ec nel 2001 presso la sua fattoria di Honeydew a causa di una scarica elettrica durante la riparazione di un macchinario."}
{"id": "2420134", "revid": "1494169", "url": "https://it.wikipedia.org/wiki?curid=2420134", "title": "That's Amore", "text": ""}
{"id": "2420135", "revid": "330183", "url": "https://it.wikipedia.org/wiki?curid=2420135", "title": "Franz Wimpffen", "text": ""}
{"id": "2420136", "revid": "1929943", "url": "https://it.wikipedia.org/wiki?curid=2420136", "title": "Italo Breviglieri", "text": "Carriera.\nHa esordito in Serie A con la maglia del il 5 gennaio 1930 in -Livorno (1-2)."}
{"id": "2420137", "revid": "339392", "url": "https://it.wikipedia.org/wiki?curid=2420137", "title": "Grimaldi Compagnia di Navigazione", "text": ""}
{"id": "2420140", "revid": "110157", "url": "https://it.wikipedia.org/wiki?curid=2420140", "title": "Pojkovskij", "text": "Pojkovskij () \u00e8 una citt\u00e0 russa del circondario autonomo degli Chanti-Mansi-Jugra, situata nel bassopiano siberiano occidentale, circa 150\u00a0km a est del capoluogo amministrativo della regione, Chanty-Mansijsk.\nSi trova sulla riva sinistra del fiume Bol'\u0161oj Jugan, ad una quota di 40 metri s.l.m., a circa 30\u00a0km dalle sponde del fiume Ob'.\nNata nel 1964 come insediamento a servizio di importanti giacimenti petroliferi, nel 1968 ottenne lo \"status\" ufficiale di citt\u00e0. Nel 2006 contava 29.303 abitanti.\nDall'anno 2000 vi si tiene un'importante torneo internazionale di scacchi, intitolato all'ex campione del mondo Anatolij Karpov."}
{"id": "2420141", "revid": "339392", "url": "https://it.wikipedia.org/wiki?curid=2420141", "title": "Palacsinta", "text": ""}
{"id": "2420144", "revid": "663330", "url": "https://it.wikipedia.org/wiki?curid=2420144", "title": "Nathan Barr", "text": "Biografia.\nBarr ha iniziato a studiare musica all'et\u00e0 di quattro anni a Tokyo, in Giappone. Crebbe sotto l'influenza di diversi ed eclettici stili musicali, dalle musiche del teatro Kabuki alle esecuzioni dei genitori, entrambi musicisti, la madre suona il koto e il pianoforte, mentre il padre suona banjo, chitarra e shakuhachi. La sua passione per la musica \u00e8 stata ulteriormente influenzata dai numerosi viaggi attorno al mondo, dove ha avuto modo di assaporare diversi culture musicale come quella cinese e balinese.\nEffettua gli studi al Skidmore College e nell'estate del 1993, intraprende un tour con la Juilliard Cello Ensemble in Italia e Svizzera.\nNel 1996 si stabilisce a Los Angeles dove inizia la sua attivit\u00e0 nel mondo del cinema, in breve tempo diviene assistente del noto compositore hollywoodiano Hans Zimmer, con il quale collabora alla musiche di \"Qualcosa \u00e8 cambiato\" e \"Il principe d'Egitto\". Nel 1998 compone interamente le musiche per il lungometraggio \"Hairshirt\". Nel corso degli anni compone le musiche per numerosi film, che spaziano per diversi generi, dalla commedia al thriller, concentrandosi principalmente sul genere horror. Tra i film da lui musica vi sono \"Dal tramonto all'alba 3\", \"Hazzard\", \"Ombre dal passato\" e film diretti da Eli Roth \"Hostel\" e \"\".\nNel 2008 l'incontro con Alan Ball, lo mette di fronte ad un ambizioso progetto solista, comporre le musiche per ogni episodio di \"True Blood\", serie televisiva vampiresca creata da Alan Ball per la HBO. Per il suo lavoro in \"True Blood\" ha vinto un Broadcast Music Incorporated per la miglior colonna sonora originale ed \u00e8 stato confermato anche per le successive stagioni della serie.\nBarr \u00e8 noto, oltre come autore, per suonare ogni strumento udibile nelle sue composizioni. I suoi lavori spaziano attraverso diversi stili e generi, come musica da orchestra e rock, inoltre Barr \u00e8 conosciuto per collezionare ed utilizzare nelle sue composizioni rari ed insoliti strumenti provenienti da tutto il mondo, come una tromba di osso umano proveniente dal Tibet, una rara armonica a bocca di vetro e un violoncello di zucca."}
{"id": "2420145", "revid": "71433", "url": "https://it.wikipedia.org/wiki?curid=2420145", "title": "Nate Barr", "text": ""}
{"id": "2420151", "revid": "79968", "url": "https://it.wikipedia.org/wiki?curid=2420151", "title": "Preterintenzione", "text": "Nell'ordinamento italiano, il Codice penale all'art. 43, comma 2 definisce la preterintenzione cos\u00ec: \"il delitto: [\u2026] \u00e8 preterintenzionale, o oltre l'intenzione, quando dall'azione od omissione deriva un evento dannoso o pericoloso pi\u00f9 grave di quello voluto dall'agente\". L'ordinamento italiano riconosce solamente una fattispecie preterintenzionale e nominativamente indica come tale solamente il delitto di omicidio preterintenzionale di cui all'art. 584 c.p. .La dottrina, tuttavia, ritiene che ulteriori fattispecie delittuose, pur non rubricate come preterintenzionali, possano ricondursi nell'ambito della preterintenzione. Si tratta, in particolare, di taluni delitti rientranti nella categoria di derivazione dogmatica dei \"reati aggravati dall'evento\".\nIl criterio tripartito di imputazione.\nL'art. 42 c.p. individua tre criteri di imputazione soggettiva: il dolo, la preterintenzione e la colpa; il comma 2 di tale articolo recita \"nessuno pu\u00f2 essere punito per un fatto preveduto dalla legge come delitto, se non l'ha commesso con dolo, salvi i casi di delitto preterintenzionale o delitto colposo espressamente preveduti dalla legge\". \nSembra cos\u00ec delinearsi un criterio tripartito di imputazione, al vertice del quale sta il dolo, criterio soggettivo per eccellenza, la cui sussistenza importa la punibilit\u00e0 per ogni reato, cui seguono ulteriori e distinti criteri di preterintenzione e colpa, la cui punibilit\u00e0 \u00e8 possibile per reati che siano tipizzati come punibili in presenza di tali coefficienti soggettivi.\nTale supposta tripartizione, tuttavia, \u00e8 negata da parte della dottrina, che ritiene che solo due siano i coefficienti soggettivi fondamentali, il dolo e la colpa, \"tertium non datur\", e che quindi la responsabilit\u00e0 preterintenzionale non goda di autonomia, a queste, tale da potersi atteggiare a terzo e autonomo criterio soggettivo di imputazione.\nStruttura e giurisprudenza.\nL'enunciazione normativa offerta dall'art. 43, comma 2 c.p. pone in evidenza il rapporto sussistente fra una condotta umana tipica, un evento voluto ed un evento di maggiore forza lesiva (o di messa in pericolo). Si tratta dunque di una fattispecie complessa, che la dottrina sceglie di ricostruire come la sovrapposizione di un reato di base, caratterizzato da dolo, ed un successivo evento non voluto, causalmente riconducibile all'azione o all'omissione dell'agente, e di cui si stabilisce la rimproverabilit\u00e0 a quest'ultimo. Il titolo in base al quale tale evento ulteriore \u00e8 ritenuto imputabile e rimproverabile all'agente \u00e8 il problema centrale che caratterizza l'analisi dogmatica del fenomeno della preterintenzione.\nLa tesi storicamente maggioritaria, facendo leva sul fatto che nella definizione legislativa manca una descrizione della partecipazione psicologica del soggetto agente alla causazione dell'evento pi\u00f9 grave rispetto al fatto di reato di base voluto ed oggetto di rappresentazione, ha ritenuto che per il verificarsi di una fattispecie di natura preterintenzionale fosse sufficiente la semplice sussistenza del nesso di causalit\u00e0 materiale. In questo modo, il delitto preterintenzionale viene riassorbito all'interno delle ipotesi di responsabilit\u00e0 oggettiva\nLa tesi del dolo misto a responsabilit\u00e0 oggettiva, maggioritaria in dottrina, ha trovato anche conferma anche nella giurisprudenza maggioritaria. \nSi collocano in questa linea interpretativa:\nIn tutta questa giurisprudenza, si afferma che accertata la sussistenza di tutti i requisiti del reato base, sar\u00e0 sufficiente la mera presenza del nesso di causalit\u00e0 fra la condotta del reato posto in essere e il pi\u00f9 grave reato verificatosi, perch\u00e9 di questo possa rispondersi a titolo di preterintenzione.\nTuttavia, la tesi contrapposta (antica e largamente diffusa) della preterintenzione come dolo misto a colpa \u00e8 preferibile, sia perch\u00e9 essa sola \u00e8 capace di spiegare l'intenzione del legislatore nel prevedere una figura intermedia tra il dolo e la colpa (inserendola materialmente tra l'uno e l'altra), sia perch\u00e9 non \u00e8 in contrasto con l'art. 27 della Costituzione, dal quale sembra imposta tale visione.\nSotto un punto di vista sistematico, sussiste il problema che, la presenza nel Codice penale italiano di ipotesi di responsabilit\u00e0 oggettiva, \u00e8 stata tradizionalmente giustificata con la presenza del 3\u00b0 comma dell'art. 42 c.p., ove si prevede che, oltre alle ipotesi di dolo, preterintenzionalit\u00e0 e colpa (indicate nel precedente comma 2\u00b0), sussistano una serie di casi determinati dalla legge in via esclusiva \"nei quali l'evento \u00e8 posto altrimenti a carico dell'agente come conseguenza della sua azione od omissione\". Secondo la lettura tradizionale, tali altre ipotesi, sono appunto le ipotesi di responsabilit\u00e0 oggettiva. Nella sistematica dell'art. 43, queste ipotesi sono altre, anche rispetto alla preterintenzione, posta nel comma precedente come autonomo coefficiente soggettivo, accanto al dolo e alla colpa.\nCon sentenza del 13 maggio 2004, n.43524, Sez. V, la Suprema Corte, ha specificato che ai fini della sussistenza dell'ipotesi criminosa dell'omicidio preterintenzionale, \u00e8 necessario e sufficiente che l'autore della aggressione abbia realizzato una condotta dolosa diretta a ledere o percuotere e che sussista un rapporto di causa ed effetto tra gli atti compiuti e la morte della vittima, prescindendo da ogni indagine sulla prevedibilit\u00e0 dell'evento (morte) pi\u00f9 grave cagionato. Per il giudice di legittimit\u00e0 la preterintenzione non si sostanzia in una combinazione di dolo per l'evento minore e di colpa per quello pi\u00f9 grave, essendo invero a suo dire un dolo misto alla responsabilit\u00e0 oggettiva. Tale ragionamento logico giuridico, ha condotto il moderno orientamento della Suprema Corte, a riconoscere la responsabilit\u00e0 per omicidio preterintenzionale anche nell'ipotesi di una semplice spinta. Ad avviso dei giudicanti, \u00e8 sufficiente che l'autore dell'aggressione abbia commesso atti diretti a percuotere o ledere e che esista un rapporto di causa ed effetto tra i predetti atti e l'evento morte. Infatti, nell'art. 581 c.p., il termine \"percuotere\" non \u00e8 utilizzato solo nel significato di battere, colpire o picchiare, ma anche in un significato pi\u00f9 ampio, comprensivo di ogni violenta manomissione della altrui persona fisica. Anche la spinta integra un'azione violenta, estrinsecandosi in un'energia fisica, pi\u00f9 o meno rilevante, esercitata direttamente nei confronti della persona; tale condotta, ove consapevole e volontaria, rivela la sussistenza del dolo di percosse o di lesioni, per cui quando da essa derivi la morte, d\u00e0 luogo a responsabilit\u00e0 a titolo di omicidio preterintenzionale. Cass. Pen. Sez. V, 6 febbraio 2004, nr. 15004"}
{"id": "2420152", "revid": "12760", "url": "https://it.wikipedia.org/wiki?curid=2420152", "title": "Antonio Valsalva", "text": ""}
{"id": "2420153", "revid": "599013", "url": "https://it.wikipedia.org/wiki?curid=2420153", "title": "David Clapham", "text": "Si iscrisse al Gran Premio del Sud Africa 1965 di Formula 1 con una Cooper del Team Lawson Organisation, ma si ritir\u00f2 prima dell'inizio della manifestazione.\nCorse in diverse categorie, dalla Formula Vee, alla Formula Ford e al Campionato sudafricano di Formula 1 e dopo l'abbandono della carriera di pilota continu\u00f2 a lavorare nel settore su giornali specializzati in sport motoristici."}
{"id": "2420157", "revid": "106697689", "url": "https://it.wikipedia.org/wiki?curid=2420157", "title": "Gran Premio del Belgio 1961", "text": "Il Gran Premio del Belgio 1961 si \u00e8 svolto domenica 18 giugno 1961 sul Circuito di Spa-Francorchamps. La gara \u00e8 stata vinta da Phil Hill seguito da Wolfgang von Trips e da Richie Ginther, tutti su Ferrari.\nGara.\nI risultati del GP sono stati i seguenti:"}
{"id": "2420158", "revid": "999533", "url": "https://it.wikipedia.org/wiki?curid=2420158", "title": "Gran Premio del Portogallo 1988", "text": "Il Gran Premio del Portogallo 1988 () fu il 32\u00ba G.P. automobilistico del Portogallo nonch\u00e9 la 13\u00aa gara del mondiale di Formula Uno 1988.\nSi tenne il al circuito di Estoril e fu vinto dal francese Alain Prost su McLaren MP4/4 motorizzata Honda; alle sue spalle salirono sul podio l'italiano Ivan Capelli su March e il belga Thierry Boutsen su Benetton.\nQualifiche.\nLe qualifiche furono dominate come di consueto dalla McLaren, anche se stavolta fu Prost ad avere la meglio sul compagno di squadra Senna; terzo si piazz\u00f2 il sorprendente Capelli, alla guida di una March particolarmente efficiente sul circuito portoghese. Berger fece segnare il quarto tempo, davanti a Gugelmin sulla seconda March, Mansell, Alboreto e Piquet.\nGara.\nDopo una prima procedura di partenza annullata per un incidente in mezzo al gruppo, al via Senna scatt\u00f2 meglio del compagno di squadra, superandolo alla prima curva e prendendo il comando. Prost reag\u00ec immediatamente, affiancando il brasiliano sul rettilineo principale al termine del primo passaggio e sopravanzandolo, nonostante questi l'avesse stretto contro il muretto dei box, manovra aspramente criticata dal francese a fine gara.\nA questo punto Prost prese il largo, mentre Senna dovette rallentare a causa di un consumo eccessivo di carburante; il brasiliano fu sorpassato da Capelli e Berger, cominciando poi un lungo duello con Mansell, che si concluse quando l'inglese tampon\u00f2 la McLaren del rivale durante un doppiaggio. Senna fu costretto a tornare ai box, perdendo ulteriore terreno. Prost controll\u00f2 i rivali fino al traguardo, vincendo davanti al sorprendente Capelli; terzo giunse Boutsen, che chiuse davanti a Warwick, Alboreto (rimasto praticamente senza benzina nelle ultime curve) e Senna."}
{"id": "2420161", "revid": "287204", "url": "https://it.wikipedia.org/wiki?curid=2420161", "title": "Dharmadom", "text": "Dharmadom \u00e8 una suddivisione dell'India, classificata come \"census town\", di 29.169 abitanti, situata nel distretto di Kannur, nello stato federato del Kerala. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 11\u00b0 46' 60 N e 75\u00b0 25' 60 E al livello del mare.\nSociet\u00e0.\nEvoluzione demografica.\nAl censimento del 2001 la popolazione di Dharmadom assommava a 29.169 persone, delle quali 13.759 maschi e 15.410 femmine. I bambini di et\u00e0 inferiore o uguale ai sei anni assommavano a 2.757, dei quali 1.396 maschi e 1.361 femmine. Infine, coloro che erano in grado di saper almeno leggere e scrivere erano 25.385, dei quali 12.074 maschi e 13.311 femmine."}
{"id": "2420162", "revid": "124153664", "url": "https://it.wikipedia.org/wiki?curid=2420162", "title": "San Gregorio da Sassola", "text": "San Gregorio da Sassola (fino al 1872 San Gregorio) \u00e8 un comune italiano di abitanti della citt\u00e0 metropolitana di Roma Capitale nel Lazio.\nGeografia fisica.\nSan Gregorio da Sassola si estende su un territorio di circa 35\u00a0km\u00b2, sul versante occidentale dei monti Prenestini, alle pendici del monte Cerella. Il centro storico di San Gregorio si trova sopra un \"basamento\" vulcanico a parte rispetto ai rilevi calcarei dei dintorni. La forma del territorio agevola la difesa, situazione che ha favorito l'insediamento e la nascita dell'abitato. Mentre la parte nuova dell'abitato si trova su rocce calcaree, l'antico borgo medievale ed i quartieri storici si sono sviluppati proprio sopra la roccia vulcanica.\nIn questo tipo di roccia sono facilmente identificabili i \"Tufi Pisolitici\", caratterizzati dalla presenza evidente di lapilli (sferette di cenere agglomerata); sono cos\u00ec chiamati perch\u00e9 venivano scambiati erroneamente per i granuli ovoidali che caratterizzano invece le rocce calcaree o \"pisoliti\". (Fonte: Culturalazio)\nTerritori.\nIl paese si presenta al visitatore in due parti ben distinte e quasi contrapposte che compongono la struttura urbana di San Gregorio. Anche se in stretta relazione tra loro, le due parti (il nucleo medievale e l'ampliamento barocco) sono ben distinte anche sotto il profilo dell'identit\u00e0. Il nucleo medievale ha un impianto classico \"a fuso d'acropoli\" (un unico asse centrale da cui si dipartono le vie laterali; esempi tipici sono Chianciano e Minucciano), con la differenza che la via principale si biforca a \"Y\" all'altezza del palazzo baronale. Il Castello \u00e8 alloggiato proprio nella forcella della \"Y\".\nLa parte barocca presenta una via centrale sulla quale si affacciano due blocchi residenziali; il pi\u00f9 antico di questi blocchi, che risale al XVII secolo, \u00e8 formato da cinque blocchi di case a schiera che terminano in una piazza ellittica costituita da quattro \"quartieri\" di cui uno non \u00e8 stato mai costruito. (Fonte: Culturalazio)\nAi confini con il comune di Ciciliano si trova la vetta della Spina Santa dei monti Prenestini.\nStoria.\nIl territorio faceva parte del fondo Ancesano, che Gregorio Magno don\u00f2 nel 587 al monastero di Sant'Andrea al Celio. Intorno al castello, sorto nel X secolo si venne a creare un centro abitato, in concorrenza con Castel Faustiniano, che fu abbandonato entro il XIV secolo. Fu conteso tra i Colonna e gli Orsini.\nNel 1567 il cardinale Prospero Publicola Santacroce acquist\u00f2 il feudo da Giordano Orsini. Pass\u00f2 in seguito ai Conti di Poli (1599), con cui divenne principato, e ai Barberini (1632) e quindi al cardinale Carlo Pio di Savoia (1655).\nDopo la peste del 1656 il cardinale volle un'espansione urbanistica, detta \"Borgo Pio\" , nella quale furono inserite 90 famiglie provenienti dai paesi vicini.\nDopo l'unit\u00e0 d'Italia il comune prese il nome di San Gregorio da Sassola, nell'errata convinzione che corrispondesse all'antica citt\u00e0 di \"Saxula\".\nSociet\u00e0.\nEtnie e minoranze straniere.\nAl 31 dicembre 2013 a San Gregorio da Sassola risultavano residenti 126 cittadini stranieri, la nazionalit\u00e0 pi\u00f9 rappresentata \u00e8 quella rumena, con 98 residenti.\nAmministrazione.\nNel 1872 \"San Gregorio\" cambia denominazione in San Gregorio da Sassola.\nCuriosit\u00e0.\nIl borgo fa da cornice al videoclip musicale della canzone \"Alessandra sar\u00e0 sempre pi\u00f9 bella\" di Fabrizio Moro (2015).\nDa tempo l'attore Andrea Roncato vi trascorre alcuni periodi dell'anno."}
{"id": "2420164", "revid": "287204", "url": "https://it.wikipedia.org/wiki?curid=2420164", "title": "Eloor", "text": " \nEloor \u00e8 una suddivisione dell'India, classificata come \"census town\", di 30.092 abitanti, situata nel distretto di Ernakulam, nello stato federato del Kerala. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 10\u00b0 4' 0 N e 76\u00b0 16' 60 E al livello del mare.\nSociet\u00e0.\nEvoluzione demografica.\nAl censimento del 2001 la popolazione di Eloor assommava a 30.092 persone, delle quali 15.087 maschi e 15.005 femmine. I bambini di et\u00e0 inferiore o uguale ai sei anni assommavano a 3.422, dei quali 1.686 maschi e 1.736 femmine. Infine, coloro che erano in grado di saper almeno leggere e scrivere erano 25.133, dei quali 12.912 maschi e 12.221 femmine."}
{"id": "2420165", "revid": "767487", "url": "https://it.wikipedia.org/wiki?curid=2420165", "title": "Avventura", "text": "Un'avventura definisce un'esperienza entusiasmante o inusuale. Pu\u00f2 anche indicare un'impresa audace e rischiosa dall'esito incerto.\nIl termine viene spesso usato anche per riferirsi ad attivit\u00e0 con un certo potenziale di pericolo fisico, come ad esempio il paracadutismo, l'alpinismo o la partecipazione a sport estremi. \nIl termine inoltre si riferisce generalmente a qualsiasi impresa che \u00e8 potenzialmente carica di rischio fisico, finanziario o psicologico, come una impresa commerciale, una storia d'amore, o di altri organismi importanti della vita.\nL'esperienza avventurosa crea una eccitazione psicologica e fisiologica, che pu\u00f2 essere interpretato come negativo (ad esempio la: paura) o positivo (ad esempio: trance agonistica).\nPer alcune persone, l'avventura diventa un esercizio importante per la propria formazione personale. \nIl politico e avventuriero Andr\u00e9 Malraux, nel suo \u201cLa condizione umana\u201d (1933) si espresse cos\u00ec: \"Se un uomo non \u00e8 pronto a rischiare la propria vita, dove \u00e8 la sua dignit\u00e0?\". \nAllo stesso modo, Helen Keller dichiar\u00f2 che \"La vita o \u00e8 un'audace avventura o non \u00e8 nulla\".\nAttivit\u00e0 avventurose all'aperto sono in genere effettuati con finalit\u00e0 ricreative o alla ricerca dell'ebrezza: esempi sono in raid e il turismo d'avventura. \nAttivit\u00e0 avventurose pu\u00f2 anche portare benefici in termini di conoscenze, come quelle intraprese dagli esploratori e pionieri. \nL'educazione all'avventura utilizza intenzionalmente esperienze stimolanti per ampliare l'apprendimento.\nNella finzione narrativa (letteratura, fumetto) e nel cinema, videogiochi ecc. l'avventura \u00e8 un genere applicabile a quelle opere in cui il protagonista o i personaggi principali devono appunto affrontare situazioni pericolose (ad esempio i film di Indiana Jones sono film d'avventura).\nAvventura nella mitologia.\nAlcune delle storie pi\u00f9 antiche e diffuse nel mondo sono storie di avventura, come Omero nell'Odissea.\nIl saggista Joseph Campbell ne parla nel suo libro, \"L'eroe dai mille volti\". Campbell legge una analogia culturale universale nella esposizione delle storie eroico mitologiche a partire dalla \"chiamata all'avventura\", a cui segue un viaggio pericoloso, per giungere al trionfo finale. \nIl romanzo d'avventura presenta tutte queste caratteristiche individuate da Cambell e altri studiosi riscontrabili anche in film d'avventura o epici quali come fanno molti film famosi, quali ad esempio Star Wars, I predatori dell'arca perduta, ecc."}
{"id": "2420167", "revid": "287204", "url": "https://it.wikipedia.org/wiki?curid=2420167", "title": "Timbales", "text": "I timbales sono uno strumento musicale a percussione della famiglia membranofoni. Ogni timbale \u00e8 costituito da un fusto metallico e una pelle battente sintetica, ma privo di pelle di risonanza. Sono montati a coppie: il tamburo dal diametro maggiore ha il suono pi\u00f9 grave.\nIn aggiunta ai due tamburi, sul supporto possono completare il kit accessori quali campanacci, jam-block, piatti splash ed altri.\nSi suonano con le bacchette e la tecnica esecutiva di questo strumento permette di ottenere molte sfumature.\nAd esempio si pu\u00f2 suonare la parte superiore del tamburo o il corpo dello strumento. In questo caso la tecnica utilizzata prende il nome di paila. Si pu\u00f2 suonare la paila sia con il fusto delle bacchette che con la punta; nel primo caso il suono risulter\u00e0 pi\u00f9 potente, nel secondo invece risulter\u00e0 pi\u00f9 delicato.\nI diametri pi\u00f9 diffusi dei fusti variano tra 12' e 14' (30 e 36\u00a0cm), ma esistono anche misure di 8' e 10' (20 e 25\u00a0cm) dal suono pi\u00f9 acuto che prendono il nome di \"timbalitos\".\nOltre che come set autonomo, i timbales sono anche usati come estensione del set normale della batteria.\nI timbales vengono usati spesso nella musica latino-americana, soprattutto caraibica come mambo, salsa, reggae, cha-cha-cha. \nUno degli artisti pi\u00f9 popolari che ne ha esaltato l'uso \u00e8 Tito Puente.\nStoria.\nI timbales nascono intorno al 1910 a Cuba parallelamente al Danz\u00f3n, genere musicale nato dalla Contraddanza francese, portato a Cuba da dei profughi haitiani. All'inizio il Danzon veniva accompagnato da dei timpani chiamati \"timpani creoli\" (timbales vuol dire \"timpani\" in francese). Ben presto a causa della loro scomodit\u00e0 i timpani non furono pi\u00f9 utilizzati; allo stesso tempo non si potevano utilizzare strumenti di origine africana \"contadina\". Nacquero cos\u00ec i timbales, che in seguito si arricchirono dei vari accessori che tuttora li compongono.\nMusicisti famosi.\nIl musicista che suona i \"timbales\" si chiama \"timbalero\". Timbaleri degni di nota sono:"}
{"id": "2420168", "revid": "436907", "url": "https://it.wikipedia.org/wiki?curid=2420168", "title": "Jumper", "text": ""}
{"id": "2420171", "revid": "287204", "url": "https://it.wikipedia.org/wiki?curid=2420171", "title": "Erattupetta", "text": " \nErattupetta (o Eratupeta) \u00e8 una suddivisione dell'India, classificata come \"census town\", di 29.675 abitanti, situata nel distretto di Kottayam, nello stato federato del Kerala. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 9\u00b0 41' 60 N e 76\u00b0 46' 60 E e ha un'altitudine di 23 .\nSociet\u00e0.\nEvoluzione demografica.\nAl censimento del 2001 la popolazione di Erattupetta assommava a 29.675 persone, delle quali 15.055 maschi e 14.620 femmine. I bambini di et\u00e0 inferiore o uguale ai sei anni assommavano a 4.245, dei quali 2.151 maschi e 2.094 femmine. Infine, coloro che erano in grado di saper almeno leggere e scrivere erano 23.622, dei quali 12.478 maschi e 11.144 femmine."}
{"id": "2420174", "revid": "122520442", "url": "https://it.wikipedia.org/wiki?curid=2420174", "title": "Milt Palacio", "text": ""}
{"id": "2420175", "revid": "38120", "url": "https://it.wikipedia.org/wiki?curid=2420175", "title": "That's amore - Due improbabili seduttori", "text": ""}
{"id": "2420176", "revid": "1305772", "url": "https://it.wikipedia.org/wiki?curid=2420176", "title": "Monza", "text": "Monza (: ; \"Monscia\" in dialetto monzese, ) \u00e8 un comune italiano di abitanti, capoluogo della provincia di Monza e della Brianza in Lombardia e centro di una delle aree pi\u00f9 produttive d'Europa.\n\u00c8 il terzo comune della regione Lombardia per popolazione, preceduto da Milano e da Brescia.\nIn epoca romana \u00e8 attestata come \"Moguntiacum\" (Joannes Georgius Graevius, \"Thesaurus antiquitatum et historiarum Italiae: Ligurum et Insubrum, seu Genuensium et Mediolanensium\"), ma altri autori segnalano il \"vicus\" di \"Modicia\", anche se nel territorio monzese sono state rinvenute testimonianze di presenze umane molto anteriori. Monza si trovava sulla \"Via Aurea\" o \"Via Spluga\", strada consolare romana diretta a Como e al passo dello Spluga.\nLa citt\u00e0 conobbe un periodo di particolare rilevanza politica e di intenso sviluppo artistico durante il VII secolo, quando fu capitale estiva del Regno longobardo; in seguito la citt\u00e0 entr\u00f2 nei domini del Sacro Romano Impero, pur con ampi margini di autonomia, e infine, dall'XI secolo, entr\u00f2 nell'orbita di Milano. Monza \u00e8 stata inoltre sotto la signoria dell'illustre casato dei Principi Morigia alleati dei Visconti. Libero comune nel XIII secolo, nel XIV secolo Monza entr\u00f2 nei domini dei Visconti di Milano, dei quali segu\u00ec la sorte passando poi sotto il dominio della potente famiglia Durini di Milano in pieno periodo di occupazione spagnola. I Durini diedero alla citt\u00e0 e a tutto il suo esteso territorio un impulso economico e culturale di grande rilievo, costruirono importanti edifici commissionati ai pi\u00f9 importanti architetti del tempo, diedero vita a grandi campagne decorative nei loro palazzi cos\u00ec come nel Duomo, in cui operarono gli stessi artisti scelti dai Durini per il fastoso palazzo di Milano in via Durini. I Durini furono determinanti oltre che per i rapporti che tenevano con gli Asburgo e per il prestigio della loro corte che tenevano a Monza di artisti e intellettuali a influenzare la scelta di Maria Teresa d'Austria a portare proprio in questa citt\u00e0 la corte asburgica, edificandovi cos\u00ec la villa arciducale, ora chiamata Villa Reale. I Durini dominarono la citt\u00e0 e il suo territorio fino alla fine del regime feudale. Monza rimase poi sotto il dominio austriaco, fino a diventare parte, nel 1859, del Regno di Sardegna (poi Regno d'Italia dal 1861).\nIl 29 luglio 1900 viene assassinato a Monza, per mano dell'anarchico Gaetano Bresci il re d'Italia Umberto I. Nel 1910 venne ultimata la Cappella Espiatoria, costruita per commemorare il decennale dell'uccisione del sovrano.\nIn tutte le direzioni del nucleo originario della citt\u00e0, riunite attorno alla Cattedrale di San Giovanni Battista e all'arengario, sono recentemente emerse aree residenziali e industriali. Monza, gi\u00e0 centro tessile e artigianale specializzato in fabbriche di cappelli, ora \u00e8 diventato un importante centro industriale (ingegneria, industria elettrica, alimentare, cartaria, plastica e abbigliamento e tessile) e servizi, in particolare centri commerciali. \n\u00c8, inoltre, particolarmente nota per la presenza dell'Autodromo nazionale, dove si disputa il Gran Premio d'Italia di Formula 1.\nGeografia fisica.\nTerritorio.\nIl suo territorio \u00e8 attraversato da nord a sud dal fiume Lambro. All'ingresso a nord nel centro storico, fra le vie Zanzi e Aliprandi, una biforcazione del fiume creata artificialmente a scopo difensivo nei primi decenni del XIV secolo d\u00e0 luogo al Lambretto, che si ricongiunge al corso principale del Lambro alla sua uscita a sud dall'antica cerchia delle mura (oggi interamente demolite). Un altro corso d'acqua, anch'esso artificiale, \u00e8 il Canale Villoresi, realizzato nel XIX secolo, che attraversa il territorio di Monza da ovest a est incrociando il Lambro al confine settentrionale del quartiere \"San Rocco\". L'architetto e designer Gualtiero Galmanini \u00e8 stato autore dei piani urbanistici della citt\u00e0 di Monza nel XX secolo.\nL'idrografia di Monza e della zona dei comuni confinanti \u00e8 particolarmente complessa, sia per cause naturali, vista la cospicua presenza di fiumi, torrenti e fontanili, che formano un vero e proprio groviglio idrico, sia per questioni legate ai lavori di canalizzazioni e di deviazione dei corsi d'acqua eseguite dall'uomo, aventi il proprio inizio durante l'epoca romana, che hanno portato alla realizzazione di numerose rogge, canali e laghi artificiali. Visto che l'acqua \u00e8 abbondante e facilmente raggiungibile, nel Monzese gli antichi Romani non realizzarono mai acquedotti.\nI corsi d'acqua pi\u00f9 importanti che interessano Monza e i comuni limitrofi sono i fiumi Lambro, Adda e Seveso, i torrenti Molgora, Certesa, Molgoretta, e il Canale Villoresi.\nClima.\nMonza \u00e8 situata nel bacino della Pianura Padana ed \u00e8 caratterizzata da un clima subcontinentale con una escursione termica annua minore di quella riscontrabile nelle citt\u00e0 della bassa pianura padana, a causa della sua altitudine e della vicinanza alle Alpi.\nMonza, al contrario della gran parte della Pianura Padana, ha un minore tasso di umidit\u00e0 che si attesta al 70%.\nGli inverni monzesi sono quindi molto pi\u00f9 freddi rispetto a quelli delle citt\u00e0 costiere, senza per\u00f2 raggiungere gli estremi tipici dell'Europa centrale grazie alla latitudine pi\u00f9 meridionale e alla protezione fornita dalla catena delle Alpi. Le estati invece sono calde e decisamente afose.\nNel complesso le precipitazioni nell'area monzese sono ben distribuite nel corso dell'anno anche se la stagione invernale registra periodi relativamente lunghi senza precipitazioni, con un minimo di circa 40\u00a0mm a febbraio. Le stagioni intermedie sono piovose, specialmente il medio autunno e la primavera.\nPrima degli anni novanta le nevicate invernali erano frequenti. Considerando il periodo che va dagli anni sessanta agli anni novanta del XX secolo, la \"media nivometrica\" della citt\u00e0 di Monza (ovvero i centimetri totali medi annui di accumulo nevoso) \u00e8 pi\u00f9 bassa di quella di alcune citt\u00e0 del nord-ovest e dell'Emilia (come Piacenza, Parma, Bologna, Torino), ma pi\u00f9 elevata di altre citt\u00e0 del nord-est (come Udine, Verona, Venezia) fermandosi a 25,2\u00a0cm annui in citt\u00e0.\nGli estremi termici di Monza sono generalmente di 30\u00a0\u00b0C le massime e le minime i -2\u00a0\u00b0C.\nDi seguito \u00e8 riportata la tabella con le medie climatiche e i valori massimi e minimi assoluti registrati nel trentennio 1971-2001 e pubblicati nell'Atlante Climatico d'Italia del Servizio Meteorologico dell'Aeronautica Militare relativo al citato trentennio.\nOrigine del nome.\nSecondo una leggenda, la regina Teodolinda, per riposarsi durante una battuta di caccia del re e della corte longobarda, si addorment\u00f2 lungo la riva del fiume Lambro. In sogno avrebbe visto una colomba, simbolo dello Spirito santo, che le avrebbe pronunciato la parola \"modo\", ad indicare che avrebbe dovuto dedicare quel luogo a Dio. \nLa regina a quel punto avrebbe risposto \"etiam\", indicando la sua piena accondiscendenza al volere divino. \n&lt;br&gt;Dall'unione delle due parole \"modo\" ed \"etiam\" sarebbe poi quindi nato il nome della citt\u00e0: \"Modoetia\".\nL'episodio \u00e8 narrato, insieme ad altri della vita della regina, nel ciclo di affreschi, eseguito nel XV secolo dai fratelli Zavattari, che decora interamente le pareti della Cappella di Teodolinda nel Duomo di Monza.\nStoria.\nEpoca celtica.\nUrne e corredi funerari, armi, lucerne, spilloni, vasellame vario: questi ritrovamenti databili all'et\u00e0 del bronzo (circa II millennio a.C.) sono state scoperti sia nella provincia monzese che nell'attuale citt\u00e0 sul finire del XX secolo: questi ritrovamenti oggi sono conservati nei depositi dei Musei Civici.\nDocumentata \u00e8 anche la sicura presenza nella regione di comunit\u00e0 socialmente organizzate di origine celtica.\nInfatti la trib\u00f9 celtica degli Insubri, valicate le Alpi, si era stabilita intorno a \"Mediolanum\" (Milano), dividendosi in numerosi villaggi, tra cui quello che sarebbe diventata l'odierna Monza.\nPlinio il Vecchio descrive gli abitanti della zona come dediti alla pastorizia e all'agricoltura di rape, frumento e vite. Fiorente era l'allevamento di maiali grazie all'abbondanza di boschi di querce.\nEpoca romana.\nNell'anno 222 a.C. i consoli romani Gneo Cornelio Scipione Calvo e Marco Claudio Marcello sottomisero i Celti insubri che tuttavia, pochi anni pi\u00f9 tardi, si sollevarono all'arrivo di Annibale (218 a.C.).Tornata nell'orbita di Roma nei primi decenni del II secolo a.C., la Gallia Cisalpina fu integrata con un diffuso insediamento di coloni e ottenne da Giulio Cesare la cittadinanza romana nel 49 a.C. (\"Lex Roscia\").\nNella ripartizione di Augusto Modicia era inclusa nella Regio XI, il cui territorio corrispondeva all'antica Gallia Transpadana.\nLa citt\u00e0 non era un municipio autonomo in quanto per la relativa vicinanza dipendeva dal municipio di \"Mediolanum\"; nodo stradale importante per le vie che collegavano Milano a Como e a Bergamo, la sua importanza cominci\u00f2 a manifestarsi dalla fine del III secolo anche se il luogo continu\u00f2 a mantenere un carattere essenzialmente agricolo.\nIl nome latino della citt\u00e0 era probabilmente \"M\u00f2dicia\" (come testimonia la dedica incisa su di un'ara del II secolo dedicata ad Ercole dagli \"Juvenes Modiciates\") anche se non lo si ritrova menzionato nei documenti n\u00e9 di et\u00e0 repubblicana, n\u00e9 imperiale.\nDai ritrovamenti archeologici si \u00e8 trovato che il nucleo principale della citt\u00e0 era sulla sponda destra del fiume Lambro verso il Duomo, e un secondo nucleo, forse pi\u00f9 tardo, era sulla sponda sinistra verso l'odierna chiesa di San Maurizio.\nLe due zone erano collegate dall'unico monumento tuttora rimasto della Monza romana: il ponte sul fiume Lambro detto \"di Arena\".\nIl ponte sarebbe cos\u00ec chiamato perch\u00e9 si trovava nelle vicinanze di un luogo in cui i giovani praticavano attivit\u00e0 ginnico-sportive; un'altra ipotesi si riferisce invece alla possibile esistenza di un piccolo anfiteatro, sulla riva sinistra del fiume, come suggerito dalla curva ellittica descritta dall'andamento dell'attuale via Vittorio Emanuele II.\nIl ponte (che fu demolito nel XIX secolo per far posto all'odierno ponte dei Leoni) era lungo 70\u00a0m e largo 4, era composto di sette archi ribassati in cotto e serizzo, uno dei quali \u00e8 tuttora visibile. Da qui passava la strada che da Milano conduceva a Lecco e a Bergamo.\nDella Monza romana sono rimaste varie testimonianze quali ceramiche, grezze o dipinte, di uso quotidiano, are dedicate a Giove, Ercole e Mercurio, iscrizioni, sarcofagi, lapidi sepolcrali ed epigrafi di militari, commercianti e piccoli proprietari, spesso dai nomi celtici romanizzati.\nLe fondazioni di un ninfeo tardo romano sono state risistemate nel giardino della cosiddetta casa dei Decumani, poco lontano dal luogo del ritrovamento avvenuto ad est della cappella del Rosario del Duomo.\nIn una zona non molto distante poteva anche trovarsi un'area sepolcrale, poich\u00e9 i relativi materiali lapidei di recinzione furono reimpiegati come pilastri della stessa casa dei Decumani.\nNell'ultimo periodo della decadenza dell'impero, nel 402, i Goti di Alarico saccheggiarono la regione Transpadana.\nEpoca medioevale.\nAlla disgregazione dell'impero romano Monza condivide le vicende dell'intera Italia che subisce lo stanziamento di nuovi popoli.\nDapprima gli Eruli di Odoacre, che depone l'ultimo imperatore romano (476).\nQuindi gli Ostrogoti di Teodorico (493), che sceglie proprio Monza come una delle sue residenze e vi fa costruire un proprio \"Palatium magnum\". Purtroppo del palazzo di Teodorico, peraltro menzionato da Paolo Diacono nella sua \"Historia Langobardorum\", non \u00e8 rimasta traccia apparente.\nPoi la guerra mossa da Giustiniano contro i Goti che porta alla riconquista bizantina dell'Italia (553).\nInfine l'arrivo in Italia dei Longobardi (568), guidati dal loro re Alboino: la conquista longobarda si estender\u00e0 a larga parte del territorio italiano (Langobardia Maior e Langobardia Minor) e comporter\u00e0 un ruolo storicamente importante per la citt\u00e0 di Monza (\"Modoetia\").\nNon si hanno notizie storiche su Monza per tutto il periodo che intercorre tra la morte di Teodorico ed il regno di Autari che invece sar\u00e0, insieme a quello del suo successore Agilulfo, molto importante politicamente per la citt\u00e0.\nAutari, terzo re in Italia dei Longobardi, aveva sposato, nel 589, Teodolinda, principessa cattolica bavarese, figlia del duca Garibaldo e di Valdrada principessa della stirpe longobarda dei Letingi.\nMorto improvvisamente Autari nel 590, Teodolinda spos\u00f2 in seconde nozze il duca di Torino, Agilulfo, incoronato re d'Italia. La coppia regale stabil\u00ec a Milano la propria capitale e a Monza la residenza estiva; Teodolinda si fece allora costruire un ricco palazzo a Monza. Anche di questa residenza regale non \u00e8 rimasta traccia, se non nell'iscrizione sull\"'Evangeliario\" donato dalla regina alla chiesa di San Giovanni.\nTeodolinda fece anche costruire, nel 595, vicino al suo palazzo e sulla riva del fiume Lambro un \"oraculum\", cio\u00e8 un luogo di preghiera, presto ampliato e dotato di molti ornamenti d'oro e d'argento: la prima basilica di San Giovanni Battista, adiacente al Palazzo Reale. Tutto ci\u00f2 secondo la testimonianza dello storico longobardo Paolo Diacono (VIII secolo), che nella sua \"Historia Langobardorum\" scrisse: \nVestigia del tempio teodolindeo, quali muri del VI secolo, iscrizioni, lastre decorate a soggetto religioso si trovano tuttora a far parte dell'odierno Duomo, che forse ne comprende alcune navate. A lato dell'abside rimane anche una torre longobarda usata pi\u00f9 tardi come campanile della Basilica e forse in origine posta a difesa dell'adiacente Palazzo Reale.\nPapa Gregorio Magno, grazie all'influenza della regina, sostenne la conversione al cattolicesimo del popolo longobardo, ancora in gran parte pagano o ariano. Per incoraggiare e confermare la fede del popolo il papa don\u00f2 una serie di oggetti di culto, molti dei quali, carichi di valore storico ed artistico, sono ancora oggi conservati nel museo del Duomo, insieme anche a numerosi oggetti d'arte di questo popolo: tra questi l'Evangeliario di Teodolinda, che papa Gregorio Magno don\u00f2 nel 603 alla regina dei Longobardi.\nTeodolinda mor\u00ec nel 627 e venne sepolta nell'Oraculum. Nel 1308 i suoi resti furono trasferiti in un sarcofago nella Cappella a lei dedicata.\nDopo Teodolinda la Chiesa monzese and\u00f2 assumendo un'importanza spirituale e temporale sempre maggiore. A suo capo fu posto un \"Diacono custode\" (che successivamente, nell'anno 879, divenne \"Arciprete\"). In questo periodo la Basilica monzese e le sue terre furono prima soggette a \"Principi\", cio\u00e8 a feudatari inviati dai re longobardi residenti a Pavia.\nPi\u00f9 tardi l'Arciprete di Monza giunse ad associare il potere temporale a quello spirituale.\nNell'anno 774 i Longobardi di Desiderio sono sconfitti dai Franchi di Carlo Magno che riceve la Corona Ferrea nel 775.\nIn seguito la citt\u00e0 entr\u00f2 nei domini del Sacro Romano Impero, pur con ampi margini di autonomia, e infine, dall'XI secolo, entr\u00f2 nell'orbita di Milano. Monza \u00e8 stata inoltre sotto la signoria dell'illustre casato dei Principi Morigia alleati dei Visconti.\nEpoca moderna.\nLibero comune nel XIII secolo, nel XIV secolo Monza entr\u00f2 nei domini dei Visconti di Milano, dei quali segu\u00ec la sorte passando poi sotto il dominio della potente famiglia Durini di Milano in pieno periodo di occupazione spagnola. I Durini diedero alla citt\u00e0 e a tutto il suo esteso territorio un impulso economico e culturale di grande rilievo, costruirono importanti edifici commissionati ai pi\u00f9 importanti architetti del tempo, diedero vita a grandi campagne decorative nei loro palazzi cos\u00ec come nel Duomo, in cui operarono gli stessi artisti scelti dai Durini per il fastoso palazzo di Milano in via Durini. \nVengono costruite le prime ville storiche monzesi.\nAlla fine della guerra di successione spagnola (1713), il Ducato di Milano viene assegnato alla casa degli Asburgo d'Austria. Questo periodo storico corrisponde ad una stagione di rinascita della citt\u00e0, con un notevole sviluppo dell'agricoltura e dell'artigianato.\nL'imperatrice Maria Teresa fa edificare per il figlio Ferdinando, Governatore di Milano, la Villa Reale (1777-1780). La scelta di Monza era dovuta, oltre che alla bellezza del paesaggio, anche alla posizione strategica e al fatto di essere facilmente collegata a Vienna oltre che per la sua vicinanza con Milano. La costruzione \u00e8 compiuta in tre anni dall'architetto folignate Giuseppe Piermarini. I Durini furono determinanti oltre che per i rapporti che tenevano con gli Asburgo e per il prestigio della loro corte che tenevano a Monza di artisti e intellettuali a influenzare la scelta di Maria Teresa d'Austria a portare proprio in questa citt\u00e0 la corte asburgica, edificandovi cos\u00ec la villa arciducale, ora chiamata Villa Reale. I Durini dominarono la citt\u00e0 e il suo territorio fino alla fine del regime feudale.\nA conclusione della campagna d'Italia di Napoleone Bonaparte (1796) il Ducato di Milano viene ceduto alla Repubblica Francese ed entra poi a far parte della Repubblica Cisalpina (che, nel 1802, diverr\u00e0 Repubblica Italiana).\nEpoca contemporanea.\nDa Napoleone alla Seconda guerra mondiale.\nInvisa ai francesi come simbolo del potere aristocratico, la Villa di Monza viene venduta per essere demolita, ma le proteste dei cittadini ne ottengono la salvezza anche se l'abbandono provoca il degrado del complesso.\nDue terzi degli ori e degli argenti del famoso Tesoro della basilica monzese vengono consegnati alla zecca di Milano, che li trasforma in monete per \"rimborsare\" le spese di guerra francesi. Bonaparte si impossessa anche dei tesori della basilica e dei libri della Biblioteca capitolare che vanno ad arricchire la Biblioteca Nazionale di Francia. Invece la Corona ferrea viene lasciata provvisoriamente a Monza.\nNel 1805 la Repubblica Italiana diventa Regno d'Italia con capitale Milano. \nIl 26 maggio 1805 la Corona Ferrea \u00e8 a Milano per l'incoronazione di Napoleone, che da solo se la pone in capo, proferendo la famosa frase \"Dio me l'ha data, guai a chi la tocca\". Napoleone istituisce anche l'Ordine della Corona del Ferro.\nMonza riceve il titolo di citt\u00e0 imperiale.\nVicer\u00e9 d'Italia \u00e8 nominato Eugenio di Beauharnais che nell'agosto del 1805 si stabilisce nella Villa di Monza. L'edificio, restaurato, torna a vivere un nuovo brillante periodo e, in questa occasione, assume la denominazione di Villa Reale.\nAlla caduta del primo Impero (1815) l'Austria ottiene di annettersi i territori italiani del Regno Lombardo-Veneto, ma li governa oppressivamente con propri funzionari: Monza \u00e8 inclusa nella provincia di Milano.\nPer decreto dell'imperatore d'Austria Francesco I nell'anno 1816 Monza diviene ufficialmente una citt\u00e0. Nel 1818 l'arciduca Ranieri, vicer\u00e9 del Regno Lombardo-Veneto, torna ad utilizzare la Villa di Monza.\nIl successivo imperatore d'Austria Ferdinando I si fa incoronare re del Lombardo Veneto a Milano con la Corona ferrea (6 settembre 1838) e, con l'occasione, estende vari benefici alla citt\u00e0.\nL'artigianato della lavorazione della lana va decadendo mentre diventano sempre pi\u00f9 importanti quella del feltro e la collegata industria del cappello.\nDurante le cinque giornate di Milano (22-23 marzo 1848) anche Monza insorge cacciando la guarnigione austriaca del reggimento Geppert.\nI patrioti monzesi, unitisi ai Lecchesi, combattono poi a Milano a porta Tosa (oggi porta Vittoria). Scacciati gli Austriaci, a Monza si forma una \"Guardia cittadina\" alla quale le donne monzesi regalano il vessillo.\nDopo la prima guerra di indipendenza, al ritorno degli austriaci nel 1849, il generale Radetzky e poi l'arciduca Massimiliano (fratello dell'imperatore Francesco Giuseppe e poi imperatore del Messico) si insediano nella Villa Reale.\nLa cosa che importava di pi\u00f9 era, come al solito, il tesoro della basilica che, prelevato dal Generale Radetzky, era stato portato a Mantova nel 1849 ma restituito nello stesso anno.\nNel 1859, alla fine della seconda guerra di indipendenza, tutta la Lombardia \u00e8 liberata dagli austriaci ed entra a far parte del Regno di Sardegna. Ma il tesoro e la Corona ferrea, dopo una sosta a Verona, dagli austriaci erano stati trasferiti a Vienna; il tutto ritorner\u00e0 solennemente a Monza solo alla conclusione della terza guerra di indipendenza, il 6 dicembre 1866. E a Monza la Corona ferrea rimane definitivamente, con due sole eccezioni: nel 1878, quando, a Roma, \u00e8 posta sul feretro di Vittorio Emanuele II e durante le due guerre mondiali quando \u00e8 messa al sicuro in Vaticano.\nNel 1861, all'indomani della proclamazione del Regno d'Italia, la citt\u00e0 conta circa 25.000 abitanti.\nNel 1868 re Vittorio Emanuele II istituisce l'Ordine della Corona d'Italia nella cui insegna compare la Corona ferrea.\nGi\u00e0 da secoli le acque del Lambro fornivano forza motrice all'attivit\u00e0 dei numerosi mulini monzesi, di cui un esempio \u00e8 il Mulino Colombo, e questa opportunit\u00e0 aveva favorito lo sviluppo di un artigianato cittadino. Dalla met\u00e0 del XIX secolo si assistette alla trasformazione delle tradizionali attivit\u00e0 artigianali, tessitura della seta, produzione di cappelli, tessitura del cotone, e, in Brianza, lavorazione del legno e produzione di mobili, in una moderna industria manifatturiera.\nIn particolare negli ultimi due decenni del secolo la fisionomia di Monza come citt\u00e0 industriale si accentu\u00f2 notevolmente. Avevano raggiunto una significativa importanza il settore tessile (cotonificio Fossati), quello legato alla meccanica (Officine meccaniche Alfredo Zopfi &amp; C.) e all'elettricit\u00e0 (batterie Hensemberger), e soprattutto l'industria del cappello (cappellifici Cambiaghi, Valera e Ricci, Carozzi, Meroni, Paleari e Ferrario).\nLa produzione di cappelli si era imposta a Monza fin dal XVII secolo, quando era stato strappato a Milano il primato produttivo in virt\u00f9 dei minori costi e dell'esenzione dai dazi cittadini, e negli ultimi decenni dell'Ottocento si era riconvertita in una fiorente industria manifatturiera di proporzioni europee.\nL'importanza del settore per Monza fu tale che la citt\u00e0, nota allora come \"Citt\u00e0 del cappello\", tra fine ottocento e inizio novecento divenne il principale centro di produzione di cappelli al mondo, sede della Federazione italiana dei cappellai e, dal 1921 al 1926, anche della Federazione internazionale dei cappellai, il sindacato internazionale dei lavoratori di categoria. L'industria entr\u00f2 in crisi durante il ventennio fascista e non riusc\u00ec pi\u00f9 a ricostituirsi nel dopoguerra, se non in piccole realt\u00e0.\nIl 22 agosto 1891 fu inaugurato il primo ospedale monzese dedicato a san Gerardo, compatrono della citt\u00e0 insieme a san Giovanni Battista, grazie anche alla cospicua donazione da parte del re Umberto I.\nAl 31 dicembre 1895 Monza contava circa 37.500 abitanti stabili, con \"31 strade interne\" della lunghezza di circa 42 chilometri. Intorno a queste strade vi era la campagna che produceva frumento, mais, foraggi, patate, avena, segale ed ortaggi in genere. Altra fonte di ricchezza era l'allevamento dei bachi da seta (i \"bigatt\") i cui bozzoli venivano lavorati dalle filande della Brianza.\nIl 17 agosto 1899 venne fondato il settimanale cattolico \"il Cittadino\" (direttore l'avv. Filippo Meda), tuttora in attivit\u00e0.\nIl 29 luglio 1900 viene assassinato a Monza, per mano dell'anarchico Gaetano Bresci il re d'Italia Umberto I. Nel 1910 venne ultimata la Cappella Espiatoria, costruita per commemorare il decennale dell'uccisione di Umberto I.\nAll'inizio del secolo Monza conta 41.200 abitanti; nel 1911 \u00e8 annoverata tra gli otto centri pi\u00f9 industrializzati d'Italia. Le attivit\u00e0 principali rimangono quelle legate alla lavorazione del cotone, alla meccanica e alle industrie dei cappellifici.\nLa prima guerra mondiale (1915-1918) ha coinvolto anche Monza come le altre citt\u00e0 d'Italia; alla fine della guerra la citt\u00e0 ha voluto ricordare i suoi seicento caduti con il grandioso monumento (1932) dello scultore E.Pancera, posto in piazza Trento e Trieste (l'antica piazza del mercato).\nNel periodo tra le due guerre mondiali l'assetto industriale della citt\u00e0 non sub\u00ec modifiche sostanziali, pur registrando notevoli incrementi nei volumi di produzione. Lo sviluppo edilizio conseguente fu notevole e talvolta disordinato; nel 1925 si cerc\u00f2 di mettere ordine in materia urbanistica con un apposito piano regolatore.\nFurono abbattute le antiche costruzioni che sembravano di ostacolo, fu modificata l'antica piazza del mercato nell'attuale piazza Trento e Trieste in fronte alla quale fu costruito il nuovo Palazzo del Comune su disegno dell'architetto Brusconi.\nAll'interno del parco vengono costruiti l'autodromo (1922) e un campo da golf (1925).\nLa seconda guerra mondiale comport\u00f2 per la citt\u00e0 di Monza bombardamenti, distruzioni e vittime civili e, dopo il 1943, l'occupazione nazista.\nNel corso della guerra Monza non fu direttamente coinvolta in scontri ma fu oggetto di ripetuti bombardamenti e mitragliamenti da parte dell'aviazione anglo-americana durante tutti e cinque gli anni di conflitto: il primo bombardamento, dei razzi illuminanti a scopo intimidatorio, risale al 17 giugno 1940, appena sette giorni dopo l'ingresso dell'Italia in guerra, e l'ultimo nella notte dell'11 aprile 1945.\nDue sirene avvertivano la popolazione: una in centro citt\u00e0 gestita dai vigili del fuoco e una, collegata alla prima, su un edificio della Philips in via Borgazzi, coadiuvate nel corso dei frequenti bombardamenti del 1945 dalla campana maggiore del Duomo di Monza. Le difese antiaeree cittadine, insufficienti, furono due batterie contraeree per tutta l'area di Monza e Lissone, spostate nel 1943, due mitragliere sulla Casa della GIL, e, dopo l'occupazione nazista, delle postazioni per cannoni poste fra San Fruttuoso e il Rond\u00f2. Le principali vie di comunicazione furono dotate di trincee paraschegge e durante il giorno addetti del comune ogni due o tre chilometri segnalavano con bandierine bianche l'avvicinarsi di velivoli nemici.\nSubito dopo le leggi razziali e ancor di pi\u00f9 durante gli anni della guerra su pressione del podest\u00e0 Ulisse Cattaneo, in Monza si verificarono persecuzioni nei confronti delle due famiglie ebree monzesi, i Colombo e i Levi, che avranno entrambe tra i loro componenti vittime nel campo di concentramento di Auschwitz, e di altri ebrei residenti o transitanti per Monza, i fratelli N\u00fcremberg, il milanese sfollato Enzo Namias, morto anch'egli ad Auschwitz, e sette ebrei ricoverati presso la casa di cura Villa Biffi, tra cui Clara Finzi, deportata dopo il parto, e Dorotea Pisetzky, malata psichica deportata al campo di concentramento di Bolzano presso Gries e uccisa dalle sevizie delle guardie, oggi sepolta nel campo ebraico del Cimitero Monumentale di Milano.\nGi\u00e0 durante i primi anni di guerra erano attivi in Monza dei gruppi antifascisti che si riunivano clandestinamente nello studio dell'avvocato Fortunato Scali. Nel corso del 1943, un gruppo di antifascisti monzesi, guidati da Gianni Citterio, militante del PCI e figura centrale della Resistenza cittadina, fondarono il \"Fronte di azione antifascista\", organizzazione politica clandestina che stampava anche il giornale \"Pace e Libert\u00e0\" nella casa di Antonio Gambacorti Passerini presso Olgiate Calco, fino alla caduta del fascismo nel settembre 1943. Il gruppo fu attivo nella propaganda antifascista, mediante la diffusione di volantini e di manifesti, e sar\u00e0 la base da cui si costituir\u00e0 il CLN monzese.\nNella resistenza cittadina \u00e8 da ricordare anche la figura del monzese Giovanni Battista Stucchi, alpino tornato dalla spedizione italiana in Russia che si un\u00ec alla lotta partigiana dopo la caduta del Fascismo nel 1943, ricoprendo ruoli di primo piano come membro socialista del Comando militare del CLNAI e Comandante militare unico della Repubblica partigiana dell'Ossola.\nL'8 settembre 1943, in occasione dell'armistizio, Gianni Citterio, con i membri del \"Fronte d'azione antifascista\" e i rappresentanti dei partiti democratici, si rivolse alla cittadinanza dal balcone del Municipio, incitando i monzesi alla resistenza e alla lotta armata contro il fascismo e contro l'invasore tedesco.\nPochi giorni dopo, il 12 settembre 1943, ebbe inizio l'occupazione nazista di Monza, le truppe della Wehrmacht entrarono in citt\u00e0 e insediarono il comando presso il macello comunale (tra via Mentana e via Buonarroti). Segu\u00ec una capillare occupazione della citt\u00e0 con la complicit\u00e0 dei comandi fascisti locali, l'insediamento del comando di piazza nella casa del Fascio, di un presidio militare presso San Fruttuoso e del comando operativo delle SS per tutta l'Italia settentrionale ovest nelle ville attorno la Villa Reale.\nNel corso dell'occupazione, dall'aprile 1944, si distinse per brutalit\u00e0 e torture l'Ufficio politico investigativo, istituito dai fascisti repubblichini in dipendenza della Guardia Nazionale Repubblicana con compiti di investigazione e repressione dei reati politici, di cui uno dei tre distaccamenti aveva sede in Monza. La repressione antipartigiana, in collaborazione coi tedeschi, fu portata avanti con interrogatori violenti e torture sistematiche nella Villa Reale e nelle adiacenti ville di via Tommaso Grossi, nel macello comunale, dirimpetto al carcere di via Mentana allora in uso, e nella Casa della GIL, oggi Urban Center. Nel quadro della repressione fascista furono attive anche le Brigate Nere cittadine, con soprusi e requisizioni alla popolazione, e la \"Banda Pennacchio\", una banda di repressione aggregata al comando delle SS monzese.\nLa mattina del 25 aprile 1945, con la citt\u00e0 ancora sotto occupazione nazista e con un'ingente presenza fascista, mentre le brigate partigiane calavano da tutta la Brianza, i membri del CLN monzese cercarono un incontro con il comando tedesco per evitare scontri sanguinosi e rappresaglie sulla popolazione. Tale colloquio segn\u00f2 anche l'ultima presenza documentata del sergente delle SS Siegfried Werning, criminale di guerra che far\u00e0 perdere le proprie tracce.\nL'incontro, senza che si raggiungesse un accordo di resa, comport\u00f2 una \"tregua d'armi\" dettata dallo stallo a partire dalle ore zero del 25 aprile stesso, per cui i tedeschi non interferirono con gli eventi dell'Insurrezione, riuscendo cos\u00ec a limitare gli scontri armati avvenuti in citt\u00e0 tra il 25 e il 26 aprile 1945, che registrarono per\u00f2 alcune vittime civili. Il 26 aprile si insedi\u00f2 il CLN in Municipio e venne nominato primo sindaco della Liberazione il socialista Enrico Far\u00e8, membro del CLN e gi\u00e0 ultimo sindaco della citt\u00e0 prima del Fascismo, che il 30 aprile nomin\u00f2 la giunta municipale.\nIl 29 aprile 1945 fecero il loro ingresso in citt\u00e0 i militari americani della 1\u00aa divisione corazzata, prendendo contatto, grazie alla mediazione dell'arciprete di Monza monsignor Giovanni Rigamonti, con le SS ancora asserragliate nel loro quartier generale e imponendogli la resa. Il 30 aprile 1945 i tedeschi lasciarono quindi la citt\u00e0.\nAl termine della guerra Monza cont\u00f2 ottantatr\u00e9 caduti per mano nazifascista tra partigiani e deportati, tra cui Gianni Citterio, decorato con la Medaglia d'oro al valor militare alla memoria, Ferdinando Tacoli, Medaglia d'argento al valor militare alla memoria, a cui \u00e8 stata dedicata la scuola elementare situata nel quartiere Triante, e Elisa Sala.\nDal secondo dopoguerra al nuovo millennio.\nNella seconda met\u00e0 del secolo la citt\u00e0 conosce un notevole incremento di popolazione e un conseguente sviluppo edilizio.\nCon lo sviluppo delle varie attivit\u00e0 si manifestano i problemi legati al traffico e ai collegamenti con i centri vicini, soprattutto con Milano.\nAll'inizio del secolo Monza conta circa 120.000 abitanti.\nL'Universit\u00e0 degli Studi di Milano-Bicocca pone in Monza il suo campus per le Facolt\u00e0 di medicina e chirurgia e di Scienze dell'organizzazione.\nNella primavera del 2009 viene completata la controversa risistemazione della piazza Trento e Trieste (l'antico \"Pratum magnum\" medievale). Con l'occasione viene riportato alla luce parte del decorso della roggia anticamente usata dagli artigiani tessitori."}
{"id": "2420177", "revid": "599013", "url": "https://it.wikipedia.org/wiki?curid=2420177", "title": "Ray Reed", "text": "Si iscrisse al Gran Premio del Sud Africa 1965 di Formula 1 con una vettura da lui stesso costruita e basata su un telaio Cooper con un motore Alfa Romeo, ma prima della gara perse la vita in un incidente aereo."}
{"id": "2420182", "revid": "287204", "url": "https://it.wikipedia.org/wiki?curid=2420182", "title": "Feroke", "text": " \nFeroke (o Ferokh, Ferok) \u00e8 una suddivisione dell'India, classificata come \"census town\", di 29.504 abitanti, situata nel distretto di Kozhikode, nello stato federato del Kerala. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 11\u00b0 10' 60 N e 75\u00b0 50' 60 E e ha un'altitudine di 20 .\nSociet\u00e0.\nEvoluzione demografica.\nAl censimento del 2001 la popolazione di Feroke assommava a 29.504 persone, delle quali 14.506 maschi e 14.998 femmine. I bambini di et\u00e0 inferiore o uguale ai sei anni assommavano a 3.921, dei quali 1.976 maschi e 1.945 femmine. Infine, coloro che erano in grado di saper almeno leggere e scrivere erano 24.020, dei quali 12.177 maschi e 11.843 femmine."}
{"id": "2420183", "revid": "1543377", "url": "https://it.wikipedia.org/wiki?curid=2420183", "title": "Stephen Montague", "text": "Dal 1975 Montague vive a Londra in Inghilterra e lavora come compositore in giro per il mondo. La sua musica \u00e8 stata suonata in numerosi festival internazionali, incluso: the BBC Proms alla Royal Albert Hall di Londra, al Warsaw Autumn festival, il Paris Festival d'Automne e il Kennedy Center a Washington"}
{"id": "2420189", "revid": "767487", "url": "https://it.wikipedia.org/wiki?curid=2420189", "title": "Shea Seals", "text": ""}
{"id": "2420194", "revid": "767487", "url": "https://it.wikipedia.org/wiki?curid=2420194", "title": "ABN AMRO World Tennis Tournament 2008", "text": "L'ABN AMRO World Tennis Tournament 2008 \u00e8 stato un torneo di tennis giocato sul cemento indoor. \n\u00c8 stata la 36\u00aa edizione del ABN AMRO World Tennis Tournament,che fa parte della categoria International Series Gold nell'ambito dell'ATP Tour 2008.\nSi \u00e8 giocato all'Ahoy Rotterdam indoor sporting arena di Rotterdam in Olanda Meridionale, \ndal 18 al 24 febbraio, 2008.\nCampioni.\nSingolare.\n Micha\u00ebl Llodra ha battuto in finale Robin S\u00f6derling, 6\u20137(3), 6\u20133, 7\u20136(4)\nDoppio.\n Tom\u00e1\u0161 Berdych / Dmitrij Tursunov hanno battuto in finale Philipp Kohlschreiber / Michail Ju\u017enyj, 7\u20135, 3\u20136, 10\u20137"}
{"id": "2420197", "revid": "599013", "url": "https://it.wikipedia.org/wiki?curid=2420197", "title": "Jean-Claude Rudaz", "text": "Si iscrisse al Gran Premio d'Italia 1964 di Formula 1 con una Cooper, ma l'esplosione del motore in prova non gli permise di prendere parte alla corsa, sebbene qualificatosi 20\u00ba su 25 iscritti.\nPartecip\u00f2 nello stesso anno alla 24 Ore di Le Mans e nel 1973 fond\u00f2 la linea aerea Transvalair, specializzata in spedizioni e trasporti cargo."}
{"id": "2420201", "revid": "287204", "url": "https://it.wikipedia.org/wiki?curid=2420201", "title": "Guruvayoor", "text": " \nGuruvayoor (o Guruvayur) \u00e8 una suddivisione dell'India, classificata come \"municipality\", di 21.187 abitanti, situata nel distretto di Thrissur, nello stato federato del Kerala. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 10\u00b0 35' 60 N e 76\u00b0 2' 60 E e ha un'altitudine di 25 .\nSociet\u00e0.\nEvoluzione demografica.\nAl censimento del 2001 la popolazione di Guruvayoor assommava a 21.187 persone, delle quali 9.851 maschi e 11.336 femmine. I bambini di et\u00e0 inferiore o uguale ai sei anni assommavano a 2.144, dei quali 1.060 maschi e 1.084 femmine. Infine, coloro che erano in grado di saper almeno leggere e scrivere erano 18.086, dei quali 8.495 maschi e 9.591 femmine."}
{"id": "2420203", "revid": "123358982", "url": "https://it.wikipedia.org/wiki?curid=2420203", "title": "Georg Ludwig von Trapp", "text": "Biografia.\nIl capitano di corvetta Georg Ritter von Trapp fu il capo della famiglia di cantanti austriaca illustrata nel noto romanzo \"La famiglia Trapp\". I suoi successi nel corso della prima guerra mondiale, nella Marina dell'Impero austro-ungarico, gli valsero numerose decorazioni, compresa la prestigiosa insegna di Cavaliere dell'Ordine militare di Maria Teresa.\nGeorg Ritter von Trapp nacque a Zara in Dalmazia, allora parte dell'Impero austro-ungarico, ora in Croazia. Suo padre, capitano di fregata August Trapp, fu un ufficiale della marina austriaca che venne elevato al rango della nobilt\u00e0 austriaca nel 1876. Egli ed i suoi discendenti ebbero l'onore di potersi chiamare \"Herr\" (signore) con il titolo \"Ritter von\" in caso di maschi e \"von\" in caso di femmine. Talvolta \u00e8 stato erroneamente indicato come Barone von Trapp, anche se \"Ritter\" in lingua tedesca significa \"Cavaliere\" (il cavalierato ereditario equivale al titolo britannico di baronetto, da non confondere con il non ereditario titolo di \"Cavaliere\" detto \"Sir\"). August Ritter von Trapp mor\u00ec nel 1884, quando Georg aveva quattro anni. Sua madre era Hedwig Wepler. La sorella maggiore di von Trapp era l'artista austriaca Hede von Trapp. Egli aveva anche un fratello, Werner von Trapp, che mor\u00ec nel corso della prima guerra mondiale nel 1915.\nNel 1894, von Trapp segu\u00ec la carriera di suo padre, nella Marina austro-ungarica, entrando all'accademia navale di Fiume. Si laure\u00f2 quattro anni pi\u00f9 tardi e fu arruolato nella k.u.k. Kriegsmarine il 1\u00ba luglio 1898 come cadetto di marina di seconda classe (\u201cSeekadett 2. Klasse\u201d). Inizi\u00f2 dei viaggi di addestramento compreso un viaggio in Australia. Nel 1900 venne assegnato all'incrociatore corazzato \"Kaiserin und K\u00f6nigin Maria Theresia\" e venne decorato per la partecipazione alla campagna contro la rivolta dei Boxer. Fu promosso il 1\u00ba maggio 1903 ad alfiere di vascello (\u201cLinienschifffsf\u00e4hnrich\u201d) imbarcandosi sulla corazzata a casamatta \u201cBellona\u201d (ex \u201cKaiser\u201d), all'epoca gi\u00e0 trasformata in pontone, poi sulla nave trasporto \u201cGigant\u201d e sul rimorchiatore \u201cB\u00fcffel\u201d. Negli stessi anni segu\u00ec i corsi di specializzazione in \u201cSeeminen\u201d (posa e rilevamento di mine marittime) nel 1904, di comando per sommergibili nel 1907 e di aeronautica navale. Nel 1906 fu imbarcato sulla corazzata \u201cBudapest\u201d. Nel 1907-1908 prest\u00f2 servizio sulla torpediniera \u201cUskoke\u201d e sulla torpediniera \u201cKrokodil\u201d. Il 1\u00ba novembre 1908 fu promosso tenente di vascello (\u201cLinienschiffsleutnant\u201d).\nVon Trapp era affascinato dai sottomarini, e nel 1908 ebbe la possibilit\u00e0 di essere trasferito alla neo-costituita \"U-Boot-Waffe\". Il 1\u00ba luglio 1910 gli venne affidato il comando del nuovo \"U-6, \" comando che doveva mantenere sino al 24 giugno 1913. l'U-6 era stato battezzato al varo da Agathe Whitehead, nipote dell'inglese Robert Whitehead, perfezionatore del siluro.\nIl 22 aprile 1915, von Trapp prese il comando dell\"'U-5\" e condusse nove missioni di combattimento. Mentre era al comando dell'U-5 affond\u00f2:\nGli venne, qualche volta, accreditato l'affondamento della nave italiana adibita al trasporto truppe, \"Principe Umberto\", ma in realt\u00e0 questa venne affondata dal comandante che succedette a von Trapp al comando del l'U-5, Friedrich Schlosser (1885-1959), l'8 giugno 1916 dopo che von Trapp venne trasferito al comando dell\"'U-14\".\nIl 14 ottobre 1915 venne trasferito al comando del sommergibile francese \"Curie\", rinominato \"U-14\", che era stato catturato dagli austriaci.\nMentre era al comando dell'U-14, affond\u00f2:\nCondusse altre dieci azioni, prima che nel maggio 1918, venisse promosso capitano di corvetta ed assegnato al comando di una base di sommergibili nelle Bocche di Cattaro.\nAlla fine della prima guerra mondiale, il record di von Trapp fu di 19 scontri navali, 11 navi mercantili affondate per un tonnellaggio di 45.669 tonn e l'affondamento di 2 navi da guerra, l'incrociatore corazzato francese \"L\u00e9on Gambetta\" (12,600 tonnellate) e il sottomarino italiano \"Nereide\" (225 tonnellate). Fra le altre onorificenze, ricevette la Croce di Cavaliere dell'Ordine Militare di Maria Teresa.\nLa fine della prima guerra mondiale vide la sconfitta ed il collasso dell'Impero austro-ungarico. L'Austria venne ridotta ai soli territori di lingua tedesca perdendo l'accesso al mare, e non ebbe quindi pi\u00f9 una Marina, lasciando von Trapp senza comando. Essendo nato a Zara, gli venne d'ufficio assegnata la nazionalit\u00e0 italiana.\nPrimo matrimonio.\nIl 10 gennaio 1911, von Trapp spos\u00f2 Agathe Whitehead (1891-1922), nipote di John Brodrick e di Robert Whitehead, il perfezionatore del siluro. Fu lei che battezz\u00f2 l'U-boat \"U-6\", il suo primo comando.\nLa ricchezza ereditata da Agathe sostenne la coppia e gli permise di avviare una famiglia. Il loro primo bambino, Rupert von Trapp (1911-1992), nacque a Pola. Dal matrimonio nacquero altri sei figli: Agathe von Trapp (1913-2010), nata a Pola; Maria Franziska von Trapp (1914-2014), Werner von Trapp (1915-2007), Hedwig von Trapp (1917-1972), e Johanna von Trapp (1919-1994), tutti nati a Zell am See, e Martina von Trapp (1921-1951), nata a Klosterneuburg.\nIl 3 settembre 1922, Agathe Whitehead mor\u00ec di scarlattina contratta da sua figlia Agathe von Trapp.\nLa famiglia acquist\u00f2 una villa ad Aigen, un sobborgo di Salisburgo, e vi si trasfer\u00ec nel 1924.\nIntorno al 1926 Maria Franziska von Trapp venne ricoverata per una malattia e non pot\u00e9 frequentare la scuola, e Von Trapp prese Maria Augusta Kutschera, dalla vicina abbazia di Nonnberg, come istitutrice della figlia.\nSecondo matrimonio.\nMaria Augusta e Georg si sposarono nel novembre 1927. La loro prima bambina Rosemarie von Trapp, nacque l'8 febbraio 1929.\nGeorg e Maria ebbero due altri figli: Eleonore von Trapp, nata il 14 maggio 1931 a Salisburgo e Johannes von Trapp, nato il 17 gennaio 1939 a Filadelfia, portando cos\u00ec il numero dei figli di Georg a dieci.\nNel 1935, Georg invest\u00ec il patrimonio, ereditato dalla sua prima moglie, in una banca nel Regno Unito. In quel tempo, l'Austria era sotto la pressione economica dell'ostile Germania, e le banche austriache erano in condizioni precarie. Per aiutare un'amica, Auguste Caroline Lammer (1885-1937), in un affare bancario, Georg ritir\u00f2 gran parte del suo denaro dalla banca britannica e lo deposit\u00f2 in una banca austriaca. Dopo poco tempo la banca fall\u00ec facendo scomparire gran parte del patrimonio della famiglia. Come Maria scrisse poi nella sua biografia, Georg rimase demoralizzato e depresso da questo fatto e non fu capace di intraprendere altre attivit\u00e0 lucrative; credeva inoltre che cantare in pubblico fosse contro la dignit\u00e0 della famiglia. Prima della perdita della fortuna di famiglia, l'intera famiglia aveva preso a cantare per hobby.\nMessa con le spalle al muro dalla difficile situazione economica e con un marito impossibilitato a provvedere alle esigenze della famiglia, Maria prese le redini della situazione ed inizi\u00f2 a procurare concerti in modo da dare un sostentamento alla sua famiglia. In quel tempo, il prete cattolico Franz Wasner and\u00f2 a vivere con loro divenendo presto il direttore musicale del gruppo.\nContrari all'Anschluss, l'annessione dell'Austria alla Germania nazista, i von Trapp lasciarono il paese per l'Italia, trasferendosi quindi negli Stati Uniti. Dopo aver vissuto per un breve periodo di tempo a Merion, dove nacque il loro ultimo figlio Johannes, la famiglia si stabil\u00ec a Stowe nel 1941. Nel 1942 acquistarono una fattoria con 660 acri di terreno e la trasformarono nel \"Trapp Family Lodge\".\nGeorg Ritter von Trapp mor\u00ec di cancro il 30 maggio 1947 a Stowe. Oggi riposa in quelli che sono diventati i \"Trapp Family Lodge Grounds\", presso la stessa magione di Stowe."}
{"id": "2420205", "revid": "6923", "url": "https://it.wikipedia.org/wiki?curid=2420205", "title": "Autoiniettore di epinefrina", "text": "Un autoiniettore di epinefrina \u00e8 uno strumento medico utilizzato per fornire una dose misurata di epinefrina (conosciuta anche come adrenalina), pi\u00f9 frequentemente per il trattamento dell'anafilassi (o shock anafilattico).\nTra i marchi registrati di questo strumento vi sono EpiPen, Fastjekt, Twinject, Adrenaclick, Anapen e Jext. L'EpiPen \u00e8 originariamente un derivato della ComboPen, un prodotto sviluppato a scopi militari per l'esposizione a gas nervini.\nDescrizione.\nL'EpiPen \u00e8 fabbricato dalla DEY L.P., una compagnia farmaceutica focalizzata sullo sviluppo, la produzione e la commercializzazione di prodotti e farmaci per il trattamento di malattie respiratorie e di altri tipi di malattie. Le EpiPen sono portate con s\u00e9 da persone con gravi allergie e con il rischio di shock anafilattico in quanto possono essere autosomministrate ed avere un'azione molto rapida. Nel Regno Unito e negli Stati Uniti d'America le EpiPen sono prodotti sanitari controllati e richiedono una prescrizione medica. In Canada, invece, le EpiPen possono essere acquistate senza prescrizione medica, ma sono tenute dietro i banconi delle farmacie.\nLa dose standard di epinefrina fornita da un'EpiPen \u00e8 di 0,3 ml di una su 1000 parti (0.3 mg). La versione del prodotto con il dosaggio per bambini (0,15\u00a0mg) \u00e8 disponibile con il nome di EpiPen Junior. Negli Stati Uniti e in Canada l'EpiPen JR \u00e8 raccomandata per i bambini tra i 15 e i 30 kg.\nL'EpiPen contiene un ago a molla che inietta il farmaco attraverso una membrana nella punta e nel corpo del recipiente.\nUn'EpiPen ha solitamente una scadenza di 20 mesi. Se inutilizzata, l'EpiPen deve essere eliminata restituendola in una farmacia o nell'ospedale locale per lo smaltimento sicuro.\nL'originale tubo contenitore con cui la \"penna\" entr\u00f2 in commercio era facilmente rompibile; oggigiorno la compagnia fabbricante mette in commercio EpiPen in tubi contenitori pi\u00f9 durevoli e con pareti di plastica notevolmente rinforzate, una vite davanti, ed una placcatura in metallo sul fondo (dove \u00e8 posto l'ago) al fine di evitare punture accidentali.\nIstruzioni.\nLe istruzioni per l'uso dell'iniettore si trovano sopra il dispositivo stesso.\nLe EpiPens fabbricate prima del dicembre del 2004 portavano istruzioni per l'uso che dichiaravano, dopo aver rimosso il tappo di chiusura, di posizionare il dispositivo nel punto di iniezione e di applicare pressione in modo da attivare il meccanismo.\nTutte le EpiPen fabbricate dal dicembre del 2004 portano una nuova versione delle istruzioni, che vuole essere pi\u00f9 intuitiva. Nelle nuove istruzioni, approvate dal MHRA, l'agenzia di regolamentazione di medicinali e prodotti sanitari del governo del Regno Unito, un paziente utilizza il dispositivo rimuovendo il cappuccio grigio di chiusura nella parte superiore del dispositivo, impugnando il dispositivo formando un pugno attorno al tubo, e \"piantandolo\" saldamente in una coscia fino sentire il \"clic\" indicante l'attivazione dell'ago a molla. Entrambe le versioni delle istruzioni sono valide.\nIndipendentemente dalla versione delle istruzioni, dopo l'attivazione il paziente deve mantenere il dispositivo nella sua posizione per 10 secondi in modo da iniettare la dose di epinefrina. Ci\u00f2 d\u00e0 al farmaco il tempo necessario per essere assorbito dai muscoli del corpo e per diffondersi nel sangue. Utilizzare il dispositivo per via endovenosa \u00e8 fortemente sconsigliato e pu\u00f2 anche essere letale in quanto l'epinefrina \u00e8 un vasocostrittore locale, e l'uso endovenoso pu\u00f2 restringere il flusso sanguigno nell'area dell'iniezione, causando conseguenti danni agli arti. Inoltre la somministrazione endovenosa dell'EpiPen pu\u00f2 causare tachicardia ventricolare, o accelerare pericolosamente battito cardiaco. Dopo aver somministrato l'epinefrina, i pazienti sono invitati a consultare immediatamente un medico.\nRitiro dal commercio nel 1998.\nL'8 maggio 1998, un ritiro volontario di EpiPen and EpiPen Jr. Class I (Meridian Medical Technologies Inc) ebbe luogo in numerose nazioni (Stati Uniti, Germania, Israele, Danimarca, Canada, Turchia, Australia, Grecia e Sud Africa). EpiPen (0,3\u00a0mg) ed EpiPen Junior (0,15\u00a0mg) furono ritirati poich\u00e9 alcuni prodotti provenienti da specifici lotti di produzione furono scoperti inefficaci nel fornire il farmaco e nel trattare l'anafilassi. Questo problema venne risolto nel corso dello stesso anno.\nAlternative.\nAltre compagnie oltre a DEY hanno iniziato a commercializzare simili prodotti, come il Twinject, l'unico autoiniettore nel Nord America che include due dosi in ogni prodotto. Le fiale di epinefrina sono inoltre disponibili per un singolo uso negli uffici medici e nelle farmacie ospedaliere, cos\u00ec come le ricariche di Tubex. Nessuno di questi dispositivi previene futuri episodi di anafilassi, ma i pazienti che avvertono reazioni serie o che mettono in grave pericolo la loro vita possono essere trattati con una serie di iniezioni allergiche composte da crescenti concentrazioni di sostanze presenti normalmente in natura come i veleni per fornire protezioni eccellenti e solitamente durature per tutta la vita contro gli effetti nocivi di future punture di insetti: queste iniezioni sono incredibilmente diluite, solitamente un miliardo di volte o pi\u00f9."}
{"id": "2420208", "revid": "1652134", "url": "https://it.wikipedia.org/wiki?curid=2420208", "title": "Sinagoga di Moncalvo", "text": "La sinagoga di Moncalvo, oggi dismessa, \u00e8 situata in piazza Carlo Alberto.\nLa storia.\nQuando nel 1732 fu creato il ghetto di Moncalvo, fu edificata anche la sinagoga. Come tutte le sinagoghe di ghetto, l'edificio di culto si trovava all'interno dell'area chiusa, privo di qualsiasi segno di riconoscimento esteriore e con accesso interno dal ghetto stesso. Con l'emancipazione del 1848, la sinagoga pot\u00e9 darsi nel 1860 una facciata monumentale sul lato esterno al ghetto che si affacciava su piazza Carlo Alberto. La facciata, molto semplice, consiste di due portali simmetrici, sormontati da una grande iscrizione in ebraico e italiano: \"La mia casa sar\u00e0 chiamata casa di preghiera per tutte le genti\" (Isaia 56,6).\nCon la scomparsa della comunit\u00e0, la sinagoga fu smantellata nel 1951 e trasformata in magazzino. Lo splendido soffitto ligneo e i preziosi arredi furono trasferiti in Israele, dove si trovano tuttora nella sinagoga di rito italiano a Ramat Gan, nei sobborghi di Tel Aviv. La facciata con l'iscrizione sbiadita e malamente scalpellata \u00e8 tutto quanto rimane oggi visibile dell'edificio di culto.\nSi tratta dell'unica sinagoga d'Europa che insiste sulla piazza principale della citt\u00e0 in cui \u00e8 situata.\nLa facciata dell'ex-sinagoga \u00e8 stata recuperata nel 2014, grazie anche alla famiglia Bergagna."}
{"id": "2420209", "revid": "599013", "url": "https://it.wikipedia.org/wiki?curid=2420209", "title": "Keith Tower", "text": ""}
{"id": "2420216", "revid": "767487", "url": "https://it.wikipedia.org/wiki?curid=2420216", "title": "Ian Raby", "text": "Partecip\u00f2 a 7 Gran Premi in Formula 1 tra il 1963 ed il 1965, riuscendo a qualificarsi solo in 3 occasioni. Mor\u00ec in seguito alle ferite riportate in una gara di Formula 2 a Zandvoort.\nCarriera.\nRaby inizi\u00f2 a correre attorno alla met\u00e0 degli anni cinquanta in Formula 3, costruendosi egli stesso la propria vettura. Successivamente si \u00e8 dedicato a gare a ruote coperte, condividendo, tra l'altro, la propria vettura con Jack Brabham alla 24 Ore di Le Mans del 1957.\nNel 1959 torn\u00f2 a guidare monoposto, correndo in Formula Libre e Formula Junior. Nel 1963 fece poi il suo debutto in Formula 1, categoria nel quale non ottenne mai, per\u00f2, buoni risultati. Al contrario ottenne un certo successo nelle gare di Formula 2, ma fu protagonista di un grave incidente a Circuito di Zandvoort a seguito del quale mor\u00ec il 7 novembre del 1967."}
{"id": "2420217", "revid": "287204", "url": "https://it.wikipedia.org/wiki?curid=2420217", "title": "Irinjalakuda", "text": " \nIrinjalakuda \u00e8 una suddivisione dell'India, classificata come \"municipality\", di 28.873 abitanti, situata nel distretto di Thrissur, nello stato federato del Kerala. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 10\u00b0 19' 60 N e 76\u00b0 13' 60 E e ha un'altitudine di 38 .\nSociet\u00e0.\nEvoluzione demografica.\nAl censimento del 2001 la popolazione di Irinjalakuda assommava a 28.873 persone, delle quali 13.850 maschi e 15.023 femmine. I bambini di et\u00e0 inferiore o uguale ai sei anni assommavano a 2.826, dei quali 1.473 maschi e 1.353 femmine. Infine, coloro che erano in grado di saper almeno leggere e scrivere erano 25.146, dei quali 12.154 maschi e 12.992 femmine."}
{"id": "2420218", "revid": "599013", "url": "https://it.wikipedia.org/wiki?curid=2420218", "title": "Lorenzo Williams (cestista 1969)", "text": ""}
{"id": "2420227", "revid": "767487", "url": "https://it.wikipedia.org/wiki?curid=2420227", "title": "Kiligi Arslan IV", "text": "Durante parte del suo sultanato il potere fu diviso con i suoi fratelli Kayk\u0101\u02be\u016bs II e Kayqub\u0101d II. Venne ucciso nel 1265 dal \"perv\u00e2ne\" Mu\u02bfin al-D\u012bn Sulaym\u0101n, favorito dei Mongoli dell'Ilkhanato, che lo fece strangolare."}
{"id": "2420229", "revid": "287204", "url": "https://it.wikipedia.org/wiki?curid=2420229", "title": "Zita Gorog", "text": ""}
{"id": "2420230", "revid": "287204", "url": "https://it.wikipedia.org/wiki?curid=2420230", "title": "Edathala", "text": " \nEdathala \u00e8 una suddivisione dell'India, classificata come \"census town\", di 683561 abitanti, situata nel distretto di Ernakulam, nello stato federato del Kerala. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 10\u00b0 03' 51 N e 76\u00b0 22' 26 E.\nSociet\u00e0.\nEvoluzione demografica.\nAl censimento del 2001 la popolazione di Edathala assommava a 67.137 persone, delle quali 33.247 maschi e 33.890 femmine. I bambini di et\u00e0 inferiore o uguale ai sei anni assommavano a 7.329, dei quali 3.795 maschi e 3.534 femmine. Infine, coloro che erano in grado di saper almeno leggere e scrivere erano 53.817, dei quali 27.622 maschi e 26.195 femmine."}
{"id": "2420233", "revid": "287204", "url": "https://it.wikipedia.org/wiki?curid=2420233", "title": "Elayavoor", "text": " \nElayavoor \u00e8 una suddivisione dell'India, classificata come \"census town\", di 31.545 abitanti, situata nel distretto di Kannur, nello stato federato del Kerala. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 11\u00b0 53' 24 N e 75\u00b0 24' 00 E.\nSociet\u00e0.\nEvoluzione demografica.\nAl censimento del 2001 la popolazione di Elayavoor assommava a 31.545 persone, delle quali 14.896 maschi e 16.649 femmine. I bambini di et\u00e0 inferiore o uguale ai sei anni assommavano a 3.217, dei quali 1.617 maschi e 1.600 femmine. Infine, coloro che erano in grado di saper almeno leggere e scrivere erano 27.095, dei quali 12.930 maschi e 14.165 femmine."}
{"id": "2420234", "revid": "599013", "url": "https://it.wikipedia.org/wiki?curid=2420234", "title": "Andr\u00e9 Testut", "text": "Iscritto ai 2 Gran Premi di casa nel 1958 e nel 1959, non riuscir\u00e0 mai a qualificarsi per la gara."}
{"id": "2420235", "revid": "287204", "url": "https://it.wikipedia.org/wiki?curid=2420235", "title": "1. division 1987", "text": "La 1. Division 1987 \u00e8 stata la 74\u00aa edizione della massima serie del campionato danese di calcio conclusa con la vittoria del Br\u00f8ndby, al suo secondo titolo.\nCapocannoniere del torneo fu Claus Nielsen (Br\u00f8ndby) con 20 reti.\nClassifica finale.\n(*) Squadre neopromosse"}
{"id": "2420236", "revid": "167900", "url": "https://it.wikipedia.org/wiki?curid=2420236", "title": "Yun Po Sun", "text": ""}
{"id": "2420237", "revid": "287204", "url": "https://it.wikipedia.org/wiki?curid=2420237", "title": "Eranholi", "text": "Eranholi \u00e8 una suddivisione dell'India, classificata come \"census town\", di 24.610 abitanti, situata nel distretto di Kannur, nello stato federato del Kerala. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 11\u00b0 46' 59 N e 75\u00b0 30' 04 E.\nSociet\u00e0.\nEvoluzione demografica.\nAl censimento del 2001 la popolazione di Eranholi assommava a 24.610 persone, delle quali 11.347 maschi e 13.263 femmine. I bambini di et\u00e0 inferiore o uguale ai sei anni assommavano a 2.356, dei quali 1.195 maschi e 1.161 femmine. Infine, coloro che erano in grado di saper almeno leggere e scrivere erano 21.489, dei quali 9.976 maschi e 11.513 femmine."}
{"id": "2420240", "revid": "287204", "url": "https://it.wikipedia.org/wiki?curid=2420240", "title": "Hosabettu", "text": " \nHosabettu \u00e8 una suddivisione dell'India, classificata come \"census town\", di 5.916 abitanti, situata nel distretto di Kasaragod, nello stato federato del Kerala. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 12\u00b0 43' 55 N e 74\u00b0 54' 09 E.\nSociet\u00e0.\nEvoluzione demografica.\nAl censimento del 2001 la popolazione di Hosabettu assommava a 5.916 persone, delle quali 2.913 maschi e 3.003 femmine. I bambini di et\u00e0 inferiore o uguale ai sei anni assommavano a 796, dei quali 451 maschi e 345 femmine. Infine, coloro che erano in grado di saper almeno leggere e scrivere erano 4.383, dei quali 2.270 maschi e 2.113 femmine."}
{"id": "2420244", "revid": "767487", "url": "https://it.wikipedia.org/wiki?curid=2420244", "title": "Kim Il-Sung", "text": ""}
{"id": "2420245", "revid": "287204", "url": "https://it.wikipedia.org/wiki?curid=2420245", "title": "1. division 1986", "text": "La 1. Division 1986 \u00e8 stata la 73\u00aa edizione della massima serie del campionato danese di calcio conclusa con la vittoria del AGF, al suo quinto titolo.\nCapocannoniere del torneo fu Claus Nielsen (Br\u00f8ndby IF) con 16 reti.\nClassifica finale.\n(*) Squadre neopromosse"}
{"id": "2420246", "revid": "287204", "url": "https://it.wikipedia.org/wiki?curid=2420246", "title": "Iringaprom", "text": " \nIringaprom \u00e8 una suddivisione dell'India, classificata come \"census town\", di 8.535 abitanti, situata nel distretto di Thrissur, nello stato federato del Kerala. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 10\u00b0 36' 47 N e 76\u00b0 02' 34 E.\nSociet\u00e0.\nEvoluzione demografica.\nAl censimento del 2001 la popolazione di Iringaprom assommava a 8.535 persone, delle quali 3.970 maschi e 4.565 femmine. I bambini di et\u00e0 inferiore o uguale ai sei anni assommavano a 1.012, dei quali 513 maschi e 499 femmine. Infine, coloro che erano in grado di saper almeno leggere e scrivere erano 7.150, dei quali 3.377 maschi e 3.773 femmine."}
{"id": "2420247", "revid": "483325", "url": "https://it.wikipedia.org/wiki?curid=2420247", "title": "Posa", "text": ""}
{"id": "2420249", "revid": "287204", "url": "https://it.wikipedia.org/wiki?curid=2420249", "title": "Iriveri", "text": " \nIriveri \u00e8 una suddivisione dell'India, classificata come \"census town\", di 15.672 abitanti, situata nel distretto di Kannur, nello stato federato del Kerala. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 11\u00b0 52' 38 N e 75\u00b0 28' 01 E.\nSociet\u00e0.\nEvoluzione demografica.\nAl censimento del 2001 la popolazione di Iriveri assommava a 15.672 persone, delle quali 7.487 maschi e 8.185 femmine. I bambini di et\u00e0 inferiore o uguale ai sei anni assommavano a 1.856, dei quali 970 maschi e 886 femmine. Infine, coloro che erano in grado di saper almeno leggere e scrivere erano 13.127, dei quali 6.385 maschi e 6.742 femmine."}
{"id": "2420250", "revid": "599013", "url": "https://it.wikipedia.org/wiki?curid=2420250", "title": "Mike Higgins", "text": ""}
{"id": "2420255", "revid": "16066", "url": "https://it.wikipedia.org/wiki?curid=2420255", "title": "Ferrovia Catanzaro Lido - Catanzaro Citt\u00e0", "text": ""}
{"id": "2420257", "revid": "767487", "url": "https://it.wikipedia.org/wiki?curid=2420257", "title": "Copa Telmex 2008", "text": "Il Copa Telmex 2008 \u00e8 stato un torneo di tennis giocato sulla terra rossa.\n\u00c8 stata la 11\u00aa edizione del Copa Telmex, \nche fa parte della categoria International Series nell'ambito dell'ATP Tour 2008.\nSi \u00e8 giocato nel Buenos Aires Lawn Tennis Club di Buenos Aires in Argentina, \ndal 18 al 24 febbraio 2008.\nCampioni.\nSingolare.\n David Nalbandian ha battuto in finale Jos\u00e9 Acasuso, 3\u20136, 7\u20136(5), 6\u20134\nDoppio.\n Agust\u00edn Calleri / Luis Horna hanno battuto in finale Werner Eschauer / Peter Luczak, 6\u20130, 6\u20137(6), 10\u20132"}
{"id": "2420264", "revid": "1504506", "url": "https://it.wikipedia.org/wiki?curid=2420264", "title": "Oscillazione di Aller\u00f8d", "text": "L'oscillazione di Aller\u00f8d (conosciuta anche come Interstadiale di Aller\u00f8d) fu l'ultimo periodo caldo e umido globale, o interstadiale, che avvenne poco prima della fine dell'ultimo periodo glaciale. La sua durata \u00e8 stimata dall'11.400 a.C. al 10.370 a.C.\nIn questo periodo le temperature nella regione dell'Atlantico settentrionale si innalzarono quasi ai livelli odierni, prima di diminuire nuovamente nel successivo periodo del Dryas recente, al quale segu\u00ec l'attuale periodo interglaciale.\nIn alcune regioni, specialmente nell'Eurasia settentrionale, vi \u00e8 l'attestazione di un periodo freddo noto come il Dryas antico che interruppe l'interstadiale. In tali regioni la breve oscillazione che termin\u00f2 con il Dryas antico \u00e8 nota come l'oscillazione di B\u00f8lling, e il periodo di Aller\u00f8d \u00e8 l'interstadiale che segue il Dryas antico.\nDefinizione.\nL'oscillazione di Aller\u00f8d prende il nome dalla localit\u00e0 tipo posta nella municipalit\u00e0 di Aller\u00f8d nell'isola di Sj\u00e6lland, in Danimarca (vicino a Copenaghen), dove i depositi creatisi durante il periodo furono identificati per la prima volta in un'opera pubblicata nel 1901 da Nikolaj Hartz e Vilhelm Milthers. Il periodo di Blytt-Sernander corrisponde alla zona di polline II.\nOggi la localit\u00e0 tipo di Aller\u00f8d non esiste pi\u00f9 e come para-strato tipo si utilizza la localit\u00e0 di B\u00f8lling S\u00f8, nello Jutland, sempre in Danimarca.\nL'inizio dell'oscillazione viene definito in base all'espansione dei boschi di betulla.\nDatazione.\nL'inizio dell'oscillazione di Aller\u00f8d dipende dall'eventuale presenza e durata di un Dryas antico. Una datazione convenzionale di 14.000 anni BP \u00e8 abbastanza tipica. Roberts (1998) indica 13.000 anni BP per la fine del periodo.\nLa datazione \u00e8 stata investigata sia per mezzo della dendrocronologia che della cronologia delle varve, cio\u00e8 la stratificazione annuale dei sedimenti. Quest'ultima porta ad una durata compresa tra il 13.350 e il 12.680 BP, che corrisponde al periodo non calibrato tra 11.440 e 10.730 a.C. Il Geozentrum di Hannover data questo intervallo tra 13.350 e 12.700 BP.\nI dati delle concentrazioni degli isotopi dell'ossigeno provenienti dalla Groenlandia mostrano che il riscaldamento identificato con l'Aller\u00f8d \u00e8 avvenuto all'incirca dopo il 14.100 BP e prima del 12.900 BP. I carotaggi eseguiti nei ghiacci della Groenlandia danno una durata di 971 \u00b1 31 anni secondo il Greenland Ice Core Project (GRIP) e 1091 \u00b1 29 anni per NGRIP. Secondo il Greenland Ice Sheet Project (GISP) la durata si estende a 1120 \u00b1 56 anni. Secondo Mangerud et al. la durata dell'interstadiale definita con il radiocarbonio \u00e8 compresa tra 11.800 e 11.000 (corrispondenti a 11.757 e 10.973 a.C.).\nLe datazioni del C-14 provenienti dagli scavi sulle rive del Lago di Neuch\u00e2tel, in Svizzera, forniscono una data di 14.000 BP calibrata per l'inizio dell'Aller\u00f8d. Le analisi polliniche da campioni della pianura del Beresina, in Bielorussia, forniscono invece una datazione di 11.800-10.900 BP non calibrata. L'interstadiale fin\u00ec bruscamente con un periodo freddo che ridusse le temperature riportandole quasi a livelli da glaciazione nel giro di un decennio.\nL'Aller\u00f8d ebbe luogo durante l'ultimo interstadiale del Pleistocene, corrispondente con il Windermere della Gran Bretagna, il Woodgrange dell'Irlanda ed il Two Creeks Interval nel Nord America. Mentre tuttavia questi interstadiali sono definiti su base regionale, il periodo dell'Aller\u00f8d \u00e8 globale nei suoi effetti: la temperatura ed il livello del mare infatti aumentarono nell'intero emisfero settentrionale.\nStratigrafia.\nL'inizio e la durata dell'interstadiale di Aller\u00f8d pu\u00f2 differire su base regionale in funzione anche del posizionamento del precedente Dryas antico e del successivo Dryas recente, che pose fine al Pleistocene per introdurre l'Olocene.\nSecondo Rasmussen et al. l'interstadiale di Aller\u00f8d comprende i seguenti periodi:\nQuest'ultimo interstadiale pu\u00f2 essere ulteriormente suddiviso in: \nNel 2012 Raden et al. hanno descritto una suddivisione stratigrafica ancora pi\u00f9 minuziosa.\nTemperature.\nDopo il massimo termico raggiunto durante l'oscillazione di B\u00f8lling, cominci\u00f2 un graduale raffreddamento globale che si protrasse fino all'interstadiale di Aller\u00f8d. Le temperature estive medie in luglio in Irlanda si attestavano attorno ai 13\u00a0\u00b0C, con una diminuzione quindi di circa 10\u00a0\u00b0C. In Groenlandia le temperature erano tra 5 e 12\u00a0\u00b0C inferiori a quelle odierne.\nVariazioni degli isotopi dell'ossigeno e del carbonio.\nOssigeno.\nFino all'11.000 a.C. i valori dell'isotopo dell'ossigeno \u03b418O diminuirono in modo costante e significativo di circa il 12 % \n(da -\u00a036 \u2030 a -\u00a041 \u2030), per risalire poi al -\u00a038 \u2030 verso la fine dell'interstadiale (GI-1a).\nCarbonio.\nDurante l'intestadiale di Aller\u00f8d anche i valori del \u03b413C scesero in modo costante di circa il 57 % (passando da 3,5 a 1,5 \u2030), anche se la discesa fu un po' pi\u00f9 rallentata durante l'oscillazione del Gerzensee.\nFlora.\nDurante l'Aller\u00f8d, che prefigura per molti aspetti il clima attuale, in Eurasia prevalsero le foreste miste sempreverdi e le decidue, essendo queste ultime pi\u00f9 diffuse verso sud, proprio come oggigiorno. Betulla, pioppo tremulo, abete, pino, larice e ginepro erano diffusi in modo estensivo, insieme alla quercia e al nocciolo. Le graminacee invece si potevano trovare nelle regioni con ambienti pi\u00f9 aperti e minore vegetazione arborea.\nFauna.\nTra gli animali cacciati si annoverano il cervo, l'alce, il cavallo, il cervo gigante e il castoro in aggiunta all'onnipresente orso bruno .\nSpecie umana.\nGli uomini nel Nord dell'Eurasia erano ancora allo stadio della caccia e raccolta. Una variet\u00e0 di culture paleolitiche, che presentavano gi\u00e0 caratteri regionali, prevalse in Europa: Federmesser, Lyngby, Bromme, Ahrensburg e Swiderian. Al sud e in oriente invece era gi\u00e0 iniziato il Neolitico."}
{"id": "2420268", "revid": "767487", "url": "https://it.wikipedia.org/wiki?curid=2420268", "title": "Yeedzin Football Club", "text": "Lo Yeedzin Football Club \u00e8 una societ\u00e0 calcistica di Thimphu. Fondata nel 2002, gioca le sue partite casalinghe allo Stadio Changlimithang.\nStoria.\nNel 2002, anno della sua fondazione, il club ha disputato il campionato nazionale di seconda divisione (B-Division) riuscendo ad ottenere subito la promozione nella massima categoria.\nDopo una serie di buoni campionati, lo Yeedzin ha conquistato il suo primo titolo nazionale nel 2008, interrompendo l'egemonia del Transport United che durava da quattro stagioni.\nIl successo in campionato ha permesso alla formazione di qualificarsi per l'edizione 2009 della Coppa del Presidente dell'AFC. Il club \u00e8 stato eliminato dopo la fase a gironi, totalizzando tre sconfitte in altrettante partite tra cui un traumatico esordio contro il Dordoi-Dynamo Naryn terminato 7-0.\nNel 2010 ha vinto il suo secondo titolo nazionale collezionando undici vittorie e un pareggio nelle dodici gare di campionato disputate.\nNel febbraio 2013 il club vince la prima edizione della Bhutan National League, la competizione che ha preso il posto della A-Division come massimo torneo nazionale."}
{"id": "2420274", "revid": "203463", "url": "https://it.wikipedia.org/wiki?curid=2420274", "title": "Torneo di scacchi di Sofia", "text": ""}
{"id": "2420277", "revid": "110984661", "url": "https://it.wikipedia.org/wiki?curid=2420277", "title": "Guerrino Carraro", "text": "Carriera.\nHa esordito in Serie A con la maglia del l'11 novembre 1945 in -Palermo (0-0).\nHa giocato in massima serie anche con le maglie di e ."}
{"id": "2420282", "revid": "24671207", "url": "https://it.wikipedia.org/wiki?curid=2420282", "title": "Avventuriero", "text": ""}
{"id": "2420284", "revid": "2132251", "url": "https://it.wikipedia.org/wiki?curid=2420284", "title": "Presidenti della Corea del Sud", "text": "Il Presidente della Corea del Sud () \u00e8 il Capo dello Stato, all'interno di un sistema semi presidenziale. Viene eletto direttamente dal popolo per cinque anni e non pu\u00f2 essere rieletto. Il Presidente \u00e8 il rappresentante supremo della Repubblica ed il comandante delle Forze armate. Il Primo ministro \u00e8 designato dal Presidente e guida il governo. Il Gabinetto \u00e8 composto da un minimo di 15, ad un massimo di 30 membri ed \u00e8 nominato dal Presidente. Sia il Primo ministro che i membri del Gabinetto debbono essere confermati dal Parlamento. Il Presidente della Corea del Sud \u00e8 Moon Jae-in, in carica dal 10 maggio 2017.\nLista.\nPresidenti dei governi in esilio.\nIl Governo provvisorio della Repubblica di Corea durante l'occupazione giapponese della Corea aveva sede a Shanghai, in Cina. Anche se l'attuale governo sudcoreano insiste sul fatto di esserne il successore, per rafforzare la sua legittimit\u00e0, il governo in esilio non era riconosciuto internazionalmente."}
{"id": "2420285", "revid": "580", "url": "https://it.wikipedia.org/wiki?curid=2420285", "title": "Cento tra le peggiori specie alloctone invasive al mondo", "text": "Nel documento intitolato \"100 of the World's Worst Invasive Alien Species\" (in italiano: 100 tra le peggiori specie alloctone invasive del mondo), stilato dal gruppo ISSG (Gruppo di studio sulle specie invasive della IUCN) sono raccolte 100 tra le specie di organismi alieni all'\"habitat\" in cui sono stati inseriti, che hanno provocato i danni maggiori, sia predando attivamente le popolazioni locali, che infettandole oppure soppiantandole nella competizione per il cibo: si tratta in genere di animali di piccole e medie dimensioni, introdotti dall'uomo in nuovi \"habitat\" pi\u00f9 o meno accidentalmente, e che vi hanno prosperato ai danni delle specie autoctone, oltre che ai danni delle popolazioni umane residenti nella zona. Vi sono annoverate anche alcune specie di piante che hanno la tendenza a diffondersi in modo incontrollato negli ambienti naturali sostituendo le specie autoctone. Le specie sono selezionate a scopo dimostrativo della variet\u00e0 degli organismi che possono causare grandi problemi."}
{"id": "2420286", "revid": "167900", "url": "https://it.wikipedia.org/wiki?curid=2420286", "title": "Rhee Syng-man", "text": ""}
{"id": "2420287", "revid": "146092", "url": "https://it.wikipedia.org/wiki?curid=2420287", "title": "Complesso di Santa Lucia al Monte", "text": ""}
{"id": "2420288", "revid": "3115", "url": "https://it.wikipedia.org/wiki?curid=2420288", "title": "Gil Blas", "text": "Gil Blas \u00e8 stato un giornale quotidiano francese.\nFondato nel novembre 1879 da Auguste Dumont, \"Gil Blas\" termin\u00f2 le pubblicazioni nel 1914. Fu a carattere prevalentemente letterario e vi vennero pubblicati celebri romanzi come \"L'opera\" e \"Germinal\", entrambi di Zola, e molti dei racconti di Guy de Maupassant."}
{"id": "2420297", "revid": "33689", "url": "https://it.wikipedia.org/wiki?curid=2420297", "title": "The Secret of Monkey Island Special Edition", "text": ""}
{"id": "2420299", "revid": "599013", "url": "https://it.wikipedia.org/wiki?curid=2420299", "title": "Clan Ricci", "text": "Il clan Ricci, noto anche come Ricci-Saltalamacchia, \u00e8 un sodalizio camorristico operante sul territorio dei Quartieri Spagnoli nella citt\u00e0 di Napoli.\nStoria.\nCresciuta in seguito al declino dei Di Biase, composto da alcuni ex affiliati ai Mazzarella e da numerosi pregiudicati della zona della Torretta guidati da un emergente e giovane soggetto della famiglia Frizziero.\nIl clan \u00e8 retto da Enrico Ricci (detto \u201cGiacumino \u2018e fravulella\u201d), ex commerciante, e dai suoi due figli Marco e Gennaro.\nIn contrasto con il clan degli Elia del Pallonetto di Santa Lucia, i Ricci hanno stretto un sodalizio con il, ora estinto, clan dei Sarno, presenti nei quartieri spagnoli con l'affiliato Antonio D'Amico (detto o' fravulella). Tale sodalizio mirerebbe principalmente agli introiti del circuito estorsivo attivabile nel locale ambito socioeconomico, caratterizzato da numerose strutture alberghiere, locali notturni e di intrattenimento ed ormeggi per grosse imbarcazioni da diporto.\nL'alleanza tra i Ricci ed i Sarno era alla radice di diversi episodi criminali, in particolare in seguito alla scarcerazione di Marco Mariano, tra cui l'episodio accaduto a Montesanto il 26 maggio 2009, nel quale ha perso la vita un fisarmocista rumeno, Petru Birladeandu, ed \u00e8 stato ferito un ragazzo si 14 anni nel corso di una sparatoria tra la folla.\nDopo alcuni episodi criminali, nel settembre 2008, un tentativo di mediazione effettuato dai Sarno di Ponticelli per riappacificare gli Elia con i Ricci port\u00f2 ad un breve periodo di tregua, ma il mancato trasferimento di Gennaro Ricci (figlio di Enrico Ricci) a un altro quartiere di Napoli, che era il prezzo dell'accordo, fece saltare nuovamente gli equilibri malavitosi in zona.\nCon la scarcerazione di Antonio D'Amico fratellastro di Giacomino o' fravulella e zio di Marco Ricci , uno dei fermati per l'omicidio del giovane rumeno, la famiglia Ricci punta a controllare i Quartieri spagnoli, supportata da quel che rimane del clan Sarno, cui originariamente apparteneva. "}
{"id": "2420300", "revid": "1305772", "url": "https://it.wikipedia.org/wiki?curid=2420300", "title": "Planck (disambigua)", "text": "Il termine \"Planck\" pu\u00f2 riferirsi a:"}
{"id": "2420301", "revid": "123957985", "url": "https://it.wikipedia.org/wiki?curid=2420301", "title": "Enzo Fiermonte", "text": "Come regista us\u00f2 lo pseudonimo di William Bird.\nBiografia.\nFiglio dei casamassimesi Donato e Lucrezia Nanna, Enzo Fiermonte visse la sua infanzia, con genitori, fratelli e sorelle a Casamassima. Da adolescente, visse alcuni anni a Bari, dove la sua famiglia si era trasferita alla ricerca di migliori condizioni di vita.\nPugile.\nPugile professionista, conquist\u00f2 grande fama tra la fine degli anni Venti \u2014 il suo esordio avvenne a Roma il 22 novembre 1925 opposto ad Alfredo Venturi in un match senza verdetto \u2014 e i primi anni Trenta.\nHa combattuto tra i pesi medi e ha reso appassionanti le sue sfide con Mario Bosisio, contro cui perse il primo incontro il 1\u00ba marzo 1931 a Milano (in un incontro valido per il titolo italiano ed europeo), battendolo per\u00f2 nella rivincita, svoltasi a Roma il 19 ottobre 1931 alla presenza di Benito Mussolini, e conquistando cos\u00ec il titolo tricolore.\nEnzo Fiermonte combatt\u00e9 in anni in cui il pugilato era in Italia molto popolare, forse quanto il calcio. \nLa svolta che cambi\u00f2 la vita al pugliese, ormai romano d'adozione, avvenne nel 1932, quando conobbe, mentre entrambi solcavano l'oceano a bordo di un lussuoso transatlantico, Madeleine Force Astor Dick; la Force era la ricca vedova del miliardario americano John Jacob Astor IV, scomparso nel disastro del Titanic, e era di 15 anni pi\u00f9 anziana di quello che negli anni Venti divenne famoso come \"il Bello del ring\"; la donna s'invagh\u00ec di Fiermonte, spezzandone definitivamente la carriera. Per lei, Fiermonte chiese e ottenne il divorzio dalla prima moglie, Tosca Manetti, da cui aveva avuto il figlio Giovanni.\nFiermonte, quindi, per sposare il 27 novembre 1933 la Force, si allontan\u00f2 per due anni dal quadrato, rinunciando alla sfida iridata con Marcel Thil e abbandonando il titolo italiano dei medi conquistato contro Bosisio. Il matrimonio gli apr\u00ec le porte di una nuova e fastosa esistenza che lo port\u00f2 a stabilirsi in una sontuosa villa a Hollywood e a vivere di rendita. Questa unione dur\u00f2 poco meno di cinque anni \u2014 i due coniugi divorziarono l'11 giugno 1938 \u2014 e a quel punto Fiermonte volle sfruttare sino in fondo i propri tratti maschi e accattivanti, la sua straordinaria fotogenia, il suo ancora notevole vigore fisico e l'ulteriore fama raggiunta per questa movimentata e chiacchierata storia d'amore. Successivamente al divorzio dalla Force, Fiermonte inizi\u00f2 un'altra storia d'amore, con l'ereditiera americana Caroline Leiper, che per\u00f2 si concluse ben presto a seguito del suo ritorno in Italia.\nSi convinse, infatti, a iniziare una carriera d'attore cinematografico in un periodo in cui il fascismo, prossimo a entrare in guerra con gli Stati Uniti, era prontissimo ad accogliere il suo figliol prodigo. Fiermonte aveva del resto da tempo chiuso con i guantoni, salendo inutilmente sul quadrato in un ultimo svogliato incontro, risoltosi in una sconfitta, contro Les Kennedy, il 21 settembre 1934 al Legion Stadium di Hollywood. Da professionista, Fiermonte aveva sostenuto 56 volte combattimenti vincendone 43, di cui 10 prima del limite.\nAttore.\nIl suo fisico prestante e la sua duttilit\u00e0 atletica \u2014 a differenza di altri pugili-attori come Spalla, Carnera e pi\u00f9 tardi Mitri, seppe cimentarsi anche in altre discipline come l'equitazione ed il tennis \u2014 gli consentirono di partecipare in rapida successione a diversi film di cappa e spada, e di genere pugilistico.\nI suoi esordi sulle scene coincisero con le sue prove pi\u00f9 convincenti, come l'autobiografico \"L'ultimo combattimento\" di Piero Ballerini del 1941 e in seguito \"Il campione\" di Carlo Borghesio del 1943, pellicole in cui collabor\u00f2 anche al soggetto; buona prova di s\u00e9 la diede anche nel ruolo di protagonista in \"Fra Diavolo\" di Luigi Zampa del 1942. Negli stessi anni del suo rientro in Italia conobbe a un ricevimento l'aristocratica Giulia del Rio, giovanissima vedova ventiduenne di oltre dieci anni pi\u00f9 giovane, con la quale allacci\u00f2 una lunga relazione amorosa che non pot\u00e9 concludersi con il matrimonio a causa del veto imposto dalla famiglia di lei.\nFiermonte non seppe tuttavia mai uscire dallo stereotipo di attore aitante, muscoloso e scanzonato ma scarsamente dotato dal punto di vista artistico: nonostante la partecipazione a decine e decine di lungometraggi, con il passare degli anni le sue apparizioni cinematografiche si limitarono a ruoli spesso senza pretese. Fu anche \"scritturato\" da Luchino Visconti nel ruolo d'allenatore di pugilato in \"Rocco e i suoi fratelli\" e continu\u00f2 a partecipare a svariati film sino al 1979.\nComplessivamente, Fiermonte prese parte a oltre 100 pellicole, ricorrendo talvolta a pseudonimi, tra i quali \"William Stockridge\" e \"Glenn Foster\".\nRegista.\nFiermonte tent\u00f2 anche la strada della regia, con lo pseudonimo di \"William Bird\", nel film del 1946 \"L'atleta di cristallo\" \u2014 girato a Bari, citt\u00e0 della sua giovinezza \u2014 ma con esiti poco felici; la pellicola fu stampata in 29 copie e risulta introvabile."}
{"id": "2420302", "revid": "80598", "url": "https://it.wikipedia.org/wiki?curid=2420302", "title": "Isabella Jannetti", "text": ""}
{"id": "2420307", "revid": "1669436", "url": "https://it.wikipedia.org/wiki?curid=2420307", "title": "Ghedi", "text": "Ghedi (:\", Gh\u00e9t\" in dialetto bresciano) \u00e8 un comune italiano di abitanti della provincia di Brescia in Lombardia. \u00c8 situato nella zona della bassa bresciana orientale ed \u00e8 attraversato dal fiume Naviglio.\nLa cittadina \u00e8 conosciuta per essere sede del 6\u00ba Stormo dell'Aeronautica Militare (i cui gruppi volo sono: 102\u00ba \"Giuseppe Cenni\", 154\u00ba e 155\u00ba), con l'aeroporto di Ghedi, dove \u00e8 inoltre ubicata la stazione meteorologica di Brescia Ghedi.\nGeografia fisica.\nTerritorio.\nGhedi sorge nel territorio della pianura Padana ed \u00e8 caratterizzato da scarsa presenza di rilievi collinari, essendo appunto a maggioranza pianeggiante. Si colloca geograficamente nella zona della bassa bresciana orientale, dunque a non molta distanza dalla provincia di Cremona e di Mantova; esso si estende su una superficie totale di circa 60 km\u00b2, con un'altitudine massima di 85 m s.l.m.\nIn base alla convenzionale classificazione sismica Ghedi rientra nella zona 2 (sismicit\u00e0 media), specie a seguito del terremoto di Sal\u00f2 del 2004. Il dato \u00e8 stato poi aggiornato a seguito della delibera della giunta regionale della Lombardia dell'11 luglio 2014 n. 2129, entrata in vigore ufficialmente il 10 aprile 2016.\nClima.\nIl clima di Ghedi corrisponde in generale a quello dei centri rurali della alta valle padana: rientrando nella classificazione climatica E 2,570 GG, esso si contraddistingue per avere in generale un clima umido e temperato: rispettivamente, caldo e afoso durante l'estate, ma freddo e rigido durante l'inverno, con diffuse nebbie e sporadiche nevicate nei mesi pi\u00f9 freddi.\nOrigini del nome.\nL'origine del toponimo \"Ghedi\" \u00e8 argomento dibattuto e incerto: \nIn seguito alla caduta dell'Impero romano d'Occidente, ed i conseguenti fenomeni fonetici di unione con altre lingue, il termine \"vadum\" avrebbe subito un influsso longobardo e sarebbe trasmutato in \u00ab\"gua\"\u00bb, dal francone \u00ab\"waldt\"\u00bb, ossia guado. Nelle successive epoche medioevali il termine si sarebbe poi evoluto nelle forme \"Gede, Gide, Gade, Gaide, Giede, Ghede e Gaydo\".\nStoria.\nL'et\u00e0 antica.\nNel territorio ghedese non sono state rinvenute alcune tracce o reperti risalenti all'et\u00e0 pre-romana: ci\u00f2 testimonia come insediamenti precedenti alla colonizzazione romana, escludendo la presenza isolata di qualche \"vicus\", non abbiano interessato le campagne di Ghedi; nondimeno, la natura prettamente gallica dell'abitato ghedese permase anche durante i processi di cosiddetta \"romanizzazione\" del territorio bresciano: tavolette votive databili tra I secolo a.C. e III secolo d.C. sono infatti dedicate a divinit\u00e0 come Mercurio ed Ercole, associabili a divinit\u00e0 della cultura gallica, quali Teutates ed Ogmios. Anche nell'onomastica degli abitanti originari insiste quella matrice gallica che perdur\u00f2 per molto tempo a seguire:\nSiti archeologici romani sono stati rinvenuti nei pressi delle campagne ghedesi: sul confine tra Leno e Ghedi, nel 1895 e 1897, sono state infatti trovate sette tombe con diverse suppellettili, quali monete, ampolle e vasetti di vetro di pregevole fattura, possibile testimonianza di un \"vicus\" o \"villa\" con servit\u00f9. Nel 1926 un'ulteriore zona di interesse fu individuata nella \"cascina Santi\"\",\" sulla strada per Viadana, corrispondente, forse, ad una grande \"villa\" romana: frammenti di pavimenti in cocciopesto ed a mosaico con iscrizioni ancora leggibili ne indicavano la presenza insieme ad impianti di riscaldamento, dispersi o distrutti. Sempre sulla medesima strada, in localit\u00e0 Alberello\",\" sorgeva il sito campestre di Formignano o Forminiano che fu distrutto solo successivamente, nel 1265, il cui toponimo \u00e8 di certa matrice romana. Inoltre, un'altra epigrafe dedicata al dio Ercole e rinvenuta nel ghedese riporta:\nIl territorio ghedese, nel III secolo d.C. e IV secolo d.C., segu\u00ec le dinamiche di tutto il resto dell'impero: gli appezzamenti terrieri vennero danneggiati dalle incursioni dei popoli barbari, ed i mutamenti climatici tra il 450 d.C. e 550 d.C. segnarono in negativo la geografia della valle padana, del tutto stravolta e dominata ora da boschi e paludi.\nEt\u00e0 medievale.\nIn seguito all'ascesa dei Longobardi si pot\u00e9 sviluppare un piccolo centro rurale; ci\u00f2 fu possibile anche grazie all'amministrazione territoriale esercitata dai monaci dell'abbazia di Leno, fondata da re Desiderio nel 758. Il nome arcaico del centro abitato \"Gide\" (bench\u00e9 sia presente nell'atto anche la forma \"Gede\"), appare scritto per la prima volta in un codice del 12 ottobre 843, conservato presso la biblioteca Queriniana di Brescia: il documento in questione sarebbe un atto di compravendita, stilato a Gonzaga, allora \"Gaudenciaga,\" fra persone il cui nome evidenzia la presenza, nel villaggio di allora, di una popolazione di origine longobarda.\nIl nucleo pi\u00f9 antico del paese si svilupp\u00f2 attorno ad un modesto recinto fortificato, che and\u00f2 poi a formare il futuro castello di Ghedi, il cui luogo viene chiamato \"castello\": l'antica cinta racchiudeva alcune modeste baracche e la primitiva pieve paleocristiana (sullo stesso sito su cui sorgeva quest'ultima \u00e8 ubicata la parrocchiale, la chiesa di Santa Maria Assunta) ed a partire dall'Alto Medioevo, il palazzo comunale; \u00e8 solo dal XIV secolo in poi, con l'espansione dell'abitato e lo sviluppo del castello, che comparvero edifici abitativi anche al di fuori delle mura. Si vennero a formare, quindi, i tradizionali quattro borghi o quadre: Bassina, Gazzolo, Borgonuovo e Malborgo. Collegati tra loro da una maglia di intricate stradine, essi diedero all'abitato il caratteristico aspetto di borgo medievale arrotondato, circondato da fossati chiamati sarche (cerchie, appunto), poi successivamente colmati e divenuti strade. La cinta muraria fu pi\u00f9 volte distrutta in seguito ad assedi e alle numerose dispute, in et\u00e0 medioevale, tra comuni limitrofi, e quindi ricostruite diverse volte per rispondere al sempre pi\u00f9 potente armamento bellico. Le mura medievali furono abbattute alla fine del XIX secolo e nella prima met\u00e0 del XX secolo, in virt\u00f9 di un'ottimizzazione degli spazi urbani e per creare la futura piazza Roma. La parte meridionale delle mura, con anche alcune baracche di epoca medievale, furono abbattute per fare spazio alle ex scuole elementari, progettate dall'architetto Luigi Arcioni.\nEt\u00e0 moderna.\nTra il XIII ed il XV secolo Ghedi segu\u00ec le vicende storiche della bassa bresciana, contesa tra il ducato di Milano e la repubblica di Venezia; proprio a causa di tali tensioni, il 15 agosto 1453 si verific\u00f2 la cosiddetta battaglia di Ghedi. Il piccolo centro, a quel tempo sotto il dominio veneziano, assunse sempre pi\u00f9 importanza per la posizione strategica e per il proprio borgo fortificato, potenziale punto di snodo per la distribuzione delle truppe venete lungo i confini occidentali. A causa delle continue azioni belliche che provocarono pi\u00f9 volte la distruzione delle cerchia murarie, gli abitanti ottennero in diverse occasioni esenzioni fiscali dalla Serenissima, proprio per poter ricostruire le mura del castello. Il declino definitivo del paese da un punto di vista militare \u00e8 da far risalire allo sviluppo tecnologico degli armamentari bellici, capaci ora di assediare facilmente la semplice cinta muraria del borgo.\nNel 1465, in virt\u00f9 di questi continui conflitti ed anche per restaurare la fede nei ghedesi, la comunit\u00e0 del paese fece erigere un monastero nominandolo Santa Maria delle Grazie, donandolo poi ai frati minori osservanti. Dal 1498 in poi, inoltre, la repubblica di Venezia concesse in feudo il territorio di Ghedi a Niccol\u00f2 Orsini, conte di Pitigliano e di Nola e capitano generale di terraferma della Serenissima; egli, volendo abitarvi stabilmente, fece erigere un palazzo signorile e fece approntare un monumento funebre nella chiesa del gi\u00e0 citato convento di francescani. Quest'ultimo, a seguito della soppressione napoleonica del 1799, cadde poi in disuso. Venne dunque venduto e convertito in cascina (la cosiddetta Santa Maria, tuttora esistente); il mausoleo funebre fu invece donato nel 1838 dal nobile Ottavio Mondella al museo di Santa Giulia di Brescia, per essere dunque collocato nel coro delle monache\".\"\nA partire dal XV secolo, grazie ad una situazione economicamente stabile del comune e alla pratica dell'enfiteusi, sorsero anche le prime cascine all'interno del medesimo borgo. Conosciuti con il nome dialettale di l\u00f6ch, o se pi\u00f9 piccoli, di l\u00f6cas\u00ec, avevano la tipica caratteristica di avere orti e giardini interni celati dietro grandi portoni. Le ambizioni del comune uscirono dal XVI secolo, dunque, ridimensionate ed anzi ora tese alla salvaguardia del patrimonio allora esistente; non pi\u00f9, quindi, teso ad una politica espansionistica, Ghedi sub\u00ec un declino definitivo.\nEt\u00e0 contemporanea.\nGi\u00e0 a partire dal 1547 si tent\u00f2 di rendere coltivabili le terre del paese, in special modo la brughiera a nord e ad est del centro abitato, tramite la deviazione del corso del Naviglio in alcuni piccoli canali; altri tentativi di bonifica del territorio furono intrapresi gi\u00e0 dalla fine del '700, principalmente su impulso dell'accademia agraria bresciana. Tuttavia, un radicale intervento in tal senso fu avviato a partire dalla met\u00e0 del XIX secolo ed i primi anni del XX secolo, quando molti contadini si adoperarono, fondando aziende e societ\u00e0 apposite, per bonificare il territorio delle cosiddette \"lame\".\nNel 1893, inoltre, ebbe rilevanza la costruzione della stazione di Ghedi, sul tragitto della ferrovia Brescia-Parma. Nel corso del primo dopoguerra il paese prosegu\u00ec il suo sviluppo economico e demografico, anche grazie alla fondazione dell'aeroporto militare di Brescia-Ghedi, intitolato a Luigi Olivari; questo nuovo polo militare ospit\u00f2 nel corso degli anni '30 diverse giornate aviatorie, che, in alcune occasioni, videro la presenza anche di Gabriele D'Annunzio. In quel tempo l'economia locale si basava sulla bachicoltura e l'allevamento di bestiame, tanto che nel 1930 si arriv\u00f2 a fondare un nuovo macello per il commercio delle carni animali. Nel 1915 fu anche fondato un moderno cotonificio, denominato \"cotonificio del Mella\" ed in seguito \"filatura bresciana\", che dal 1930 arriv\u00f2 ad impiegare circa 500 persone. Nel frattempo, dal 1928, era stata completata la riforma agraria ed erano stati edificati cinque nuovi stabilimenti rurali con anche due nuove cave, la \"gandina\" e la \"montirone\"; a coadiuvare la popolazione locale nella bonifica delle lame si adoper\u00f2 al tempo anche la realt\u00e0 del credito agrario bresciano. L'aeroporto di Ghedi raggiunse il massimo sviluppo nella strategia militare dei blocchi e, dopo gli anni '60, fu sede delle frecce tricolori oltre che del 6\u00ba Stormo dell'Aeronautica Militare italiana.\nSimboli.\nLo stemma di Ghedi \u00e8 stato riconosciuto con decreto del capo del governo del 12 luglio 1929.\nOnorificenze.\nIl 24 novembre 2001, per decreto del presidente della Repubblica, Ghedi ha ottenuto il titolo di Citt\u00e0 d'Italia.\nMonumenti e luoghi d'interesse.\nChiesa parrocchiale di S. Maria Assunta.\nIl luogo dove si erge la chiesa testimonia una densa stratificazione di precedenti edifici: i ritrovamenti archeologici suggeriscono, infatti, come sia sorta almeno a partire dal V secolo una primitiva pieve ed un battistero a pianta centrale; essendo stati ampliati e ricostruiti i vari edifici chiesastici a partire dall'alto medioevo, l'attuale parrocchiale \u00e8 stata poi edificata, nel corso del XVII secolo, su disegno della famiglia Avanzo. Annesso alla chiesa vi \u00e8 il campanile, appartenente alla precedente pieve romanica del XIV secolo, e databile cronologicamente al medesimo periodo.\nCaratterizzata da un'unica grande navata centrale, la parrocchiale ospita al suo interno, tra le altre opere, una Deposizione di Pietro Ricchi, un crocefisso ligneo la cui attribuzione oscilla tra Stefano Lamberti e Maffeo Olivieri, un'Assunzione di Pietro Marone ed un ciclo pittorico dei Misteri del Rosario sempre del Ricchi.\nChiesa della Madonna di Caravaggio.\nSorta a partire dal 1759, \u00e8 dedicata all'apparizione nel paese di Caravaggio della Vergine Maria, in seguito rinominata Santa Maria del Fonte; essendo edificata diversi secoli dopo tale miracoloso evento, si ignora il vero e proprio motivo della sua costruzione. Lo storico Angelo Bonini ipotizza possa essere stata luogo di devozione dei contadini per ringraziare la Vergine Maria: era infatti credenza comune che, per intercessione di quest'ultima, fossero cessate le epidemie bovine ed equine che affliggevano i ghedesi in quel periodo; anche i committenti di tale edificio religioso sono privi di un nome preciso, bench\u00e9 comunque si possa ipotizzare la loro appartenenza alla famiglia nobile dei Buccelleni.\nEdificata dove un tempo si raggiungevano i campi pi\u00f9 fertili del paese, e volendo quindi rappresentare, simbolicamente, la protezione della Vergine sulle attivit\u00e0 agricole, costituisce uno degli esempi migliori di edificio tardo barocco della citt\u00e0 di Ghedi.\nSantuario dei Morti della Fossetta.\nAnche chiamato \"Santuario di San Rocco,\" \u00e8 stato edificato a partire dal 1630 per commemorare i morti di peste di quell'anno; la lapide commemorativa posta sulla facciata della chiesa, infatti, indica che, sul luogo in cui \u00e8 sorta poi la chiesa, vi sorgeva in origine una fossa comune con le spoglie dei morti di peste ghedesi.\nTale sito ha incontrato nel corso del tempo un'enorme devozione degli abitanti, che erano soliti chiedere intercessioni e miracoli alle ossa dei morti di peste, alimentando le credenze popolari circa le propriet\u00e0 taumaturgica delle stesse spoglie dei defunti. Anche per via di queste suggestioni, nella sagrestia della chiesa si trovano numerosi ex voto che celebrano i miracoli compiuti da questi spiriti, ritenuti essere benevoli.\nEx convento di Santa Maria delle Grazie.\nLa Santa Maria, dal '900 cascina di propriet\u00e0 privata, era in precedenza un convento francescano, edificato a partire dal 1465, e donato dalla popolazione ai frati minori osservanti; a partire dalla met\u00e0 del '700 ha anche ospitato la confraternita del Perdono d'Assisi, importante istituzione per la compravendita delle indulgenze nel bresciano.\nA seguito dell'arrivo di Napoleone in Italia nel 1798, molti conventi e monasteri furono soppressi con la conseguente creazione della repubblica cisalpina: tale sorte tocc\u00f2 in egual misura al convento ghedese, poi rimodulato in casa colonica ed infine in cascina. I fabbricati del complesso religioso andarono distrutti in un incendio all'inizio del '900, mentre l'edificio della chiesa, una volta demolite le navate laterali, \u00e8 stato trasformato in cascinale.\nChiesa di Santa Caterina.\nEdificata a partire dal 1630, \u00e8 stata cos\u00ec denominata per la vicinanza con un monastero femminile dedicato appunto a Santa Caterina. A partire dal XX secolo rientra nel complesso costruttivo dell'oratorio maschile dedicato a don Giovanni Bosco; la comunit\u00e0 femminile di laiche religiose fu soppressa dopo poco tempo la fondazione dalle autorit\u00e0 ecclesiastiche, a seguito della visita di Carlo Borromeo, e trasferita a Brescia.\nPalazzo comunale.\nDi origine medievale, presenta tracce architettoniche risalenti al XIV e XV secolo, a ricalcare il modello dei tipici broletti lombardi; fino alla fine del '800 faceva parte delle antiche mura del castello di Ghedi, dato che si trovava in corrispondenza dell'ingresso meridionale delle mura, nei pressi di uno dei due ponti levatoi; in seguito furono abbattute le cinta murarie e colmati i fossati di recinzione.\nAl di sotto della casa comunale, nel 1984, sono state scoperte delle sepolture di et\u00e0 altomedievale, a testimoniare la presenza di un'antica necropoli utilizzata in tale et\u00e0 nei pressi del municipio e dell'antica parrocchiale. Il restauro compiuto nel corso degli anni '80 ha messo in evidenza, nella facciata meridionale dell'edificio, la presenza di un porticato con colonnato in cotto.\nLoggia delle grida.\nEdificata tra il XV e XVI secolo, presenta interessanti affreschi a muro recuperati dopo i restauri, che riportano alcuni eventi della storia del paese ed il suo stemma araldico.\nGli eventi annotati nella Loggetta sono attribuiti al cronista Pandolfo Nassino, che annot\u00f2 le vicende belliche del comune e quelle del castello ghedese.\nPalazzo Orsini.\nDimora signorile del conte Niccol\u00f2 Orsini di Pitigliano, fu edificata a partire dall'inizio del '500 in seguito alla sua nomina di capitano generale delle truppe di terraferma della repubblica di Venezia; presentava affreschi del Romanino e del Fogolino, smembrati e venduti a musei italiani ed europei prima che il palazzo crollasse definitivamente.\nIn seguito alla morte dell'Orsini nel 1510, la villa pass\u00f2 in mano ad altre famiglie nobili fino a quando, nel corso del XIX secolo, fu dimezzata da incendi e crolli dovute alle precarie condizioni in cui versava; a partire dal 2014, tuttavia, una delle ali del palazzo \u00e8 stata recuperata ed adibita ad asilo nido.\nVilla Mondella.\nVilla signorile edificata a partire dal XVIII secolo, \u00e8 sorta su un precedente edificio del '400. Inserita nel centro storico del paese, appartiene alla famiglia nobile dei Mondella, ancora oggi proprietaria dell'immobile. Sulla facciata \u00e8 presente lo stemma della casata dei Mondella ed il Leone di San Marco, probabilmente elemento di spoglio proveniente dal palazzo di Niccol\u00f2 Orsini.\n\u00c8 stata restaurata negli esterni negli anni novanta, mentre gli interni solo nel 2009.\nSociet\u00e0.\nEtnie e minoranze straniere.\nGhedi, come tutti i paesi della provincia di Brescia, presenta una popolazione estremamente variegata e multietnica, con una presenza non indifferente di cittadini stranieri (il 12,3% della popolazione residente al 1\u00b0 gennaio 2021).\nSecondo i dati ISTAT al 1\u00b0 gennaio 2020 la popolazione straniera maggiormente rappresentata, in base alla sua percentuale sul totale della popolazione residente, era:\nLingue e dialetti.\nNel territorio di Ghedi la lingua ufficiale \u00e8 l'italiano, l'unica ad essere ufficialmente riconosciuta. Parlata a livello locale \u00e8 invece la lingua lombarda nella sua variante di dialetto bresciano. Quest'ultima presenta comunque influenze evidenti che la avvicinano, in minima parte, ai dialetti sia cremonese che alto mantovano: dato l'influsso reciproco sia tra territorio bresciano che mantovano e cremonese, dovuto alla vicinanza geografica e territoriale, si possono registrare nel ghedese particolari espressioni gergali, inflessioni e modalit\u00e0 fonetiche uniche rispetto a tutti gli altri territori della provincia.\nInfrastrutture e trasporti.\nStrade.\nL'abitato di Ghedi \u00e8 lambito a sud dalla ex strada statale 668 Lenese, che congiunge Orzinuovi a Lonato. Il centro \u00e8 inoltre attraversato dalla strada provinciale 24 Brescia-Fiesse. \u00c8 stata inaugurata a novembre 2009 una variante ovest (\"tangenziale ovest di Ghedi\"), volta a spostare fuori dall'abitato il traffico della SP24.\nDa Ghedi si dipartono inoltre le seguenti strade provinciali:\nFerrovie.\nIl territorio comunale \u00e8 attraversato dalla linea ferroviaria Brescia-Parma. L'abitato \u00e8 servito dall'omonima stazione, aperta al momento dell'inaugurazione della linea, nel 1893, e che al 2012 risulta dotata di un piazzale a tre binari. Presso la stazione fermano i treni regionali Trenord della direttrice Brescia-Parma.\nScuole.\nSono presenti asili nido, scuole materne sia statali che private, una scuola elementare suddivisa in diversi plessi, una scuola media statale e una scuola superiore che copre vari indirizzi, dal liceo scientifico ai servizi sociosanitari.\nAmministrazione.\nDi seguito la lista dei sindaci eletti dal consiglio comunale (1946-1995):\nDi seguito la lista dei sindaci eletti direttamente dai cittadini (dal 1995):\nSport.\nCalcio.\nPresso Ghedi ha una delle proprie sedi l\"'A.S.D. Calcio Bassa Bresciana\", militante in Promozione, nata nel 2016 dalla fusione tra l\"A.S.D. Calcio Ghedi\" e l\"A.S.D. Bassa Bresciana\" di Isorella. Disputa le partite interne presso il \"Don Battista Colosio\" di Isorella. I colori sociali sono il nero, il bianco e il rosso.\nAltre formazioni cittadine sono l\"'A.C.D. Ghedi 1978\" e la \"Real Ghedi A.S.D.\", entrambe militanti in Seconda Categoria."}
{"id": "2420309", "revid": "122418339", "url": "https://it.wikipedia.org/wiki?curid=2420309", "title": "Conglomerato mediatico", "text": "Un conglomerato mediatico (inglese: \"media conglomerate\") \u00e8 un oligopolista maggiore del mercato dei mass media, nei settori prevalenti e congiunti di televisione, pubblicit\u00e0 e produzione cinematografica, nato dalla concentrazione economica in un'unica azienda di due o pi\u00f9 oligopolisti minori o di una quantit\u00e0 di aziende che prima erano in concorrenza privata.\nStati Uniti.\nNegli Stati Uniti d'America una ventina di aziende conglomeranti dal dopoguerra svilupparono la \"concorrenza tra oligopolisti\" garantendo un livello standard di pluralismo dell'informazione. Tuttavia, alcuni casi di acquisizioni dopo il 2000 hanno messo in discussioni l'ipotesi che l'equilibrio fra oligopolisti possa essere deteriorato da eccessivi incrementi di quote di mercato da parte dei maggiori conglomeranti, tra cui Time Warner e News Corporation.\nItalia.\nIn Italia televisione e pubblicit\u00e0 (e durante gli anni '80 anche produzione cinematografica) hanno dato luogo ad un fenomeno di conglomerazione mediatica ristretta: questo fenomeno port\u00f2 alla formazione, ad esempio, di un tripolio televisivo, almeno durante i primi anni 2000, costituito dall'azienda pubblica Rai e dai soggetti privati Mediaset e Sky Italia."}
{"id": "2420315", "revid": "1543377", "url": "https://it.wikipedia.org/wiki?curid=2420315", "title": "Capodanno giapponese", "text": "Il \u00e8 una festa tradizionale giapponese che celebra il nuovo anno, con caratteristiche e usanze tipiche della cultura nipponica. La vigilia di Capodanno \u00e8 chiamata . L'inizio del nuovo anno viene celebrato il 1\u00ba gennaio di ogni anno sin dal 1873 seguendo il calendario gregoriano. Nella Prefettura di Okinawa viene invece celebrato ancora in corrispondenza del capodanno cinese, vietnamita e coreano.\nStoria.\nNegli anni antecedenti all'era Meiji la data del Capodanno giapponese era basata sul calendario cinese, venendo celebrato in contemporanea al Capodanno cinese, coreano e vietnamita. Successivamente venne adottato il calendario gregoriano e la festa venne spostata al 1\u00ba gennaio. L'arrivo del nuovo anno \u00e8 considerato una delle pi\u00f9 importanti festivit\u00e0 dalla maggior parte dei giapponesi, celebrata ormai da diversi secoli secondo usi e costumi molto particolari.\nRituali.\nJoyanokane.\nAlla mezzanotte del 31 dicembre, i templi buddisti in tutto il Giappone suonano le campane per un totale di a simboleggiare i 108 peccati originali nella fede buddista, in modo da allontanare i 108 desideri mondani racchiusi nei sentimenti di ogni cittadino giapponese. I giapponesi credono che il suono delle campane possa perdonare i loro peccati compiuti nel corso dell'anno precedente. Dopo aver finito di suonare le campane, si festeggia con un banchetto a base di \"soba\".\nHatsum\u014dde, hatsuhinode e le \u201cprime volte\u201d dell'anno.\nCelebrare l'inizio del nuovo anno in Giappone significa anche prestare particolare attenzione alle azioni che si svolgono per la prima volta nelle prime ore dell'anno nuovo.\n \u00e8 la prima visita dell'anno ai templi o santuari buddisti o shintoisti. Parecchi giapponesi visitano i templi dopo la mezzanotte del 31 dicembre o in alternativa durante il giorno del 1\u00ba gennaio, indossando \"kimono\", esprimendo desideri per il nuovo anno attraverso particolari amuleti chiamati \"omamori\", e bevendo \"sak\u00e8\".\n \u00e8 la prima aurora dell'anno. Il Sole riveste un importante ruolo nella mitologia giapponese e per poter godere di questo spettacolo, i giapponesi, si recano in posti come spiagge o montagne dove possono osservare la prima aurora dell'anno.\nAltre \u201cprime volte\u201d considerate importanti per iniziare bene il nuovo anno sono \"hatsuhi\" (primo sole), \"waraizome\" (primo sorriso, iniziare l'anno con un sorriso \u00e8 simbolo di buon auspicio), , \"hatsudayori\" (il primo scambio di lettere), , \"hatsugama\" (la prima cerimonia del t\u00e8 dell'anno) e \"hatsu-uri\" (le prime compere dell'anno).\nNengaj\u014d.\nLa fine di dicembre e l'inizio di gennaio sono i periodi pi\u00f9 impegnativi per gli uffici postali giapponesi. I giapponesi hanno l'abitudine di inviare cartoline d' ad amici e parenti, tradizione simile all'usanza occidentale di inviare cartoline per gli auguri di Natale.\nI giapponesi inviano queste cartoline in modo che arrivino ai rispettivi destinatari il 1\u00ba gennaio. L'ufficio postale garantisce di consegnare le cartoline d'auguri il 1\u00ba gennaio se queste vengono inviate entro un limite di tempo stabilito, di solito da met\u00e0 dicembre fino alla fine del mese e se queste vengono contrassegnate con la parola \"nengaj\u014d\". Per far s\u00ec che la consegna avvenga in tempo, l'ufficio postale assume solitamente degli studenti part-time per contribuire a consegnare i biglietti.\n\u00c8 consuetudine ed educazione non inviare queste cartoline a chi ha avuto un lutto in famiglia durante l'anno. In questo caso, un membro della famiglia invia una cartolina semplice chiamata per informare amici e parenti di non inviare biglietti d'auguri per il nuovo anno, in segno di rispetto per i defunti.\nLe \"nengaj\u014d\" pi\u00f9 comuni sono prestampate e riportano il disegno del segno dello zodiaco cinese corrispondente al nuovo anno. Lo zodiaco cinese ha un ciclo di dodici anni, in cui si alternano ordinatamente i seguenti animali: topo, bue, tigre, coniglio, drago, serpente, cavallo, pecora, scimmia, gallo, cane e cinghiale. Personaggi famosi di forma animale come Snoopy (nel 2006) o Topolino e Minnie (nel 2008) sono stati i protagonisti degli anni corrispondenti nello zodiaco.\nL'indirizzo \u00e8 generalmente scritto a mano, ed \u00e8 una buona occasione per mostrare le proprie abilit\u00e0 nell'arte di scrittura (la cosiddetta \"shod\u014d\"). Le cartoline sono provviste di solito di appositi spazi per scrivere messaggi personalizzati o disegni particolari. Stampi e timbri raffiguranti l'animale annuale sono in vendita presso i grandi magazzini, con la possibilit\u00e0 di comperare i tipici pennelli a inchiostro cinesi per personalizzare gli auguri. Uno speciale software permette anche di creare i propri disegni e visualizzarli sul proprio computer prima di stamparli sulla cartolina. Per le persone popolari, che hanno bisogno di spedire numerosi biglietti d'auguri, \u00e8 possibile utilizzare speciali biglietti gi\u00e0 provvisti di brevi auguri in modo che essi debbano solamente apporre il proprio indirizzo. Nonostante la popolarit\u00e0 crescente delle e-mail, la \"nengajo\" rimane uno degli strumenti pi\u00f9 popolari per augurare buon anno in Giappone.\nOtoshidama.\n \u00e8 la tradizione giapponese che consiste nel regalare denaro ai bambini nel periodo di Capodanno. Le banconote vengono piegate in tre sezioni, inserite in piccole buste decorate chiamate \"pochibukuro\", simili al Sh\u016bgi-bukuro. e consegnate ai figli di amici e parenti. I bambini di solito ricevono le buste fino a quando non finiscono la scuola superiore, anche se non \u00e8 raro che pure gli universitari ne usufruiscano.\nLa quantit\u00e0 di denaro da inserire all'interno della busta dipende da diversi fattori, come l'et\u00e0 del bambino, il numero di \"otoshidama\" da realizzare e, naturalmente, la disponibilit\u00e0 economica. All'interno delle buste vengono inserite solamente banconote, partendo da un importo minimo di 1000 yen, il taglio pi\u00f9 piccolo presente in Giappone. Tradizionalmente, i bambini pi\u00f9 grandi dovrebbero ottenere pi\u00f9 soldi rispetto a quelli pi\u00f9 piccoli, ma oggigiorno si tende a consegnare la stessa quantit\u00e0 di denaro in modo da evitare gelosie, soprattutto tra fratelli. Un bambino delle scuole elementari pu\u00f2 aspettarsi di ricevere dai 1000 ai 5000 yen, mentre un ragazzino della scuole medie anche fino a 10000 yen.\nSecondo uno studio del 1999 da parte dei bambini del \"Kumon Research Institute\", l'importo medio complessivo dello \"otoshidama\" per i bambini in Giappone \u00e8 stato di 40000 yen. Uno studio pi\u00f9 recente afferma che l'importo medio nel 2007 \u00e8 stato di 20467 yen, contro i 19871 dell'anno precedente.\nCibi tradizionali.\n \u00e8 un piatto che si gusta in Giappone l'ultima sera dell'anno. Tale pietanza \u00e8 infatti associata al nuovo anno in quanto nei suoi \"kanji\" vi sono quelli di e di simboleggiando cos\u00ec il passaggio all'anno successivo. \u00c8 tradizione mangiare questo tipo di \"soba\" fin dal periodo Edo. La lunghezza dello spaghetto simboleggia l'augurio di una vita lunga lunga e, dato che un tempo nelle officine degli artigiani dell'oro e dell'argento si usava la pasta di \"soba\" per raccogliere i preziosi frammenti dei materiali volati via, si dice anche che la \"toshikoshi-soba\" porti ricchezza e fortuna nel nuovo anno.\nLa mattina del giorno di Capodanno in Giappone \u00e8 tradizione sorseggiare del \"fukucha\", t\u00e8 verde con una prugna agrodolce chiamata \"umeboshi\". Uno dei piatti tradizionali, invece, \u00e8 lo , una speciale selezione di cibi tipici giapponesi serviti su un particolare contenitore laccato (simile al contenitore per i \"bent\u014d\") chiamato . Lo \"osechi\" \u00e8 composto da porzioni di , , , e . Molti di questi cibi sono essiccati in modo che non abbiano bisogno di essere conservati tramite refrigerazione, per il semplice motivo che questa tradizione culinaria risale a prima dell'invenzione dei frigoriferi, con l'impossibilit\u00e0 di comperare pasti durante il periodo festivo per via della chiusura dei negozi. Esistono molte variet\u00e0 di \"osechi\", e alcuni alimenti consumati in alcuni luoghi non vengono mangiati in altri (o sono considerati portatori di sfortuna o vietati). Ogni pietanza che compone lo \"osechi\" ha un significato simbolico di prosperit\u00e0 e lunga vita: \u00e8 benaugurante, poich\u00e9 ricorda l'aggettivo ; le sono simbolo di fertilit\u00e0 e procreazione in quanto l'ideogramma \"kazu\" (\u6570) significa numero e l'ideogramma \"ko\" (\u5b50) significa bambino; le , sono simbolo di gioia perch\u00e9 richiamano il verbo .\nTra i cibi tradizionali ci sono anche i , tradizionalmente simbolo di salute e forza fisica, i gamberi ed il , entrambi emblema di lunga vita per le loro sembianze: la gobba del gambero fa pensare a quella delle persone anziane e il ciuffo bianco della radice richiama la barba di un vecchio saggio.\nUn altro pasto popolare \u00e8 lo , una zuppa di riso \"mochi\" e altri ingredienti che variano a seconda della regione nella quale viene preparato. Al giorno d'oggi vengono consumati soprattutto \"sashimi\" e \"sushi\" insieme ad altri cibi non tipicamente giapponesi. Per far riposare lo stomaco, una viene preparata il settimo giorno di gennaio, giorno conosciuto come .\nMochi.\nIl \u00e8 un cibo tipico dell'inverno e tradizionale del periodo di Capodanno. Si prepara con cotto a vapore, pestato a lungo in un grosso mortaio di legno, finch\u00e9 diviene una pasta molle ma compatta, che va poi modellata in piccole focacce. Il vocabolo \"mochi\" pu\u00f2 essere tradotto con i verbi \u201cavere, possedere\u201d, ed equivale quindi a un augurio di ricchezza. Il modo pi\u00f9 semplice e appetitoso per gustarlo \u00e8 quello di abbrustolire il boccone di \"mochi\", intingerlo in salsa di soia e avvolgerlo in un pezzetto di alga nori. Due \"mochi\" di misura diversa fanno parte obbligatoria delle decorazioni di Capodanno e vengono posti il piccolo sopra al , insieme con arance amare e altre pietanze, come offerta sull'altare shintoista presente nella casa, oppure in un luogo importante della dimora, o all'ingresso, dove di solito si pongono le decorazioni per il Capodanno.\nA causa dello loro consistenza viscosa, non \u00e8 raro che i \"mochi\" siano responsabili di alcune morti per soffocamento nei giorni vicini al periodo di Capodanno, soprattutto tra le persone anziane.\nGiochi.\nDurante i festeggiamenti per il nuovo anno \u00e8 tradizione in Giappone partecipare a numerosi giochi di societ\u00e0. Uno di questi \u00e8 lo , un gioco tradizionale giapponese simile al \"badminton\" ma senza rete, giocato con una racchetta di legno chiamata , e un volano chiamato \"hane\". Nonostante la popolarit\u00e0 del gioco sia diminuito negli ultimi tempi, gli \"hagoita\" decorati sono ancora un elemento importante della cultura popolare giapponese.\n\"Takoage\" (aquilone) \u00e8 un'altra attivit\u00e0 comune in tutto il Giappone durante il Capodanno in cui i bambini fanno volare degli aquiloni. Questi ultimi variano notevolmente sia nella forma sia nella decorazione a seconda della localit\u00e0. Come in passato, la tradizione di far volare gli aquiloni \u00e8 tuttora molto diffusa in Giappone.\nAltri giochi popolari sono la \"koma\" (trottola), gioco diffuso in Giappone sin dal X secolo, , gioco a dadi del tutto simile all'occidentale \"backgammon\" o (in una versione pi\u00f9 moderna) al \"gioco dell'oca\", , che consiste nel ricomporre bendati il disegno stilizzato di un viso con dei ritagli a forma di occhi, bocca e naso e , famoso gioco di carte giapponese.\nDecorazioni.\nKadomatsu.\n \u00e8 la tradizionale decorazione giapponese di Capodanno, generalmente posta all'entrata delle abitazioni e degli stabilimenti lavorativi tra il 28 dicembre e il 15 gennaio per dare il benvenuto agli spiriti benevoli o ai \"kami\" del raccolto. Le caratteristiche del \"kadomatsu\" variano da regione a regione, ma in genere sono fatti di pino (che rappresenta la longevit\u00e0), bamb\u00f9 (la forza e la crescita) e rami di susino (prosperit\u00e0).\nShimekazari.\nLo \u00e8 una decorazione che si appende sull'uscio delle abitazioni. Ha il doppio compito di allontanare gli spiriti maligni e di dare il benvenuto ai \"kami\" shintoisti. In questo modo essi possono entrare all'interno dell'abitazione e benedirla.\nLo \"shimekazari\" \u00e8 composto da una corda di paglia sacra chiamata \"shimenawa\", solitamente posta all'entrata dei santuari shintoisti, e altri materiali quali arance, felci e strisce rituali di carta bianca rituale chiamate \"shide\".\nAltre tradizioni.\nK\u014dhaku Uta Gassen.\n \u00e8 un tradizionale festival musicale che va in onda ogni anno dal 1951 sull'emittente nipponica NHK nel periodo di Capodanno, e che vede contrapporsi, divisi in due squadre (bianca e rossa) i pi\u00f9 famosi cantanti giapponesi, giudicati da dei giudici altrettanto popolari. L'obbiettivo principale del contest non \u00e8 stabilire quale cantante sia meglio dell'altro, ma piuttosto concentrarsi sulla parata di star presente allo spettacolo esaltando l'atmosfera familiare del programma.\nPoesie.\nTra le tradizioni giapponesi di Capodanno hanno un ruolo significativo alcuni tipi di poesie giapponesi, tra le quali e , le quali fanno riferimenti nei propri versi a numerose \u201cprime volte\u201d dell'anno.\nLa Nona di Beethoven.\nLa Nona sinfonia di Beethoven viene tradizionalmente eseguita in tutto il Giappone durante il periodo di Capodanno. Nel dicembre 2009, ad esempio, ci sono state 55 esecuzioni ad opera di diverse orchestre e cori nel territorio giapponese.\nLa Nona fu introdotta in Giappone dai tedeschi prigionieri di guerra durante la prima guerra mondiale. Le orchestre giapponesi, in particolare la NHK Symphony Orchestra, iniziarono ad eseguire la sinfonia nel 1925. Durante la seconda guerra mondiale, il governo imperiale promosse l'esecuzione della sinfonia anche nel periodo di Capodanno, per incoraggiare la fedelt\u00e0 al nazionalismo giapponese. La sinfonia, in questo periodo, sub\u00ec un incremento della popolarit\u00e0 grazie all'alleanza della Germania nazista durante la guerra. Anche dopo la guerra, nonostante la ricostruzione del Giappone rendesse difficili i rapporti con i Paesi stranieri, la sinfonia continu\u00f2 ad essere popolare grazie all'apprezzamento e alla simpatia del pubblico verso di essa. Nel 1960, l'esecuzione della sinfonia in occasione del Capodanno giapponese attraverso cori e orchestre locali \u00e8 diventata una tradizione che continua ancora oggi.\nKosh\u014dgatsu.\nUn importante avvenimento associato al Capodanno \u00e8 il , durante il quale viene tradizionalmente celebrata la prima luna piena del nuovo anno, nel 15\u00ba giorno del primo mese lunare (approssimativamente verso met\u00e0 febbraio). Oggigiorno \u00e8 solitamente festeggiato il 15 gennaio, dove gli eventi principali sono riti e preghiere rivolte all'avere un buon raccolto. Infine le decorazioni per il Capodanno vengono disfatte in questo periodo, mentre alcuni templi organizzano speciali eventi, come ad esempio il T\u014drin-in."}
{"id": "2420318", "revid": "767487", "url": "https://it.wikipedia.org/wiki?curid=2420318", "title": "Tutti intorno a Linda", "text": "Tutti intorno a Linda \u00e8 un film del 2009 diretto da Barbara e Monica Sgambellone.\nTrama.\nLinda \u00e8 una ragazza come tante che vive a Torino; ha trent'anni alla ricerca di un futuro come attrice.\nSara ed Edoardo, giovane poeta, amico a sua volta di Arturo, un vecchio libraio con cui condivide la passione letteraria, sono i compagni di appartamento di Linda. Cloe, proprietaria del \"Tempio di Cloe\", un negozio di articoli etnici ed esoterici, \u00e8 una delle migliori amiche di Linda ed assieme a Sara ascolta tutti i problemi dell'amica.\nLinda \u00e8 una ragazza moderna, divertente e che sa divertirsi, ma \u00e8 anche sbadata e piena di insicurezze. Vorrebbe diventare un'attrice ma per ora i provini che riesce a superare la confinano nel mondo della pubblicit\u00e0, uno spazio che le sta stretto. Giacomo, suo collega, le ricorda spesso che la pubblicit\u00e0 \u00e8 lontana dal mondo dorato del grande schermo.\nAll'improvviso vita di Linda cambia: dopo una visita medica scopre di avere l'endometriosi. Candidamente il dottor De Luna le pone una questione che influenzer\u00e0 molto la vita di Linda: operarsi oppure avere un figlio entro un anno. A causa di un trauma infantile, Linda rifiuta con totale caparbiet\u00e0 di operarsi, \u00e8 terrorizzata di tornare sotto i ferri, preferisce avere una gravidanza piuttosto che tornare in una sala operatoria.\nLa soluzione pi\u00f9 semplice sembra essere quella di scegliere l'uomo ideale tra le persone che abitualmente frequenta, ma nessuno sembra essere un candidato ideale: Giacomo che la vuole solo portare a letto, Stefano, ex fidanzato ancora totalmente innamorato di Linda, e Lorenzo a cui sembra unita solo per l'ottima intesa sessuale.\nMa la fortuna assiste Linda, dopo nove mesi \u00e8 in sala parto."}
{"id": "2420322", "revid": "486946", "url": "https://it.wikipedia.org/wiki?curid=2420322", "title": "Associazione Sportiva Acireale", "text": ""}
{"id": "2420325", "revid": "125721316", "url": "https://it.wikipedia.org/wiki?curid=2420325", "title": "Kevin Dunn", "text": "Carriera.\nCresciuto a Chicago, la sua prima partecipazione in un programma televisivo si \u00e8 avuta nel 1986 con la sit-com \"Jack e Mike\". In seguito apparve in alcune serie televisive come \"21 Jump Street\" o \"Casa Keaton\". Il primo film in cui ebbe un ruolo importante fu \"Mississippi Burning - Le radici dell'odio\" (1989) di Alan Parker. Ha partecipato al film \"Vicky Cristina Barcelona\" e alla trilogia di \"Transformers\".\nVita privata.\nDal 1986 \u00e8 sposato con Katina Alexander ed ha un figlio.\nDoppiatori italiani.\nNelle versioni in italiano dei suoi lavori, Kevin Dunn \u00e8 stato doppiato da:\nDa doppiatore \u00e8 sostituito da:"}
{"id": "2420328", "revid": "729019", "url": "https://it.wikipedia.org/wiki?curid=2420328", "title": "Videotoracoscopia", "text": "La videotoracoscopia o VATS, dall'acronimo inglese \"Video-assisted thoracoscopic surgery\", \u00e8 un tipo di intervento chirurgico e tecnica diagnostica mini-invasiva avanzata nata dalla tecnica diagnostica toracoscopia. Grazie ad essa \u00e8 possibile anche l'esecuzione di biopsie.\nIndicazioni.\nViene utilizzato in caso di:\nProcedimento.\nDopo aver eseguito anestesia generale o locale (la seconda rende l'operazione pi\u00f9 complicata), si deve posizionare il paziente in decubito laterale, dove l'arto superiore omolaterale e il gomito risultano flessi (il gomito a 90\u00b0). Si procede quindi ad un accesso transtoracico (al massimo 3, se si mostrano difficolt\u00e0 di intervento) di dimensioni dai 12 ai 20 mm."}
{"id": "2420332", "revid": "154639", "url": "https://it.wikipedia.org/wiki?curid=2420332", "title": "Interpretazione (filosofia)", "text": "L'interpretazione, nel senso filosofico pi\u00f9 generale, \u00e8 il risalire ad un significato partendo da un segno.\nStoria del termine e del concetto.\nIl termine italiano deriva dal latino \"interpretatio\", che con il verbo latino \"interpretari\", esprime tutti i significati del corrispondente termine italiano. L'espressione latina, a sua volta, traduce il termine greco antico \"hermen\u00e8ia\" (da cui \"ermeneutica\"), che ha un significato pi\u00f9 specifico.\nPlatone.\nPlatone parla di \"hermen\u00e8ia\" riguardo al modo di conoscere le cose: vi sono oggetti che non presentano difficolt\u00e0 per chi vuole conoscerli al contrario di quelli che si presentano come complessi da conoscere perch\u00e9 \u00abcolpiscono il senso con impressioni tra loro opposte\u00bb. \"Impressioni\" che egli chiama appunto \"interpretazioni\" riferendole agli oggetti che pongono problemi alla conoscenza e non all'attivit\u00e0 che svolge l'intelletto per conoscerli, interpretandoli, togliendo le contraddizioni che ne rendono difficile la conoscenza.\nPer Platone, \"interpretare\" sembra quindi voler significare un modo di cogliere la realt\u00e0 del mondo esteriore.\nLo stesso Platone si avvicina al modo moderno di definire l'interpretazione quando usando il verbo \"hermen\u00e8uein\", scrive che i poeti sono in grado di \"interpretare\" gli dei o quando, rispetto a coloro che sanno decifrare gli oracoli, afferma che essi possiedono un'arte \"interpretativa\".\nAristotele.\nPer Aristotele l'\"hermen\u00e8ia\" \u00e8 il linguaggio che \"interpreta\" i pensieri esprimendoli all'esterno, e in questo senso egli usa il termine per intitolare nell'\"Organon\" uno dei trattati dedicati all'interpretazione (\"Per\u00ec hermen\u00e8ias\").\nQuesto significato viene mantenuto nel pensiero medioevale di Boezio e Tommaso d'Aquino, commentatori dell'opera aristotelica.\nSan Tommaso.\nCon Tommaso d'Aquino il significato aristotelico del termine interpretazione comincia ad accompagnarsi a quello di \"esegesi\", intesa come ricerca del significato nascosto di un testo\nDa questo momento, grazie alla lunga elaborazione che i padri della Chiesa e i teologi medioevali dedicano alla questione dei significati delle Sacre Scritture, il termine acquista il significato moderno.\nPartendo dai testi di San Paolo, l'esegesi della Bibbia vede negli accadimenti l\u00e0 descritti allegorie e profezie che troveranno senso nel Nuovo Testamento.\nSant'Agostino.\nSant'Agostino condivide questa concezione parlando anch'egli di interpretazione dell'Antico Testamento.\nConcezione medioevale.\nLa concezione dell'esegesi medioevale origina da questi autori cristiani ma va oltre estendendo l'esegesi anche al Nuovo Testamento, poich\u00e9 anch'esso contiene avvenimenti che hanno il significato nascosto della salvezza dell'uomo attraverso la mediazione della Chiesa, e persino agli antichi filosofi pagani\nIn tutti gli autori medioevali \u00e8 presente l'interpretazione figurale delle Sacre Scritture ma il termine interpretazione \u00e8 quasi sconosciuto. Essi preferiscono usare le espressioni \"intelligentia\" (comprensione) o \"expositio\" (spiegazione).\nL'uso del termine interpretazione e delle parole connesse viene riservato alle Scritture con il significato di \"mettere in luce\", rivelare un senso nascosto.\nConcezione umanistica.\nIn Marsilio Ficino e Pico della Mirandola quest'ultimo significato diventa ancora pi\u00f9 rilevante per cui illuminare ci\u00f2 che \u00e8 nascosto e segreto si complica con il ricorrere anche ad un repertorio di segni \"naturali\", derivato dalla filosofia neoplatonica, e di simboli della Qabbalah.\nPico si propone attraverso l'interpretazione figurata delle Sacre Scritture e della Qabbalah, indirizzata quest'ultima a convincere gli ebrei della divinit\u00e0 di Cristo, di conseguire una unificazione universale di tutti i credenti.\nSulla via di Pico si porranno Johannes Reuchlin con il suo \"De verbo mirifico\" e il frate francescano Pietro Colonna Galatino (1460 - 1530), autore nel 1526 del \"De Sacra Scriptura recte interpretanda\".\nUna interpretazione invece tutta spirituale e mistica dei testi sacri sar\u00e0 quella di Erasmo da Rotterdam e soprattutto della Riforma protestante che giudicher\u00e0 una sovrapposizione posticcia e indebita l'ermeneutica figurale della parola di Dio, di per s\u00e9 accessibile e chiara per tutti i fedeli.\nL'interpretazione storica.\nL'interpretazione rinascimentale dei testi sacri aveva fatto perdere il senso autentico del messaggio religioso: occorreva allora trovare un criterio pi\u00f9 sicuro di lettura che, da parte cattolica, con il Concilio di Trento, si fonder\u00e0 sulla stessa autorit\u00e0 della Chiesa che con il \"De editione et usu sanctorum librorum\" stabilir\u00e0 che ad essa spetta \u00abil giudicare del vero senso e della interpretazione delle Scritture sante\u00bb.\nPer i protestanti, pur rispettando l'esigenza primaria di una fedelt\u00e0 allo spirito e alla lettera delle Scritture, il significato autentico di queste deve fondarsi anche su un'analisi filologica e storica dei testi.\nSpinoza.\nNel XVII secolo, Baruch Spinoza con il suo \"Tractatus theologico-politicus\" ribadir\u00e0 questa linea interpretiva sostenendo che essa va comunque riservata a quei passi dove \u00e8 evidente la necessit\u00e0 di andare oltre il senso letterale che preso di per s\u00e9 risulterebbe incomprensibile.\nL'esegesi.\nCon il superamento delle esagerazioni delle interpretazioni figurali dei testi sacri e con la sempre pi\u00f9 insistente ricerca del senso attraverso l'analisi letterale e storica, utilizzando i progressi della filologia il senso iniziale della interpretazione, ora estesa non solo alla Bibbia ma ad ogni tipo di testi, assume il nuovo significato di esegesi\nGli autori principali di questa trasformazione sono nel XVIII secolo, Johann Martin Chladenius (\"Guida alla retta interpretazione di scritti ragionevoli\" del 1742) e soprattutto F.D. Schleiermacher.\nF.D.Schleiermacher.\nCon Friedrich Schleiermacher l'interpretazione si deve applicare a qualsiasi testo dalla cui retta comprensione ci separi una qualsiasi difficolt\u00e0 (linguistica, storica, psicologica ecc.).\nL'interpretazione conserva ancora il senso di disvelamento di ci\u00f2 che \u00e8 nascosto che per\u00f2 non dipende pi\u00f9 da un qualche motivo trascendente ma esclusivamente da insufficienze umane linguistiche, storiche o culturali.\nIl principio fondamentale di questo nuovo compito della interpretazione, sostiene Schleiermacher \u00e8 quello di \u00abcapire il discorso anzitutto altrettanto bene e poi meglio di quanto non lo capisse l'autore stesso\u00bb.\nIl problema posto da Schleiermacher \u00e8 ora quello di capire fino a che punto l'interpretazione, che continua a mantenere il senso di rivelazione di ci\u00f2 che \u00e8 nascosto, si debba attenere al senso che l'autore ha dato alla propria scrittura o se essa si possa sentire autorizzata ad andare oltre quello che lo stesso autore voleva significare, e se questo sia vantaggioso in termini di nuove conoscenze derivate ad esempio dallo studio dell'ambiente storico e culturale in cui \u00e8 cresciuto l'autore e sono nati i suoi testi.\nIn questo senso l'interpretazione diviene ormai soprattutto sapere storico e la conoscenza storica si deve associare all'interpretazione.\nW. Dilthey.\nQuesta identificazione reciproca di interpretazione e storia \u00e8 esplicitamente affermata da Wilhelm Dilthey: \u00ab[ogni] intendere intenzionale di manifestazioni della vita fissate in maniera durevole \u00e8 detto interpretazione...[ma] poich\u00e9 la vita spirituale trova soltanto nella lingua la sua espressione compiuta...l'interpretazione giunge al suo culmine in rapporto ai resti dell'esistenza umana contenuti nello scritto.\u00bb\nUna volta identificato nello scritto il contesto storico, l'interpretazione storica, sempre legata ai testi, pu\u00f2 divenire lo strumento principe di ogni scienza storica.\nErmeneutica e pensiero del Novecento.\nSulla via aperta da Schleiermacher e da Dilthey, nel corso del XX secolo, i vari temi succedutisi nella storia della interpretazione (il linguaggio, l'\"andare oltre l'autore\", la storicit\u00e0, lo svelamento dell'arcano ecc.) saranno oggetto approfondito dell'ermeneutica, intesa come elaborazione di teorie sulla interpretazione, con Martin Heidegger, Hans-Georg Gadamer, Paul Ric\u0153ur, Sigmund Freud, Luigi Pareyson, I. A. Richards, Charles Sanders Peirce."}
