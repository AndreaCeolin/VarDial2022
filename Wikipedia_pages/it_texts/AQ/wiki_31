{"id": "2473596", "revid": "1354930", "url": "https://it.wikipedia.org/wiki?curid=2473596", "title": "Vanzone con San Carlo", "text": "Vanzone con San Carlo (\"Vanzun\" in dialetto ossolano) \u00e8 un comune italiano di 387 abitanti della provincia del Verbano-Cusio-Ossola.\nGeografia fisica.\nIl comune \u00e8 situato a circa met\u00e0 della Valle Anzasca, sul lato sinistro dell'Anza, un torrente che scorre rispetto al comune in un profondo canalone. Il doppio toponimo rivela che storicamente non si trattava di un'unica unit\u00e0 amministrativa: Vanzone e San Carlo d'Ossola, la cui unificazione risale al 1875.\nIl capoluogo ha sede a Vanzone, anticamente detto \"Avanzone\" o \"Vantionum\", la cui etimologia risale ad una leggenda secondo cui il comune venne sempre risparmiato, \"avanzato\", \"superato\", dalle epidemie che storicamente si succedevano. L'ultima in ordine di tempo \u00e8 quella della Spagnola del 1920, che fece diverse vittime ad Antrona Schieranco e a Calasca-Castiglione comune precedente Vanzone, e a Ceppo Morelli, comune successivo. Vanzone anche in quella occasione non denunci\u00f2 alcun decesso.\nPi\u00f9 a valle si trova San Carlo, un tempo chiamato \"Ciola\" o \"Civola\".\nNel territorio comunale, in localit\u00e0 Valle Rossa (area un tempo dedita ad attivit\u00e0 estrattiva aurifera) esistono varie sorgenti d'acqua altamente mineralizzata (circa 61 elementi metallici, arsenico e ferro in particolare) e marcatamente acida (pH compreso tra 2.4 e 2.5), che confluiscono nel torrente Crotto Rosso: nota per le sue caratteristiche gi\u00e0 dai primi del XIX secolo, l'\"Acqua Vanzonis\" (questo il nome che le venne imposto) \u00e8 stata commercializzata con alterne fortune come rimedio da usarsi per varie patologie, nonch\u00e9 fatta oggetto di tentativi d'utilizzo a scopo termale.\nStoria.\nQuesti luoghi iniziarono ad ospitare insediamenti umani gi\u00e0 in epoca romana. Lo testimoniano numerosi reperti databili attorno al I secolo d.C., rinvenuti in seguito a scavi archeologici di fine Ottocento.\nDurante il Medioevo, le vicende che hanno caratterizzato Vanzone e San Carlo sono del tutto simili a quelle degli altri centri dell'intero territorio dell'Ossola: in un primo tempo feudo posto sotto la signoria vescovile, passato poi al comune di Novara, e successivamente, nel 1381 possesso visconteo.\nFino al 1433 il comune dipese, in ambito religioso, dalla chiesa di Bannio Anzino, finch\u00e9 non ottenne il diritto di costituirsi parrocchia autonoma. L'oratorio dell'Annunziata svolse funzioni parrocchiali fino alla met\u00e0 del XVII secolo; all'interno di questa chiesa \u00e8 conservata una serie di affreschi molto interessanti risalenti al XV secolo.\nTra il 1642 e il 1649 venne edificata l'odierna parrocchia di Santa Caterina, ricordata per il grande portale ligneo scolpito, mentre l'altare maggiore \u00e8 opera dei fratelli Pozzi. Alla parrocchiale di San Carlo si accede da una scalinata imponente: nella chiesa va segnalato l'ottimo barocco espresso dagli intagli lignei dell'altare maggiore.\nNel 1875 nasce il comune attuale dalla fusione di San Carlo d'Ossola e Vanzone.\nMonumenti e luoghi d'interesse.\nArchitetture religiose.\nLa chiesa parrocchiale di Santa Caterina d'Alessandria, terminata nel 1649, per la sua costruzione furono spese centomila lire.\nL'edificio \u00e8 monumento nazionale, in stile basilicale con due matronei.\nAll'interno l'altare maggiore in marmi policromi, l'artistico tabernacolo con cupola sorretta da otto colonnine, adorno da sei angeli e un Cristo risorto in bronzo, la statua di Santa Caterina, una scultura in marmo di Carrara raffigurante l'Ultima Cena, la balaustra dell'altare del Sacro Cuore, il pulpito in noce scolpito, l'organo tubolare a millequattrocento canne.\nAll'ingresso si pu\u00f2 ammirare l'artistica porta in noce massiccio con scolpito, nelle due formelle centrali, il martirio di Santa Caterina.\nSi ricorda, inoltre, la presenza nella chiesa di una Santa Spina che si ritiene appartenere alla corona di Cristo che indoss\u00f2 durante la crocifissione. Questa insigne reliquia fu donata alla parrocchiale dal Signor Giovanni Bartolomeo Gardellino di Bannio il 14 aprile 1721, come risulta dal rogito del notaio Francesco Maria Ferrini. Il Gardellino l'ebbe dal vescovo di Terracina, Monsignor Bernardo Maria Conti. Fu anticamente riconosciuta dal Cancelliere Bernardo Castellini della Curia Vescovile di Novara, con rogito del 4 maggio 1721, reggendo la diocesi Monsignor Giberto Borromeo. Della Santa Spina si fece un primo solenne trasporto nel 1759 e si celebr\u00f2 il primo centenario della donazione nel luglio 1821. In passato, questa reliquia veniva esposta a richiesta dei fedeli che avessero in casa un familiare in fin di vita, allo scopo di chiedere al Cielo di lasciarlo morire ponendo fine a lunghe sofferenze.\nDi fronte alla chiesa di Santa Caterina si trova la casa parrocchiale che si ritiene contemporanea alla costruzione della chiesa parrocchiale nel 1642. \u00c8 una costruzione con un loggiato a portico retto da colonne di pietra con tre archi inferiori che sostengono sei archetti superiori, sulla facciata sud dell'edificio si trovano due stemmi vescovili dipinti.\nArchitetture civili.\nLa torre di Battiggio, detta \"dei Cani\" \u00e8 monumento nazionale ed \u00e8 costruita in pietre locali squadrate: una caratteristica della Valle Anzasca. La torre \u00e8 stata recentemente ristrutturata, ricostruendo per intero la parte alta della muratura e il tetto crollati: i suoi quattro piani sono adibiti a ecomuseo, sede di mostre ed eventi temporanei.\nNon \u00e8 conosciuta la data di edificazione e nemmeno il motivo della sua presenza: si pu\u00f2 pensare che servisse come rifugio momentaneo a qualche signorotto del luogo oppure a deposito sicuro per la conservazione di derrate alimentari che dovevano essere distribuite in valle. Giovanni Battista Fantonetti, nel suo volume del 1836 assicura di aver visto scolpito l'anno 1408 sull'architrave di una finestra ora rovinata. Secondo la tradizione, questa torre fu il deposito dei tesori della famiglia di Facino Cane, che sfrutt\u00f2 le miniere d'oro della vallata e batt\u00e9 anche moneta. Leggende non ne mancano: si dice ci sia un collegamento sotterraneo con la torre di Lancino. Forse fu il luogo dove venivano trattenuti i nemici dei \"Cani\".\nIl Mulino di Roletto \u00e8 l'unico mulino del comune visitabile, chiamato anche \"Mulin ad Giachet\" o \"Complesso Giacchetti\", dal nome della famiglia proprietaria. L'insieme dei meccanismi, tuttora utilizzabili, serviva per la lavorazione dei prodotti agricoli coltivati in loco. Esso \u00e8 concentrato in due costruzioni in muratura che si trovano sul Rio Roletto, tra le frazioni Roletto e Ronchi Fuori: nella costruzione pi\u00f9 piccola si trova un mulino per cereali con ruota idraulica orizzontale, mentre in quella pi\u00f9 grande sono collocate una molazza per lo schiacciamento dei gherigli di noce, un camino per riscaldare la pasta di noci, un torchio a vite azionato a mano per ricavare l'olio di noce o il sidro dalla spremitura delle mele, una molazza per schiacciare le fibre di canapa e separarle dalle parti legnose.\nOpera di pregio \u00e8 inoltre il cosiddetto \"Punt Partus\" o ponte Pertuso, sull'Anza, definito \"romano\" per la sua tipica costruzione ad arco. Ma di romano non ha niente a che vedere poich\u00e9 venne costruito nel 1537 dai Borromeo per unire le due sponde, probabilmente sostituendo un ponte di legno precedente.\nNel comune si trova anche un piccolo museo della lavorazione del latte, sito in Vanzone, in passato sede di latteria turnaria, il quale conserva al proprio interno molti strumenti per la lavorazione del latte e dei formaggi.\nAltri siti di interesse sono: la chiesa della SS. Annunziata (Vanzone), la chiesa di San Carlo, l'oratorio di Santa Lucia e San Ignazio da Loyola (Roletto), l'oratorio di San Giuseppe (Ronchi Dentro), l'oratorio della Madonna d'Oropa (Valeggio), l'oratorio dei Santi Giulio e Filippo (Pianezza), la chiesetta di S. Michele, datata 1720, recentemente restaurata ed affrescata.\nLa miniera d'oro e le fonti termali.\nNel territorio a circa 1.500\u00a0m s.l.m. \u00e8 presente una miniera d'oro, abbandonata nei primi anni del novecento, nota come la miniera dei Cani. Nella galleria \u00e8 presente una sorgente di acqua minerale, ricca soprattutto di ferro e di arsenico.\nQuest'acqua arsenicata ha caratteristiche curative e terapeutiche, conosciute fin dal Medioevo.\nLa fonte e la miniera sono soprannominate \"dei Cani\", si pensa, in memoria del celebre condottiero ducale di Arbetolo Visconti, Facino (Bonifacio) Cane che, insieme alla sua famiglia, pare intraprese attivit\u00e0 di estrazione nelle miniere in questione nel XIV secolo.\nIn epoca pi\u00f9 recente vi furono dei tentativi di utilizzazione delle fonti. Agli inizi del 1900, per interessamento del medico locale dottor Attilio Bianchi, nacque la \"Societ\u00e0 Anonima Sorgenti minerali e Miniere di Vanzone d\u2019Ossola\" (1906) con direttore sanitario lo stesso dott. Bianchi, il quale si mise subito all\u2019opera per far conoscere, analizzare e studiare le acque.\nIl 6 marzo 1909, posta in liquidazione la Societ\u00e0 nata tre anni prima, si costitu\u00ec a Milano la Societ\u00e0 Anonima Miniere e Acque Arsenicali, che modific\u00f2 gli obiettivi aziendali della precedente, puntando anche alla realizzazione delle terme arsenicali di Stresa, dove l'acqua di Vanzone doveva giungere fino all'area termale in riva al lago, secondo i visionari progetti dell'epoca, con una tubazione di oltre 40 chilometri... Del primo decennio del secolo \u00e8 anche il progetto di realizzare a Vanzone, in localit\u00e0 Battiggio, una clinica per l\u2019utilizzo in loco delle acque; ma il progetto \u00e8 stato pi\u00f9 volte rinnovato senza ottenere risultati.\nNella stessa epoca l\u2019acqua era anche smerciata in particolari bottiglie per cure a domicilio e ricevette premi in diverse esposizioni internazionali, fra cui Milano, Parigi, Firenze, Roma e Anversa.\nNel 1916, come testimoniano Vinaj e Pinali (1916-1923), la costruzione di una clinica restava un progetto e le cure venivano effettuate presso l\u2019Albergo Regina di Vanzone, dove l\u2019acqua veniva portata inizialmente a spalla soprattutto da donne, in seguito con una teleferica in contenitori di vetro e legno, dalle miniere fino in paese.\nNel 1961 il Consiglio della Valle Anzasca dava vita alla \"S.p.A. Terme del Monte Rosa\", avente come fine la valorizzazione delle sorgenti delle Miniere dei Cani ma sia per motivi economici sia per difficolt\u00e0 tecniche di incanalamento e adduzione delle acque, non si ebbe mai un utilizzo ai fini terapeutici.\nUn nuovo impulso alla valorizzazione delle acque si ha nel 1980, quando la Comunit\u00e0 Montana della Valle Anzasca promuove il simposio \u201cMiniere d\u2019oro e le acque arsenico ferruginose della Valle Anzasca\u201d, volto sia a valutare la possibilit\u00e0 di avviare prospezioni atte a saggiare la redditivit\u00e0 estrattiva dell\u2019oro, che a valutare le ipotesi di sfruttamento terapeutico delle acque. \nLe autorizzazioni ministeriali attualmente in possesso del comune anzaschino sono relative alle cure in ambito dermatologico e per le malattie dell\u2019apparato locomotore. Si sta attendendo quella per l\u2019ambito otorinolaringoiatrico.\nNell\u2019autunno 2006 sono terminati i lavori di canalizzazione delle acque che oggi arrivano nella casa detta \u201cdel Dottore\u201d, donazione di Gabriele Garbagni, gi\u00e0 scuola elementare e ora adibita a centro termale sperimentale, con la presenza di tre vasche per balneo-fangoterapia.\nIl Comune di Vanzone con San Carlo ha affidato a un team specializzato la realizzazione di uno studio di fattibilit\u00e0 completo, per permettere a tutti di venire a conoscenza delle reali potenzialit\u00e0 di sviluppo che potranno portare le Acque dei Cani negli anni a venire. Lo studio \u00e8 stato presentato ufficialmente alla popolazione il 24 maggio 2014 a Pontegrande, frazione di Bannio Anzino. \u00c8 in atto una collaborazione con il Politecnico di Milano per lo studio e la progettazione e la promozione del futuro centro termale.\nEscursionismo alpino.\nInteressante meta escursionistica \u00e8 il rifugio Lam\u00e8 in Valle Anzasca, raggiungibile da Vanzone, posto a 2422\u00a0m s.l.m. di propriet\u00e0 della Pro Loco di Vanzone.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nFa parte dell'Unione Montana delle Valli dell'Ossola."}
{"id": "2473598", "revid": "1442080", "url": "https://it.wikipedia.org/wiki?curid=2473598", "title": "Regions Morgan Keegan Championships and the Cellular South Cup 2007 - Singolare maschile", "text": "Il singolare del Regions Morgan Keegan Championships and the Cellular South Cup 2007 \u00e8 stato un torneo di tennis facente parte dell'ATP Tour.\nTommy Haas era il detentore del titolo e ha vinto in finale 6\u20133, 6\u20132, contro Andy Roddick."}
{"id": "2473599", "revid": "767487", "url": "https://it.wikipedia.org/wiki?curid=2473599", "title": "Jo\u00e3o Pedro Santos Gon\u00e7alves", "text": "Carriera.\nInizia nelle giovanili del SC Farense per poi passare nel 2001 al Desportivo Beja e successivamente al FC Maio.\nNel 2005 va in prima divisione portoghese, la Primeira Liga, passando al dove in tre anni colleziona 84 presenze.\nNell'estate del 2008 passa al dove gioca 10 gare passando, nel mercato di gennaio, al ."}
{"id": "2473601", "revid": "1543377", "url": "https://it.wikipedia.org/wiki?curid=2473601", "title": "Arley Betancourth", "text": "Caratteristiche tecniche.\nGiocava come centrocampista offensivo, ricoprendo il ruolo di trequartista nel centrocampo a 5 del Deportivo Cali di Jos\u00e9 Hern\u00e1ndez, finalista della Coppa Libertadores 1999. Era soprannominato \"Garequita\" per la somiglianza tra il suo stile di gioco e quello di Ricardo Gareca, e fu inizialmente considerato come un possibile erede della maglia numero 10 di Carlos Valderrama.\nCarriera.\nClub.\nNel 1993 debutt\u00f2 con la maglia del Deportivo Cali sotto la guida del tecnico argentino Jos\u00e9 Yudica; nel 1994 gi\u00e0 fu convocato in Nazionale dall'allora tecnico Francisco Maturana. Negli anni seguenti costru\u00ec buona parte della sua fortuna calcistica giocando nella squadra della sua citt\u00e0, divenendo un elemento chiave nella struttura della squadra allenata da Fernando Castro. Trasferitosi in Argentina, al Club Atl\u00e9tico Lan\u00fas, dove impression\u00f2 nella sua prima stagione ma deluse nella seconda, tornando cos\u00ec in Colombia, prima all'Am\u00e9rica de Cali e successivamente al Deportivo Pereira e al Deportes Quind\u00edo. Nel 2005 ha giocato la sua ultima stagione da professionista con la maglia dell'Universidad Cat\u00f3lica del Ecuador, squadra di Quito.\nNazionale.\nCon la ha giocato nove partite dal 1994 al 1999, prendendo parte alla Copa Am\u00e9rica 1999. Aveva debuttato precedentemente nella , realizzando un gol su calcio di rigore durante il . Durante i XII Giochi panamericani tenutisi a Mar del Plata, in Argentina, nel 1995, nel corso della partita contro il , dopo aver ricevuto un cartellino giallo dall'arbitro costaricano Ronald Guti\u00e9rrez, colp\u00ec il direttore di gara con un calcio, rompendogli il setto nasale. Di conseguenza la FIFA lo pun\u00ec con due anni di squalifica, la pi\u00f9 alta sanzione mai irrogata ad un calciatore colombiano."}
{"id": "2473603", "revid": "25448712", "url": "https://it.wikipedia.org/wiki?curid=2473603", "title": "GSG9", "text": ""}
{"id": "2473605", "revid": "599013", "url": "https://it.wikipedia.org/wiki?curid=2473605", "title": "Dan Caldwell", "text": "Carriera.\nDopo aver disputato tre campionati NCAA con i Washington Huskies, che capeggia nel suo anno da senior con 13.6 punti e 6,9 rimbalzi, viene scelto al terzo giro del draft NBA 1982 dai New York Knicks (52\u00aa scelta). Non disputa per\u00f2 nessuna partita nella NBA, passando in CBA ai Montana Golden Nuggets.\nNel 1983 passa al Caja de Ronda di Malaga (squadra che nel 1992 si fonder\u00e0 con il Mayoral Maristas per far nascere il Club Baloncesto M\u00e1laga) dove disputa due stagioni e 62 partite.\nArriva in Italia nella stagione 1985-86 in Serie A2 alla Rivestoni Brindisi. Dopo due stagioni (la prima in A2, la seconda in Serie B) nel 1987 passa alla Viola Reggio Calabria.\nA Reggio disputa tre stagioni e mezzo (fino al novembre 1990), entrando nella storia del basket cittadino. In Serie A2 1988-89 trascina la Viola alla vittoria del campionato ed alla promozione in A1. Al termine della stagione 1989-90 vince il titolo di miglior marcatore del campionato.\nDopo 121 incontri con la Viola, nel 1991-92 passa alla Billy Desio dove disputa 39 partite."}
{"id": "2473607", "revid": "640277", "url": "https://it.wikipedia.org/wiki?curid=2473607", "title": "HAT-P-3 b", "text": "HAT-P-3 b \u00e8 un pianeta extrasolare che orbita intorno alla stella GSC 03466-00819. Dista dalla Terra 457 anni luce nella costellazione dell'Orsa Maggiore. La sua massa \u00e8 stimata in circa 0,6 volte quella di Giove."}
{"id": "2473610", "revid": "640277", "url": "https://it.wikipedia.org/wiki?curid=2473610", "title": "GSC 03466-00819 b", "text": ""}
{"id": "2473611", "revid": "253269", "url": "https://it.wikipedia.org/wiki?curid=2473611", "title": "Isa Querio", "text": "Biografia.\nEsord\u00ec molto giovane ed entr\u00f2 a far parte di primarie compagnie del primo Novecento. Nel 1921 si trasfer\u00ec, al pari di molti attori italiani, in Germania rimanendovi sino al 1933 e a Berlino, dove risiedette in quel periodo, godette di una certa fama e di significativo carisma. In Germania scrisse anche, nel 1929, la sceneggiatura del film \"Ich habe Mein Herz in Autobus verloren\", realizzato da Domenico Gambino e Carlo Campogalliani.\nLa carriera della Querio nel cinema muto fu limitata ad un solo film (\"Il bacio di Salom\u00e8\" diretto da Micheroux de Dillon), mentre dopo l'avvento del sonoro - nel secondo dopoguerra, quando l'attrice piemontese era ormai molto matura - venne utilizzata con una certa frequenza nel ruolo di caratterista. In particolare Florestano Vancini le far\u00e0 ricoprire il ruolo della madre, premurosa e affranta, prima di Gabriele Ferzetti in \"La lunga notte del '43\" e poi di Renato Salvatori in \"La banda Casaroli\" che, nel 1962, sar\u00e0 il suo ultimo film.\nFu attiva, pur senza continuit\u00e0, anche nel doppiaggio, mentre anche nella maturit\u00e0 fu molto presente sui palcoscenici, nella compagnia da lui diretta. Sorella di un'altra attrice caratterista, Ida Querio, si spense a Bologna presso la Casa di riposo per artisti Lyda Borelli nel 1976.\nSpos\u00f2 l'attore Mario Maresca, che ricopr\u00ec ruoli minori in alcuni film fra gli anni cinquanta e sessanta, e assieme al quale lavor\u00f2 in alcuni spettacoli teatrali."}
{"id": "2473613", "revid": "599013", "url": "https://it.wikipedia.org/wiki?curid=2473613", "title": "\u0110or\u0111e Lazi\u0107", "text": "Carriera.\nClub.\nDopo aver giocato in squadre minori della Serbia Lzic nel 2005 passa al FK Mladost Lu\u010dani dove in due anni colleziona 34 presenze e 17 reti che gli valgono la chiamata della big del Campionato serbo, il Partizan Belgrado dove in 73 gare realizza 9 gol. Nel 2009 passa al Metalurg Doneck Con la nuova squadra sceglie la maglia numero 9 ed esordisce nella gara di Europa League con il MTZ-RIPO Minsk, finita 3-0 per gli ucraini.\nNazionale.\nEsordisce con la nazionale serba il 24 novembre 2007 in una gara di qualificazione ai campionati europei con il Kazakistan."}
{"id": "2473623", "revid": "767487", "url": "https://it.wikipedia.org/wiki?curid=2473623", "title": "Gaetano Gimelli", "text": "Conosciuto da tutti come il Louis Armstrong italiano, data la sua grande ammirazione e altrettanta passione per il trombettista statunitense, nel 1935 era a Sanremo quando ebbe notizia che Armstrong avrebbe suonato a Nizza l'11 gennaio. Lasci\u00f2 l'Orchestra per correre ad ascoltarlo, e non manc\u00f2 l'occasione per conoscerlo di persona.\nHa suonato con le pi\u00f9 grandi orchestre italiane e straniere. Ha inciso molti dischi con l'Orchestra diretta dal Maestro Pippo Barzizza, che ha rappresentato per lui il periodo discografico pi\u00f9 significativo.\nBiografia.\nFra il 1925 e il 1927 suon\u00f2 a La Spezia nella Banda della Marina e, nel 1928, a ventitr\u00e9 anni, fu colpito dal jazz, che ascolt\u00f2 per la prima volta nei dischi che giungevano a Genova.\nNel 1930 fu chiamato a sostituire Cinico Angelini alla Sala Gay di Torino, e si ritrov\u00f2 cos\u00ec caporchestra, e sempre in questo anno, ha fatto parte del Sestetto e il Quartetto Jazz Cetra e gli allegri improvvisatori con Gaetano Gimelli tromba, Sergio Quercioli clarinetto, Alberto Semprini piano.\nNel 1937 fu tromba solista nell'Orchestra Carlini.\nNel 1933 suona nell'Orchestra Jazz di Harry Flemming al Teatro Vittorio Emanuele di Torino.\nNel 1934 ha fatto parte, sempre alla tromba, dell'Orchestra di Romero Alvaro.\nNel 1957 ha diretto l'orchestra, alternandosi con i Maestri William Galassini e Mario Consiglio, nel \"Variet\u00e0 Musicale 1957\".\nNel 1959 ha diretto l'orchestra nel variet\u00e0 televisivo della RAI, andato in onda sul Programma nazionale \"Quattro passi tra le note\", alternandosi alla direzione con i Maestri William Galassini, Nello Segurini, Giovanni Fenati"}
{"id": "2473627", "revid": "309289", "url": "https://it.wikipedia.org/wiki?curid=2473627", "title": "Bol'\u0161oj Uran", "text": "Il Bol'\u0161oj Uran (, \"grande Uran\", o Bol'\u0161oj \u010curan, \u0411\u043e\u043b\u044c\u0448\u043e\u0439 \u0427\u0443\u0440\u0430\u043d) \u00e8 un fiume della Russia europea sudorientale, affluente di destra della Samara (bacino idrografico del Volga). Scorre nell'Oblast' di Orenburg, nei rajon Soro\u010dinskij, Novosergievskij e Perevolockij.\nNasce nella parte sud-occidentale dei rilievi dell'Ob\u0161\u010dij Syrt e scorre in direzione prevalentemente occidentale. Sfocia nella Samara a 405\u00a0km dalla foce, alcuni chilometri a monte di Soro\u010dinsk, nel bacino idrico di Soro\u010dinskoe creato sul fiume Samara nel 1997. Il fiume ha una lunghezza di 155\u00a0km, l'area del suo bacino \u00e8 di 2\u00a0200\u00a0km\u00b2. Nonostante il nome, il fiume ha una lunghezza e una dimensione del bacino inferiori rispetto a quelle del Malyj Uran (\"PIccolo Uran\"). Il congelamento del fiume dura circa 150 giorni, inizia a novembre e termina ad aprile."}
{"id": "2473628", "revid": "80339", "url": "https://it.wikipedia.org/wiki?curid=2473628", "title": "Bol\u0161oj Uran", "text": ""}
{"id": "2473630", "revid": "287204", "url": "https://it.wikipedia.org/wiki?curid=2473630", "title": "Bol'soj Uran", "text": ""}
{"id": "2473631", "revid": "80339", "url": "https://it.wikipedia.org/wiki?curid=2473631", "title": "Bolsoj Uran", "text": ""}
{"id": "2473632", "revid": "80339", "url": "https://it.wikipedia.org/wiki?curid=2473632", "title": "Bolshoj Uran", "text": ""}
{"id": "2473634", "revid": "80339", "url": "https://it.wikipedia.org/wiki?curid=2473634", "title": "Bol'shoj Uran", "text": ""}
{"id": "2473635", "revid": "80339", "url": "https://it.wikipedia.org/wiki?curid=2473635", "title": "Bolshoy Uran", "text": ""}
{"id": "2473636", "revid": "80339", "url": "https://it.wikipedia.org/wiki?curid=2473636", "title": "Grande Uran", "text": ""}
{"id": "2473640", "revid": "938449", "url": "https://it.wikipedia.org/wiki?curid=2473640", "title": "Polli (citt\u00e0)", "text": "Polli \u00e8 un villaggio del comune di Mulgi (precedentemente Karksi), sito nella Contea di Viljandi, nel sud-est dell'Estonia. Confina con le citt\u00e0 di: Karksi, Karksi-Nuia, Univere, Leeli, P\u00f6\u00f6gle, Allaste e P\u00e4rsi."}
{"id": "2473642", "revid": "1501558", "url": "https://it.wikipedia.org/wiki?curid=2473642", "title": "I Fantastici 4 (videogioco 2005)", "text": "I Fantastici 4 (\"Fantastic Four\") \u00e8 un videogioco pubblicato nel 2005, ispirato all'omonimo film uscito nel medesimo anno, disponibile per Microsoft Windows e per le console PlayStation 2, Xbox, Gamecube e Game Boy Advance. \u00c8 stato pubblicato da Activision.\nTrama.\nUn incredibile incidente nello spazio trasformer\u00e0 quattro esseri umani nella pi\u00f9 originale squadra di supereroi mai esistita prima: Mr. Fantastic (Reed Richard), La Donna Invisibile (Sue Storm), La Torcia Umana (Johnny Storm) e La Cosa (Ben Grimm)."}
{"id": "2473647", "revid": "729019", "url": "https://it.wikipedia.org/wiki?curid=2473647", "title": "Strada statale 752 Tangenziale Ovest di Benevento", "text": "La strada statale 752 Tangenziale Ovest di Benevento (SS 752), gi\u00e0 \"nuova strada ANAS 545 Tangenziale Ovest di Benevento\" (\"NSA 545\") e precedentemente \"strada provinciale 42 Tangenziale Ovest di Benevento\" (\"SP 42\"), \u00e8 una strada statale italiana, sita nel territorio di Benevento con le caratteristiche di strada a scorrimento veloce. \u00c8 dotata di una corsia per senso di marcia con aree di sosta intermedie, con una lunghezza totale di circa 4,5\u00a0km come superstrada, a cui va aggiunta la lunghezza degli svincoli.\nPercorso.\nLa tangenziale inizia continuando il tratto della SS 7 dalle caratteristiche di superstrada che funge da tangenziale sud della citt\u00e0 all'altezza di una zona tra il rione Libert\u00e0 e la contrada San Vito; continua con un percorso rettilineo attraversando la zona della contrada Santa Clementina, dalla cui uscita sono raggiungibili la zona omonima e il ponte Leproso, e superando subito dopo il fiume Calore in viadotto. Dopo aver descritto per la citt\u00e0 un limite a sud-ovest, curva per portarsi, di nuovo con un percorso rettilineo, a limitare la citt\u00e0 a nord-ovest. Dopo circa 4,5\u00a0km di percorso fornisce un'uscita che poco dopo si biforca a sua volta raggiungendo da un lato la rotonda dei Pentri, limite esterno del rione Ferrovia (rotonda dalla quale si accede, tra l'altro, alla SS 212 e alla SP 153), e confluendo dall'altro lato nella SS 372 in direzione del RA 9. Dopo questa uscita la strada prosegue per circa mezzo chilometro andando a confluire nella SS 372, all'altezza del km 66, in direzione Caianello.\nStoria.\nArteria dalla storia travagliata iniziata addirittura negli anni settanta, vede il suo completamento nel 2001. Precedentemente classificata come strada provinciale 42 Tangenziale Ovest di Benevento, diventa oggetto del cosiddetto piano \"Rientro strade\", per cui la competenza \u00e8 passata all'ANAS il 26 novembre 2018 la quale la ha provvisoriamente classificata come \"nuova strada ANAS 545 Tangenziale Ovest di Benevento (NSA 545)\".\nLa strada ha ottenuto la classificazione attuale nel corso del 2019 con i seguenti capisaldi di itinerario: \"Innesto con la S.S. n. 7 - Innesto con la S.S. n. 372\"."}
{"id": "2473648", "revid": "767487", "url": "https://it.wikipedia.org/wiki?curid=2473648", "title": "Herly Alc\u00e1zar", "text": "Caratteristiche tecniche.\nGioca come attaccante centrale.\nCarriera.\nClub.\nDebutt\u00f2 in Per\u00f9 con il Cienciano nel 2000, segnando 11 gol in 18 partite, tornando poi in patria per giocare nell'Atl\u00e9tico Junior e successivamente torn\u00f2 in Per\u00f9 per giocare stavolta con lo Sporting Cristal. Nel 2004 partecip\u00f2 alla vittoria dell'Once Caldas in Copa Libertadores giocando come attaccante titolare. Nel 2009 \u00e8 passato al La Equidad.\nNazionale.\nCon la ha giocato una sola partita, nel 2003, venendo convocato per la FIFA Confederations Cup 2003."}
{"id": "2473649", "revid": "767487", "url": "https://it.wikipedia.org/wiki?curid=2473649", "title": "Brinsmade", "text": "Brinsmade \u00e8 un centro abitato (\"city\") degli Stati Uniti, situato nella Contea di Benson nello Stato del Dakota del Nord. Nel censimento del 2000 la popolazione era di 29 abitanti. La citt\u00e0 \u00e8 stata fondata nel 1889.\nGeografia fisica.\nSecondo i rilevamenti dell'United States Census Bureau, la localit\u00e0 di Brinsmade si estende su una superficie di 0,6 km\u00b2, tutti occupati da terre.\nPopolazione.\nSecondo il censimento del 2000, a Brinsmade vivevano 29 persone, ed erano presenti 9 gruppi familiari. La densit\u00e0 di popolazione era di 50 ab./km\u00b2. Nel territorio comunale si trovavano 24 unit\u00e0 edificate. Per quanto riguarda la composizione etnica degli abitanti, il 100% era bianco.\nPer quanto riguarda la suddivisione della popolazione in fasce d'et\u00e0, il 17,2% era al di sotto dei 18, il 3,4% fra i 18 e i 24, il 37,9% fra i 25 e i 44, il 20,7% fra i 45 e i 64, mentre infine il 20,7% era al di sopra dei 65 anni di et\u00e0. L'et\u00e0 media della popolazione era di 40 anni. Per ogni 100 donne residenti vivevano 93,3 maschi."}
{"id": "2473656", "revid": "1498232", "url": "https://it.wikipedia.org/wiki?curid=2473656", "title": "Nikon D5000", "text": "La Nikon D5000 \u00e8 una fotocamera DSLR a pentaspecchio. La fotocamera \u00e8 stata annunciata dalla Nikon il 14 aprile 2009. La D5000 ha molte caratteristiche in comune con la D90. \u00c8 dotata di un LCD snodabile da 2,8 pollici e 230.000 punti di risoluzione, live view, sensibilit\u00e0 ISO 200 - 3200 (100-6400 con Boost), 3D tracking Multi-CAM1000, correzione automatica di aberrazione cromatica laterale. Monta un sensore CMOS da 12 megapixel dimensioni Nikon DX (23,6x15,8\u00a0mm). Registra video in alta definizione.\nNovit\u00e0 tecnologiche.\nLa D5000 si colloca fra le reflex Nikon tra la D60 e la D90. I miglioramenti rispetto alla D60 sono:"}
{"id": "2473658", "revid": "1305772", "url": "https://it.wikipedia.org/wiki?curid=2473658", "title": "Chomus-Jurjach", "text": "Chomus-Jurjach (anche traslitterato come \"Homus-Jurjah\" o \"Khomus-Jurjakh\") \u00e8 il nome di due fiumi della Russia siberiana nordorientale:"}
{"id": "2473659", "revid": "80339", "url": "https://it.wikipedia.org/wiki?curid=2473659", "title": "Khomus-Jurjakh", "text": ""}
{"id": "2473660", "revid": "80339", "url": "https://it.wikipedia.org/wiki?curid=2473660", "title": "Homus-Jurjah", "text": ""}
{"id": "2473662", "revid": "913245", "url": "https://it.wikipedia.org/wiki?curid=2473662", "title": "Laura Polli", "text": "Attualmente, assieme alla sorella Marie Polli, \u00e8 una delle migliori marciatrici svizzere. \u00c8 alta 1,62 m e pesa 55\u00a0kg.\nRisultati.\nPossiede la miglior prestazione svizzera sui 5000 m e 50\u00a0km, il record svizzero sui 10000 m e l'ora."}
{"id": "2473664", "revid": "709565", "url": "https://it.wikipedia.org/wiki?curid=2473664", "title": "Esmond", "text": "Esmond \u00e8 una \"city\" degli Stati Uniti, situata nella Contea di Benson nello Stato del Dakota del Nord.\nNel censimento del 2000 la popolazione era di 159 abitanti, scesa a 100 nel censimento del 2010. La citt\u00e0 \u00e8 stata fondata nel 1901.\nGeografia fisica.\nSecondo i rilevamenti dell'Ufficio del censimento degli Stati Uniti d'America, Esmond si estende su una superficie di , tutti occupati da terre.\nPopolazione.\nSecondo il censimento del 2000, a Esmond vivevano 159 persone, con una densit\u00e0 di popolazione di 136,2 ab./km\u00b2. Nel 2010, la popolazione \u00e8 passata a 100 abitanti.\nPer quanto riguarda la composizione etnica degli abitanti, il 99% era bianco, l'1% di origine nativa americana o alaskana."}
{"id": "2473665", "revid": "80339", "url": "https://it.wikipedia.org/wiki?curid=2473665", "title": "Khomus-Yuryakh", "text": ""}
{"id": "2473667", "revid": "121286", "url": "https://it.wikipedia.org/wiki?curid=2473667", "title": "Cities Unlimited", "text": ""}
{"id": "2473670", "revid": "287204", "url": "https://it.wikipedia.org/wiki?curid=2473670", "title": "Tuffi ai campionati mondiali di nuoto 2009 - Trampolino 3 metri sincro maschile", "text": "La gara si \u00e8 disputata il 18 luglio 2009; hanno partecipato 40 atleti di 20 nazioni; i primi 12 dopo il primo turno sono passati alla finale."}
{"id": "2473672", "revid": "287204", "url": "https://it.wikipedia.org/wiki?curid=2473672", "title": "Didi Senft", "text": "\u00c8 pi\u00f9 conosciuto come \"Il diavolo del Tour de France\" o semplicemente \"El Diablo\", poich\u00e9 indossando le vesti di un diavolo segue dai primi anni 1990 le principali manifestazioni ciclistiche.\nBiografia.\nNel 1993 prese la decisione di seguire la maggior parte delle tappe del Tour de France e del Giro d'Italia, oltrech\u00e9 delle maggiori competizioni internazionali di ciclismo, indossando un costume da diavolo rosso e dipingendo sulle strade un tridente come suo simbolo. Spinto dalla crescente popolarit\u00e0 e dal supporto degli sponsor (soprattutto delle televisioni tedesche), prosegu\u00ec quest'attivit\u00e0 per oltre vent'anni sino al 2014, quando smise i panni del \"Diablo\" anche per problemi di salute.\nTale soprannome non derivava, come si pu\u00f2 essere propensi a credere, dal nome del ciclista italiano Claudio Chiappucci (soprannominato anch'egli \"El Diablo\"). Un giorno stava guardando una tappa del Tour de France su ZDF e il commentatore disse: \u00abora i corridori stanno passando sotto al drappo rosso del diavolo\u00bb; si trattava del triangolo rosso che segna l'ultimo chilometro di corsa, e Didi Senft pens\u00f2: \u00abse c'\u00e8 il suo drappo, allora ci deve essere anche il diavolo\u00bb, cos\u00ec inizi\u00f2 a seguire le corse vestito da diavolo.\nIl suo particolare tifo gli ha portato alcuni guai con la legge. Durante il Tour de Suisse 2006, infatti, la polizia svizzera ha costretto Senft a cancellare le scritte lasciate sulla strada e a pagare una multa per evitare di finire incarcerato.\nDidi Senft si \u00e8 anche distinto come inventore in quanto ha realizzato circa cento biciclette, tra cui la pi\u00f9 grande del mondo, citata nel Guinness dei Primati, avente dimensioni pari a 7,80 x 3,70 metri. In occasione di Euro 2008 ha viaggiato verso Klagenfurt per assistere al match tra Germania e Croazia sulla sua speciale \"Football Bike\"."}
{"id": "2473673", "revid": "61146", "url": "https://it.wikipedia.org/wiki?curid=2473673", "title": "Dieter Senft", "text": ""}
{"id": "2473674", "revid": "309289", "url": "https://it.wikipedia.org/wiki?curid=2473674", "title": "Sundrun", "text": "Il Sundrun \u00e8 un fiume della Russia siberiana orientale (Repubblica Autonoma della Jacuzia), tributario del mare della Siberia orientale.\nNasce dal versante nord-orientale della catena montuosa degli Ulachan-Sis, scorrendo successivamente nella zona nordoccidentale del bassopiano della Kolyma, in un ambiente piatto e ricchissimo di specchi d'acqua (circa 2.800, per una superficie complessiva di 336\u00a0km\u00b2). Il maggiore tributario \u00e8 il fiume Malyj Chomus-Jurjach (235\u00a0km), confluente dalla destra idrografica.\nA causa del clima subartico, il fiume \u00e8 soggetto a periodi di gelo che vanno mediamente dai primi di ottobre alla prima met\u00e0 di giugno."}
{"id": "2473675", "revid": "339392", "url": "https://it.wikipedia.org/wiki?curid=2473675", "title": "Buona Pratica Clinica", "text": ""}
{"id": "2473678", "revid": "913245", "url": "https://it.wikipedia.org/wiki?curid=2473678", "title": "Marie Polli", "text": "Assieme alla sorella Laura Polli \u00e8 una delle migliori marciatrici svizzere."}
{"id": "2473679", "revid": "121055705", "url": "https://it.wikipedia.org/wiki?curid=2473679", "title": "Mercedes-Benz M112", "text": "La sigla Mercedes-Benz M112 identifica una famiglia di motori a scoppio prodotti dal 1997 al 2010 dalla Casa tedesca Mercedes-Benz.\nProfilo e caratteristiche.\nQuesti motori, che di fatto vanno a sostituire i motori M104, hanno diverse caratteristiche che li rendono interessanti. Innanzitutto si tratta dei primi motori V6 prodotti dalla Casa tedesca, in questo caso con angolo di 90\u00b0 tra le bancate. Inoltre sono molto raffinati e sono stati studiati per ottenere il massimo dell'efficienza e del rendimento, minimizzando gli sprechi. Vengono quindi adottati accorgimenti tecnici spesso inusuali, ma di grande efficacia e viene data molta priorit\u00e0 al fattore leggerezza.\nTra le varie caratteristiche tipiche dei motori \"M112\" va ricordata la struttura completamente in lega di alluminio, con canne cilindri in lega di alluminio e silicio per ridurre gli attriti. Inoltre la distribuzione \u00e8 monoalbero a 3 valvole per cilindro, una soluzione che apparentemente sembra in controtendenza, visto che i precedenti motori \"M104\" erano bialbero a 4 valvole per cilindro, ma che in realt\u00e0 \u00e8 dettata da esigenze di rendimento termico, di risparmio di peso e di linearit\u00e0 nell'erogazione, nonch\u00e9 dalla possibilit\u00e0 di ottenere consumi pi\u00f9 ridotti. In nome del risparmio di peso, poi, l'unico asse a camme in testa presente su ogni bancata \u00e8 cavo. Le punterie sono anch'esse in lega di alluminio e sono idrauliche, con regolazione automatica del gioco valvole. I pistoni sono in lega di alluminio e rivestiti di acciaio, mentre le bielle sono in acciaio forgiato e sono sottoposte a fratturazione, e trasmettono il moto rotatorio all'albero a gomiti, che \u00e8 invece in un sol pezzo e su quattro supporti di banco, ed \u00e8 coadiuvato da un contralbero di equilibratura per eliminare le vibrazioni altrimenti presenti.\nUn esempio di efficienza unita alla leggerezza di ha nel collettore di aspirazione, realizzato in lega di magnesio, ancor pi\u00f9 leggero dell'alluminio, e caratterizzato dalla sua configurazione a lunghezza variabile. In pratica, a regimi medio-bassi, l'aria aspirata viene fatta passare attraverso un condotto di lunghezza elevata, mentre a regimi alti, con la chiusura di alcune apposite valvole interne al collettore, l'aria dovr\u00e0 obbligatoriamente circolare attraverso un percorso pi\u00f9 breve. Tale sistema permette di ottimizzare l'erogazione della coppia motrice a qualsiasi regime di giri.\nLo scarico \u00e8 stato invece studiato per permettere al catalizzatore di raggiungere nel minor tempo possibile la temperatura di esercizio.\nCaratteristica anche l'accensione a doppia candela per cilindro, in modo da ottimizzare il fronte di fiamma all'interno della camera di scoppio e permettere una migliore combustione della miscela aria/benzina. Queste candele non si accendono simultaneamente, ma ad un brevissimo intervallo di tempo l'una dall'altra. Tale intervallo, cos\u00ec come anche la fasatura d'accensione, sono gestiti dalla centralina elettronica a seconda del carico del motore. Questa governa ovviamente anche l'iniezione elettronica di tipo sequenziale.\nI motori \"M112\" sono cinque: 2.4, 2.6, 2.8, 3.2 e 3.7 litri. Sono stati tutti costruiti nello stabilimento di Stoccarda-Untert\u00fcrkheim, tranne una particolare versione del 3.2 litri, denominata M112E32ML e prodotta dalla Mercedes-AMG di Affalterbach. Escludendo quest'ultima versione, che \u00e8 sovralimentata mediante una compressore volumetrico, tutti gli altri motori \"M112\" sono aspirati.\nPochi mesi dopo l'esordio del primo motore \"M112\", hanno fatto il loro debutto anche i primi motori M113, stavolta di tipo V8, ma che condividono moltissime caratteristiche con i V6 \"M112\".\nIn virt\u00f9 del fatto che il periodo di produzione dei motori \"M112\" coincide di fatto con il periodo in cui \u00e8 esistita la DaimlerChrysler, anche il colosso statunitense ha usufruito di tali motori, in particolare la sportiva Chrysler Crossfire.\nNel 2005 i motori \"M112\" sono stati affiancati dai motori M272 che tre anni pi\u00f9 tardi ne avrebbero ripreso del tutto l'eredit\u00e0. L'ultimo motore \"M112\" venne montato sotto il cofano della Chrysler Crossfire, che venne prodotta fino al 2010."}
{"id": "2473680", "revid": "1605525", "url": "https://it.wikipedia.org/wiki?curid=2473680", "title": "Helen Reilly", "text": "Biografia.\nNata da una famiglia benestante, inizi\u00f2 a scrivere gialli su suggerimento di un amico di famiglia, lo scrittore William McFee. La Reilly divenne nota per i romanzi aventi come protagonista l'ispettore scozzese Christopher McKee. Tra questi, il romanzo che la consacr\u00f2 al successo fu \"McKee of Centre Street\" (1934). In tutto, la Reilly scrisse 38 romanzi, di cui 3 pubblicati con lo pseudonimo di Kieran Abbey. Nel 1953 fu presidente dei Mystery Writers of America. La Reilly ebbe inoltre quattro figlie, due delle quali (Mary McMullen e Ursula Curtiss) sono divenute anch'esse note scrittrici di romanzi gialli."}
{"id": "2473683", "revid": "214509", "url": "https://it.wikipedia.org/wiki?curid=2473683", "title": "Kieran Abbey", "text": ""}
{"id": "2473685", "revid": "6923", "url": "https://it.wikipedia.org/wiki?curid=2473685", "title": "Monte Cristo (azienda)", "text": "Monte Cristo Multimedia \u00e8 un'azienda produttrice di videogiochi nata nel 1995, con sede a Parigi. L'azienda ha cessato la sua attivit\u00e0 a maggio 2010."}
{"id": "2473687", "revid": "339392", "url": "https://it.wikipedia.org/wiki?curid=2473687", "title": "E tutto in biglietti di piccolo taglio", "text": ""}
{"id": "2473690", "revid": "1993454", "url": "https://it.wikipedia.org/wiki?curid=2473690", "title": "La Gatta (Gargoyles)", "text": "La Gatta (\"Maggie the Cat\"), il cui vero nome \u00e8 Margaret \"Maggie\" Reed \u00e8 un personaggio della serie televisiva a cartoni animati \"Gargoyles - Il risveglio degli eroi\" realizzata dalla Disney e andata in onda dal 1994 al 1997.\nStoria.\nMaggie \u00e8 un'orfana originaria dell'Ohio; a diciannove anni il suo fisico attraente ed atletico (che fa ipotizzare una qualche passata carriera sportiva) la convince a tentare la carriera da attrice, quindi parte per Manhattan, qui si stabilisce in un dormitorio ed incomincia a fare provini; sfortunatamente i guadagni non sono quelli sperati e presto finisce i soldi per pagare l'affitto e viene sfrattata; non avendo parenti cui chiedere aiuto n\u00e9 un luogo in cui tornare o i soldi per fare il viaggio di ritorno in Ohio, presto la ragazza finisce a vivere in mezzo alla strada come una vagabonda, riducendosi anche a mendicare.\nUna notte venne avvicinata da un uomo di nome Anton Sevarius, il distinto signore la mette a disagio e perci\u00f2 lei gli mente sulla sua condizione, dicendo che \u00e8 solo una sistemazione temporanea; l'uomo, conscio che nessuno verr\u00e0 a cercare una senza tetto come Maggie capisce che \u00e8 la preda adatta a lui e le offre un posto di lavoro come assistente nel suo laboratorio di genetica alla Gen-U-Tech, la ragazza, disperata accetta.\nIn realt\u00e0 il dottore l'ha solo raggirata e la giovanissima senza tetto diviene il prototipo per la razza mutante di simil-gargoyles commissionata da Xanatos. Maggie viene dunque sedata ed imprigionata senza troppe spiegazioni, dopo pochi giorni scopre con orrore che dopo l'iniezione somministratale il suo corpo sta mutando; trovandosi con il corpo ricoperto di peli, i lineamenti del viso felini e due piccole ali che le crescono sulla schiena, la giovane scopre tra i vantaggi della mutazione una forza sovruman che le permette di fuggire dallo stabilimento; verr\u00e0 in seguito notata dall'alto da Broadway e Brooklyn, i quali cercano di salvarla dal team di pedinamento della Gen-U-Tech senza successo.\nBrooklyn si innamorer\u00e0 della giovane mutante e racconter\u00e0 a Golia dell'accaduto nella speranza di andare a salvarla. Dunque penetreranno nei laboratori e la libereranno, causando l'incidente che uccide Sevarius e distrugge la cura.\nVerr\u00e0 in seguito portata alla torre dell'orologio sopra il distretto di polizia in cui vivono i gargoyles, qui le creature cercheranno di farle capire che sono dalla sua parte, ma lei ne \u00e8 spaventata e li considera dei mostri; dunque fuggir\u00e0 e tornar\u00e0 al castello di Xanatos, dove, dopo uno scontro con i gargoyles proprio nel castello, fuggir\u00e0 con gli altri mutati, temendo che i gargoyles vogliano farla rimanere per sempre un \"mostro\" come loro.\nDurante il periodo che intercorre tra la loro fuga e la seguente apparizione, i mutati vivno fuggendo dalla societ\u00e0 e le loro mutazioni avanzano fino a stabilizzarsi; in Maggie lo si pu\u00f2 vedere bene; la sua mutazione definitiva le conferisce delle ali molto pi\u00f9 grandi che all'inizio, i capelli lunghi fin'olre il fondoschiena, i tratti del viso simili al muso di una leonessa, mantiene il suo fisico statuario ma diviene molto pi\u00f9 alta, quasi una gigantessa. I compagni la soprannominano \"la Gatta\" (\"Maggie the Cat\").\nIn seguito torner\u00e0 da Xanatos insieme ai compagni, credendolo l'unica speranza di tornare umani; tuttavia scopriranno che Sevarius \u00e8 vivo e lo raggiungeranno nel suo vecchio laboratorio, qui troveranno Elisa (sorella di Talon) e Golia e li affronteranno fino all'arrivo di Xanatos, il quale rivela il suo vero ruolo nella loro mutazione e porta via il dottore; rimane una fiala contenente la cura creata da Sevarius su ordine di Golia; Maggie \u00e8 intenzionata a prenderla per tornare quella di sempre ma Talon la convince che \u00e8 un rischio stupido e, nel farlo rivela i suoi sentimenti per la donna, che si scoprono ricambiati.\nMaggie, rinunciato alla cura aiuta dunque Talon e i suoi compagni, stabilitisi nel sottosuolo a creare una sorta di civilt\u00e0 sotterranea per proteggere le persone di New York e qui, scopre che alcuni vagabondi che l'avevano incontrata al tempo in cui viveva per strada la riconoscono e non la considerano affatto un mostro; assieme ai compagni mutati difender\u00e0 tutti i senzatetto di Manhattan ed aiuter\u00e0 i gargoyles a proteggere la citt\u00e0 dai criminali; maturata ed accettato il suo aspetto diverr\u00e0 amica di Brooklyn, che per\u00f2 non ricambier\u00e0 mai per via della sua relazione con Talon.\nIn seguito quando Talon si decider\u00e0 a mostrarsi alla sua famiglia rivelando loro della sua nuova vita, presenter\u00e0 Maggie ai genitori e alle sorelle, la famiglia dell'uomo si abituer\u00e0 con facilit\u00e0 all'aspetto dei due ed alle loro attivit\u00e0 ed accoglier\u00e0 la ragazza con affetto, tanto che diventer\u00e0 anche una buona amica di Beth Maza.\nAiuter\u00e0 Talon e i gargoyle a sedare la rivolta di Fang, e proprio grazie al suo ingegno riescono a catturare il guerrafondaio mutato.\nQuando alla fine della terza serie non canonica i gargoyle vengono comunemente accettati dal mondo, anche lei e il suo clan escono alla scoperta come tali.\nNel seguito canonico delle prime due stagioni a fumetti, Maggie viene ferita da Ailog, mentre nell'Eyre Building si sta tenendo una festa in maschera di Halloween, venuto a reclamare gli altri cloni. Lei aspetta un figlio da Talon, e quest'ultimo preoccupato molto che le sue ferite possano infierire sul nascituro, va all'Eyre Building chiedendo al dott. Sato di curarla. Quest'ultimo quindi visita Maggie e grazie alle sue abilit\u00e0 di medico riesce a curarla e garantisce che il loro figlio in grembo non correr\u00e0 pi\u00f9 alcun rischio, con loro conseguente gioia.\nPoteri e abilit\u00e0.\nCome i veri gargoyles, la Gatta dispone di forza, resistenza e agilit\u00e0 sovrumane, \u00e8 in grado di sfondare una porta di metallo a spallate, abbattere un muro di pietra a pugni, perforare l'acciaio con gli artigli. Pu\u00f2 pareggiare la velocit\u00e0 di un felino in un percorso rettilineo e per abbatterlo ci vogliono come minimo quattro uomini armati. \u00c8 estremamente resistente ai sedativi e al dolore ed \u00e8 capace di affrontare anche pi\u00f9 avversari alla volta con una destrezza incredibile.\nPer ovviare allo svantaggio della pietrificazione diurna, momento in cui i gargoyles si trovano in uno stato simile al sonno per un umano; caratteristica che permette alla specie di riprendersi da ferite e stordimenti nonch\u00e9 di fare a meno dell'immenso approccio calorico necessario per il loro sostentamento (all'incirca tre mucche al giorno secondo Sevarius); Il genetista nel creare i mutati li ha forniti di un filo di DNA d'anguilla, che le permette di ricaricarsi costantemente d'energia; dunque per vivere non avrebbe bisogno ne di mangiare ne di bere. Il che per\u00f2 non vuol dire che non le piaccia farlo comunque.\nGrazie a questa caratteristica la Gatta pu\u00f2 inoltre manipolare l'elettricit\u00e0 in tutte le sue forme, da raggi d'energia a scariche elettriche.\nLa Gatta possiede due grandi ali simili a quelle dei pipistrelli, la cui apertura \u00e8 perfino maggiore a quella di un'aquila reale; esse a differenza di quelle dei veri gargoyles le permettono realmente di volare, e non soltanto di planare.\nQuando era umana si presentava gi\u00e0 con un fisico atletico ed allenato, facendo presumere una carriera sportiva.\nDi notte, come ogni felino, i suoi occhi divengono fosforescenti."}
{"id": "2473691", "revid": "112846503", "url": "https://it.wikipedia.org/wiki?curid=2473691", "title": "Buona pratica di laboratorio", "text": "La buona pratica di laboratorio (BPL), nella letteratura scientifica anglosassone \"good laboratory practice\" (GLP), \u00e8 il complesso di regole riguardanti le procedure organizzative e le condizioni con cui, nei cosiddetti \"Centri di Saggio\", sono programmate, eseguite, controllate, registrate e archiviate le ricerche di laboratorio per le prove non cliniche.\nCampo di applicazione.\nIl fine delle norme di Buona Pratica di Laboratorio \u00e8 la promozione della qualit\u00e0 della sperimentazione \"non clinica\" e la produzione di dati sperimentali affidabili per garantire il mutuo riconoscimento dei risultati ottenuti a livello internazionale, diminuendo i costi per la ricerca.\nLe prove \"non cliniche\" sono quelle ricerche sperimentali eseguite per valutare la sicurezza dei prodotti chimici, sia per gli esseri viventi che per l'ambiente. Rientrano pertanto nel campo di applicazione della Buona Pratica di Laboratorio tutte le sostanze chimiche, ossia i prodotti farmaceutici, gli antiparassitari, i prodotti cosmetici, i farmaci veterinari, gli additivi alimentari, gli additivi per i mangimi animali e i prodotti chimici industriali\nStoria.\nStoricamente, le norme di Buona Pratica di Laboratorio sono state formulate dapprima negli Stati Uniti d'America nel 1976.\nAlla fine degli anni settanta l'Organizzazione per la Cooperazione e lo Sviluppo Economico (OCSE) istitu\u00ec un programma per la prevenzione del rischio chimico, l'\"OECD Chemicals Programme\", iniziando cos\u00ec a sviluppare le norme di BPL che vennero adottate dal Consiglio dell'OECD a partire dal 1981, per essere successivamente modificate nel 1998. Sono stati infine elaborati i principi aggiornati e pubblicati nella serie monografica \"OECD Series on Principles of GLP\" disponibili gratuitamente su internet; per la maggior parte di queste norme \u00e8 stata fatta una traduzione in lingua italiana a cura dell'Istituto Superiore di Sanit\u00e0.\nLe norme di BPL sono state recepite dall'Unione europea gi\u00e0 nel 1979 con la direttiva del Consiglio 79/831/CEE in cui si prescriveva il rispetto della BPL per le prove di sicurezza sui prodotti chimici. Le norme dell'OECD del 1998 sono state adottate attraverso le direttive 1999/11/CE e 1999/12/CE.\nL'Inghilterra, a questo riguardo ha emanato nel 1999 una legge chiamata 'Good Laboratory Practice Regulations\". La prima condanna per violazione di questa legge, si \u00e8 avuta nel 2013 quando Steven Eaton, ricercatore presso un laboratorio inglese di una societ\u00e0 farmaceutica americana, \u00e8 stato condannato a tre mesi di carcere per aver falsificato i risultati di esperimenti su medicinali per la cura del cancro.\nIn Italia l'adozione della BPL \u00e8 avvenuta nel 1992; le norme di BPL sono di competenza del Ministero della Salute, Dipartimento della Prevenzione, Ufficio X, presso cui \u00e8 stata istituita l'Unit\u00e0 di Monitoraggio per la Buona Pratica di Laboratorio (UM-BPL) con Decreto del Ministro della Sanit\u00e0 del 10 agosto 1997."}
{"id": "2473692", "revid": "125034124", "url": "https://it.wikipedia.org/wiki?curid=2473692", "title": "South Stream", "text": "South Stream era un progetto volto alla costruzione di un nuovo gasdotto atto a connettere direttamente Russia ed Unione europea, eliminando ogni Paese extra-comunitario dal transito. South Stream era un progetto sviluppato congiuntamente da Eni, Gazprom, EDF e Wintershall.\nLe relazioni energetiche tra Italia e Russia sono state caratterizzata per quasi dieci anni dal progetto del gasdotto South Stream, progettato d'intesa tra la compagnia italiana Eni e il gigante statale russo Gazprom in base ad accordi commerciali siglati a partire dalla fine del 2006. Cos\u00ec come il progetto gemello North Stream che connette Russia e Germania, South Stream aveva l'obiettivo di connettere direttamente il gas di produzione russo ai mercati dell'Europa centro-meridionale (Italia, Austria ed Europa centrale) attraverso un percorso sul fondo del mar Nero che evitasse il passaggio per paesi extracomunitari, soprattutto l'Ucraina. Il progetto sollev\u00f2 varie questioni, tanto di interesse strategico (come l'accusa di aumentare la dipendenza europea dal gas russo) quanto di corruzione e conflitto d'interessi (in particolare in relazione alle societ\u00e0 collegate a Silvio Berlusconi, come notato anche in documenti diplomatici pubblicati da Wikileaks). Il progetto South Stream \u00e8 stato abbandonato nel 2014 a seguito dell'invasione militare russa in Ucraina e le conseguenti sanzioni imposte dalla comunit\u00e0 internazionale.\nSecondo i programmi iniziali del progetto, i lavori per la realizzazione della prima delle 4 linee (in parallelo) dovevano essere conclusi entro la fine del 2015 e le consegne di gas dovevano iniziare immediatamente dopo. Entro la fine del 2017 invece era previsto il completamento dell'intero progetto.\nStoria.\nIl 23 giugno 2007 (durante il governo Prodi II) la compagnia italiana Eni e il gigante statale russo Gazprom hanno firmato un memorandum d'intesa per la realizzazione del gasdotto South Stream, che connetterebbe la Russia all'Unione Europea. L'accordo si inseriva in una pi\u00f9 ampia intesa strategica che le due compagnie avevano siglato nel novembre del 2006 e che avrebbe permesso a Gazprom di entrare nel mercato della distribuzione e vendita del gas naturale in Italia e a Eni di sviluppare progetti di ricerca ed estrazione di idrocarburi in Siberia.\nNel novembre 2007 Eni e Gazprom hanno firmato poi un accordo per la costituzione della societ\u00e0 \"South Stream AG\", controllata pariteticamente dai due soci, con lo scopo di commissionare lo studio di fattibilit\u00e0 e commerciabilit\u00e0 del progetto. La societ\u00e0 venne effettivamente costituita a gennaio dell'anno seguente. L'ex presidente del Consiglio italiano, Romano Prodi, ha pi\u00f9 volte rifiutato l'offerta di diventare presidente della societ\u00e0 \"South Stream AG\". Indagini parlamentarie italiane hanno rivelato che la Central Energy Italian Gas Holding (CEIGH), parte di Centrex Group, ha svolto un ruolo importante nel lucroso accordo. Bruno Mentasti-Granelli, un intimo amico di Berlusconi, possedeva il 33% di CEIGH.\nIl Parlamento italiano blocc\u00f2 il contratto e accus\u00f2 Berlusconi di avere un conflitto di interessi nell'accordo Eni-Gazprom.\nIl 15 maggio 2009, alla presenza dei premier Silvio Berlusconi e Vladimir Putin, gli amministratori delegati delle due societ\u00e0, Paolo Scaroni e Alexei Miller, hanno firmato un secondo documento integrativo del memorandum d'intesa esistente, ribadendo l'importanza del progetto e stabilendone la sua espansione in termini di capacit\u00e0.\nNel frattempo, la Russia ha siglato con Bulgaria, Ungheria, Grecia e Serbia accordi intergovernativi che sancivano l'entrata di questi Paesi nel progetto. Accordi di natura commerciale sono stati contemporaneamente firmati da Gazprom con la compagnia serba Srbjiagas, quella greca DEFSA e quella bulgara Bulgaria Energy Holding, pi\u00f9 la Banca di sviluppo Ungherese. Accordi sono in fase di considerazione anche con Slovenia ed Austria. Il 6 agosto 2009, il premier turco, Erdo\u011fan, e il russo, Putin, hanno firmato, alla presenza di Berlusconi e Scaroni, un accordo intergovernativo che permetter\u00e0 al gasdotto South Stream di attraversare le acque territoriali turche del mar Nero.\nNel maggio 2014, viene reso noto che il contratto di costruzione della parte bulgara del gasdotto \u00e8 stata assegnata alla Stroytransgaz, una compagnia controllata dall'oligarca Gennady Timchenko tramite la societ\u00e0 Volga Group. A seguito dell'inclusione di Timchenko nella lista di persone sottoposta alle Sanzioni Internazionali conseguenti l'annessione della Crimea si concretizza il blocco dei lavori per il South Stream in Bulgaria, evento a cui il Presidente della Federazione Russa Putin fa seguire l'annuncio della sospensione a tempo indeterminato dell'intero progetto energetico per la realizzazione del gasdotto South Stream a vantaggio della realizzazione di un gasdotto attraverso la Turchia: tale decisione \u00e8 stata palesata il 1\u00ba dicembre 2014 nel corso di una conferenza stampa con il presidente turco Recep Tayyip Erdo\u011fan. Nel contempo, il Cremlino ha comunicato l'applicazione ad Ankara di uno sconto di circa il 6% sulle forniture energetiche dal 2015 e aperto a nuovi programmi energetici passanti per l'Europa mediterranea.\nIl 29 dicembre 2014 Gazprom ha acquistato le quote del progetto appartenenti ad altre compagnie, tra cui Eni, divenendo l'unica proprietaria del progetto.\nIl 12 gennaio 2016, l'esperto energetico bulgaro Atanas Tassev in un'intervista pubblicata sul quotidiano di Sofia, lo \"\u0160tandart\", comunicava la ripresa dei lavori di realizzazione del gasdotto, favorita dal deterioramento delle relazioni tra Russia e Turchia e dal \"trend\" negativo dell'economia cinese. Lo stesso primo ministro bulgaro Bojko Borisov confermava che la realizzazione rientrava in un pacchetto di provvedimenti in attuazione nell'Unione europea.\nPercorso e caratteristiche tecniche.\nIl tracciato del gasdotto \u00e8 diviso in due grossi tronconi, la sezione \"offshore\" nel Mar Nero e quella su terra.\nIl tratto nel Mar Nero \u00e8 lungo circa 900\u00a0km ed in alcuni punti arrivava alla profondit\u00e0 di -2.250 m; non \u00e8 stato ancora fissato il tragitto preciso che, tuttavia, probabilmente doveva partire dal porto russo di Beregovaya fino ad arrivare a quello bulgaro di Varna.\nIl tratto continentale non \u00e8 stato ancora determinato e sono allo studio due diverse linee. Una prevista dentro la penisola Balcanica e da qui verso l'Austria, l'altra \u00e9 prevista verso l'Italia, passando per la Grecia ed il canale di Otranto.\nSebbene non esistessero ancora n\u00e9 accordi intergovernativi con l'Austria n\u00e9 accordi commerciali con la principale compagnia austriaca, la OMV, un importante tassello verso la realizzazione del gasdotto era stata l'acquisizione da parte di Gazprom del 50% della societ\u00e0 che controlla l'hub gasifero di Baumgarten, possibile punto di approdo del braccio nord del South Stream.\nLa capacit\u00e0 del gasdotto inizialmente prevista era di 31 miliardi di metri cubi all'anno; successivamente, con la firma del secondo addendum al memorandum di intesa, era pi\u00f9 che raddoppiata arrivando a 63 miliardi di metri cubi/anno.\nSebbene lo studio di fattibilit\u00e0 non fosse stato ancora terminato, le prime stime sul costo totale del progetto erano progressivamente cresciute fino a toccare la cifra di 19-24 miliardi di euro."}
{"id": "2473693", "revid": "123711723", "url": "https://it.wikipedia.org/wiki?curid=2473693", "title": "Staction figure", "text": "Le staction figure sono dei giocattoli raffiguranti uomini, animali o personaggi immaginari realizzati in un corpo unico, senza alcuna parte snodabile, a differenza delle \"action figure\".\nAppartengono di diritto a questa categoria i soldatini o figurini, generalmente prodotti nelle scale 1/72 (20/22\u00a0mm) o \"1/35\" (60/70\u00a0mm), realizzati in plastica dura (polistirene) o morbida (polietilene) e diffusi, in Italia, da ditte come la Atlantic e la Esci, che non sono pi\u00f9 attive ma i cui prodotti continuano a essere prodotti e venduti da aziende che ne hanno rilevato stampi e diritti. Possono essere inseriti tra le \"staction figure\" anche i mezzi militari (carri armati, veicoli, aeroplani) realizzati nella medesima scala e nel medesimo materiale dei figurini o in scale molto ridotte (mezzi navali)."}
{"id": "2473694", "revid": "300067", "url": "https://it.wikipedia.org/wiki?curid=2473694", "title": "Philip Zwiener", "text": ""}
{"id": "2473696", "revid": "767487", "url": "https://it.wikipedia.org/wiki?curid=2473696", "title": "The Congos", "text": "I The Congos sono una band reggae giamaicana che nasce negli anni settanta, si ferma per gli anni ottanta e si riforma negli anni novanta.\nLa storia.\nIl gruppo nasce con due soli membri, Cedric Myton e Roydel \"Ashanti\" Johnson, a cui si aggiunger\u00e0 Watty Burnett. Il primo singolo \u00e8 \"At the Feast\", il primo album \u00e8 \"Heart of the Congos\", registrati entrambi nel 1977 al Black Ark di Lee \"Scratch\" Perry, amico d'infanzia di Johnson. Il trio pubblica un secondo album nel 1979, \"Congo\", dopo il quale Burnett prima e Johnson poi lasciano la band. Il trio si riforma negli anni novanta, Johnson viene per\u00f2 sostituito da Lindburgh Lewis."}
{"id": "2473697", "revid": "184925", "url": "https://it.wikipedia.org/wiki?curid=2473697", "title": "Congos", "text": ""}
{"id": "2473698", "revid": "276444", "url": "https://it.wikipedia.org/wiki?curid=2473698", "title": "Gran Premio motociclistico di Olanda", "text": ""}
{"id": "2473699", "revid": "31886", "url": "https://it.wikipedia.org/wiki?curid=2473699", "title": "Talon (Gargoyles)", "text": "Talon, il cui vero nome \u00e8 Derek Maza, \u00e8 un personaggio della serie televisiva a cartoni animati \"Gargoyles - Il risveglio degli eroi\" realizzata dalla Disney e andata in onda dal 1994 al 1997.\nIn italiano \u00e8 doppiato da Corrado Conforti.\nStoria.\nDerek.\nDerek \u00e8 il minore e l'unico maschio tra i fratelli Maza; come il padre, il nonno e tutti i loro antenati a lui precedenti si arruola nella polizia di New York, in realt\u00e0 Derek non ha mai voluto davvero divenire un poliziotto, lo ha fatto solo per fare contento il padre e ricevere le sue attenzioni; a differenza della sorella Elisa che fin da bambina sognava di diventare un detective; Derek fu sempre invidioso del rapporto tra suo padre e sua sorella; e sebbene voglia molto bene ad entrambi tutt'oggi apostrofa Elisa come \"la cocca di pap\u00e0\"; non senza frustrazione, essendo cresciuto nell'ombra della sorella.\nIn polizia diverr\u00e0 un abile pilota di elicotteri.\nUna sera, durante un'indagine della sorella, l'aiuter\u00e0 a inseguire Xanatos in elicottero e si trover\u00e0 coinvolto nell'attentato alla vita di questi per mano dello Sciacallo e della Iena; una sua manovra riuscir\u00e0 per\u00f2 a salvare la vita del miliardario e ad allontanare i due; Xanatos, soddisfatto, chieder\u00e0 a Derek se interessato a divenire il suo pilota personale e la sua guardia del corpo. Il giovane accetter\u00e0, con grande disappunto della sorella, la quale sa che Xanatos \u00e8 un criminale e che vuole il fratello alle sue dipendenze solo per avere lei in pugno, Derek trover\u00e0 tuttavia appoggio nella madre Beth, la quale \u00e8 ben conscia del fatto che il figlio non abbia mai voluto veramente abbracciare la carriera di poliziotto.\nDunque Derek, entra alle dipendenze di Xanatos.\nIn seguito, in un secondo attentato alla vita del suo principale, l'uomo scoprir\u00e0 l'esistenza dei gargoyles; o meglio gli sar\u00e0 rivelata dalla sorella (loro amica e confidente); i due si prometteranno di tenersi sempre in contatto e Derek le giurer\u00e0 di chiamarla qualora succedesse qualcosa, rimanendo comunque un dipendente di Xanatos.\nIn seguito, Derek accompagn\u00f2 Xanatos allo stabilimento Gen-U-Tech, qui essi dovevano incontrare il dr.Anton Sevarius, esperto in biotecnologia; al quale era stato commissionato da Xanatos di creare \"qualcosa\" per contrastare i gargoyles; arrivati li i due scoprono scioccati che Sevarius ha creato dei mostri pseudo-gargoyles mutando geneticamente degli umani; Xanatos \"minaccia\" di denunciarlo ed allora Sevarius gli spara un dardo che apparentemente contiene del tranquillante; ma Derek per difendere il suo capo devia la traiettoria del dardo prendendolo in pieno; Sevarius allora rivela che il suddetto conteneva in realt\u00e8 la formula del mutageno utilizzata per create gli pseudo-gargoyles; Xanatos allora \"forza\" Sevarius a creare una cura mentre progressivamente Derek assume delle caratteristiche animali; l'irruzione dei veri gargoyles tuttavia provoca la \"morte\" di Sevarius prima che questi possa somministrargli l'antidoto; Derek, pensando di aver perso per sempre ogni possibilit\u00e0 di essere di nuovo umano si infurier\u00e0 e considerer\u00e0 responsabili Golia e il suo clan; ignorando che tutto ci\u00f2 era solo una messa in scena di Xanatos e di un'ancora vivo Sevarius, ordita per manipolarlo.\nOra Derek si presenta con l'aspetto di una grossa pantera umanoide su due zampe, muscoloso ed imponente pi\u00f9 dello stesso Golia e dotato di una forza fisica decisamente a lui maggiore; la sua testa \u00e8 identica a quella del felino da cui prende il DNA ed i suoi occhi sono ora sottili, aguzzi, gialli e taglienti; possiede zanne e artigli potentissimi e due larghe ali da pipistrello dall'apertura di pi\u00f9 di 5 metri. Inoltre la fusione col DNA di un'anguilla elettrica gli consente di manipolare l'elettricit\u00e0.\nTalon.\nFuggito assieme agli altri mutati ne diventa il leader; attaccher\u00e0 il clan di Manhattan per vendicarsi e, ripresentandosi come Talon affronter\u00e0 Golia arrivando quasi a ucciderlo, ma verr\u00e0 fermato dall'intervento della sorella, la quale capisce la sua vera identit\u00e0 solo guardandolo negli occhi; frustrato, Talon ordina la ritirata ai suoi uomini e fuggir\u00e0 nuovamente.\nLui e gli altri mutati fuggiranno per molto tempo senza una vera meta e nel frattempo le loro mutazioni procederanno fino a stabilizzarsi, privandoli dei pochi tratti umani rimastigli e lasciandogli solo la parola e la posizione eretta. In questo periodo lui e Maggie Reed, soprannominata la Gatta si innamoreranno l'uno dell'altra ed incominceranno una relazione.\nRivediamo Talon mentre spia la sua famiglia che cena; Elisa se ne accorge e sembra non sapere cosa fare (non pu\u00f2 certo dire ai suoi che Derek \u00e8 diventato un mostro), si confider\u00e0 con Golia e da lui scoprir\u00e0 che i mutati si sono trasferiti al castello Wyvern, in quanto considerano Xanatos la loro unica speranza di tornare umani.\nTalon scoprir\u00e0 poi che Sevarius \u00e8 sopravvissuto e si arrabbier\u00e0 con Xanatos per averglielo tenuto nascosto; l'uomo per\u00f2 gli riveler\u00e0 che \u00e8 tutto un piano di Golia, il quale \u00e8 in combutta col dottore.\nTalon e i suoi compagni trovano lo scienziato nei sotterranei della Cyberbiotics assieme a Golia, il quale lo aveva rapito per costringerlo a fabbricare una cura per loro; i mutati per\u00f2 non gli credono e lo aggrediscono; nella battaglia che ne segue interviene Xanatos che rivela di essere il responsabile della loro mutazione e fugge con il dottore; sopravvive una fiala dell'ipotetica \"cura\" ma Talon decide di no correre il rischio, dato che potrebbe trattarsi di qualunque altra cosa; anche un veleno. Dunque, persuaso il resto del suo clan a non correre il rischio, decider\u00e0 di stabilirsi con loro nei sotterranei della citt\u00e0 e, da allora, il neonato clan dei Mutati difender\u00e0 i senzatetto di Manhattan.\nTalon prender\u00e0 molto sul serio questa sua nuova vita da \"supereroe\" e assieme ai compagni aiuter\u00e0 spesso la sorella e il clan di Golia, ora loro alleati.\nIn seguito, si mostrer\u00e0 nuovamente alla famiglia, i quali, seppur sconvolti accetteranno subito il suo nuovo aspetto e la sua nuova vita e saranno ben felici di conoscere la sua fidanzata Maggie, a sua volta mutata.\nI rapporti tra loro si rifaranno ottimi e Talon/Derek torner\u00e0 spesso a far visita alla sua famiglia sia da solo che con la sua ragazza.\nIn seguito seder\u00e0 l'insurrezione del guerrafondaio Fang, che mira a prendere il suo posto e aiuter\u00e0 il clan a scoprire il piano di D\u00e8mona e Ailog di clonarli in massa; in seguito alla sconfitta dei due, tuttavia, Talon prender\u00e0 i cloni sotto la sua ala e li integrer\u00e0 nel suo clan.\nTalon former\u00e0 una vera e propria societ\u00e0 nel sottosuolo, assieme agli altri mutati, ai cloni ed ai vagabondi che considerano lui e il suo clan come degli eroi e che gli fanno da occhi e orecchie per tutta la citt\u00e0.\nNella terza serie non canonica, cercher\u00e0 di aiutare i cloni mentre il virus consuma il loro corpo e li tramuta in statue di notte, e per farlo chieder\u00e0 aiuto al clan di Manhattan; essi si recheranno da Sevarius per curare i cloni ma alla fine si riveler\u00e0 tutto uno spreco di tempo poich\u00e9 il dottore li raggira e fa s\u00ec che divengano pietra pi\u00f9 in fretta. In seguito alla morte dei cloni, Talon si offrir\u00e0 di seppellirli in un posto da lui conosciuto nei sotterranei di New York ma Golia lo convincer\u00e0 a tenerli con loro nel castello Wyvern, nella speranza di trovare un modo per riportarli in vita.\nQuando alla fine della serie i gargoyle vengono comunemente accettati dal mondo, anche lui e il suo clan escono alla scoperta come tali.\nNel seguito canonico delle prime due stagioni a fumetti, Talon va all'Eyre Building poco dopo la battaglia tra il clan di Manhattan e il clan dei cloni, e chiede al dott. Sato di andare con lui nel suo covo a curare Maggie Reed, la sua compagna, dopoch\u00e9 il malvagio gargoyle Ailog l'aveva ferita. Infatti lei aspetta un figlio da Talon e quello che le ha fatto Ailog potrebbe portare gravi conseguenze al nascituro. E quindi il dott. Sato fa una visita a Maggie e fortunatamente, grazie alle sue abilit\u00e0 di medico e chirurgo, riesce a curarla e riferisce a lei e a Talon che il figlio che stanno aspettando non correra pi\u00f9 alcun rischio, con loro conseguente gioia.\nPoteri e abilit\u00e0.\nCome i veri gargoyles, Talon dispone di forza, resistenza e agilit\u00e0 sovrumane, \u00e8 in grado di sfondare una porta di metallo a spallate, abbattere un muro di pietra a pugni, perforare l'acciaio con gli artigli. Pu\u00f2 pareggiare la velocit\u00e0 di un felino in un percorso rettilineo e per abbatterlo ci vogliono come minimo quattro uomini armati. \u00c8 estremamente resistente ai sedativi ed al dolore ed \u00e8 capace di affrontare anche pi\u00f9 avversari alla volta con una destrezza incredibile.\nPer ovviare allo svantaggio della pietrificazione diurna, momento in cui i gargoyles si trovano in uno stato simile al sonno per un umano, caratteristica che permette alla specie di riprendersi da ferite e stordimenti nonch\u00e9 di fare a meno dell'immenso approccio calorico necessario per il loro sostentamento (all'incirca tre mucche al giorno secondo Sevarius), i mutati creati dal genetista sono stati forniti di un filo di DNA d'anguilla, che gli permette di ricaricarsi costantemente d'energia. Ci\u00f2 fa s\u00ec che per vivere non hanno bisogno n\u00e9 di mangiare n\u00e9 di bere il che, per\u00f2, non vuol dire che non gli piaccia farlo comunque.\nGrazie a questa caratteristica, Talon pu\u00f2 inoltre manipolare l'elettricit\u00e0 in tutte le sue forme, da raggi d'energia a scariche elettriche.\nTalon possiede due grandi ali simili a quelle dei pipistrelli, la cui apertura \u00e8 perfino maggiore a quella di un'aquila reale; esse a differenza di quelle dei veri gargoyles gli permettono realmente di volare, e non soltanto di planare.\nQuando era umano, Talon ha avuto inoltre un addestramento da poliziotto.\nDi notte, come ogni felino, i suoi occhi divengono fosforescenti."}
{"id": "2473709", "revid": "628767", "url": "https://it.wikipedia.org/wiki?curid=2473709", "title": "Distretto di Al\u01e7a", "text": "Il distretto di Al\u01e7a (in kazako: \u0410\u043b\u0493\u0430 \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo Al\u01e7a."}
{"id": "2473710", "revid": "108107", "url": "https://it.wikipedia.org/wiki?curid=2473710", "title": "Stephen Staunton", "text": ""}
{"id": "2473712", "revid": "287204", "url": "https://it.wikipedia.org/wiki?curid=2473712", "title": "Stokesosaurus", "text": "Lo stokesosauro (Stokesosaurus clevelandi) era un dinosauro carnivoro vissuto nel Giurassico superiore (circa 150 milioni di anni fa). I suoi resti sono stati ritrovati in USA.\nDescrizione.\nQuesto dinosauro \u00e8 stato descritto inizialmente sulla base di un ilio di forma particolare, dotato di un elemento verticale. Anche una scatola cranica e una premascella sono state associate al ritrovamento. Dai pochi resti ritrovati, gli studiosi hanno ipotizzato che questo animale fosse bipede, di struttura leggera e fosse lungo circa 4 metri.\nClassificazione.\nI resti dello stokesosauro furono descritti per la prima volta nel 1974 da Madsen, che classific\u00f2 l'esemplare proveniente dallo Utah come \"Stokesosaurus clevelandi\". Una forma un po' pi\u00f9 recente \u00e8 stata rinvenuta in Inghilterra, ed \u00e8 stata descritta nel 2008 come \"Stokesosaurus langhami\". Questa forma, pi\u00f9 grossa e robusta della precedente, \u00e8 nota grazie a numerose ossa appartenenti a un esemplare che in vita doveva raggiungere i 5 metri di lunghezza e i 350 chilogrammi di peso. Uno studio pi\u00f9 recente del 2013, tuttavia, ha riconosciuto questa specie come appartenente a un genere a s\u00e9 stante, \"Juratyrant\".\nLo stokesosauro \u00e8 considerato un primitivo rappresentante dei tirannosauroidi, un gruppo di teropodi celurosauri che nel corso del Cretaceo diede origine a forme giganti (tirannosauridi). Una forma simile, vissuta nel Giurassico medio, \u00e8 rappresentata dal genere \"Iliosuchus\", mentre nel Giurassico superiore del Portogallo \u00e8 noto il minuscolo \"Aviatyrannis\"."}
{"id": "2473714", "revid": "339392", "url": "https://it.wikipedia.org/wiki?curid=2473714", "title": "Good Laboratory Practice", "text": ""}
{"id": "2473722", "revid": "78480", "url": "https://it.wikipedia.org/wiki?curid=2473722", "title": "Porto Noumense", "text": ""}
{"id": "2473723", "revid": "287204", "url": "https://it.wikipedia.org/wiki?curid=2473723", "title": "Cannon", "text": ""}
{"id": "2473728", "revid": "628767", "url": "https://it.wikipedia.org/wiki?curid=2473728", "title": "Distretto di \u00c4jteke Bi", "text": "Il distretto di \u00c4jteke Bi (in kazako: \u04d8\u0439\u0442\u0435\u043a\u0435 \u0431\u0438 \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo B\u00f6getk\u00f6l."}
{"id": "2473729", "revid": "124364082", "url": "https://it.wikipedia.org/wiki?curid=2473729", "title": "Basketballgemeinschaft G\u00f6ttingen seit 1974", "text": "Il B.G. 74 G\u00f6ttingen \u00e8 una societ\u00e0 cestistica avente sede a Gottinga, in Germania. Fondata nel 1974, gioca nel campionato tedesco.\nDisputa le partite interne nella Sparkassen Arena G\u00f6ttingen, che ha una capacit\u00e0 di 3.447 spettatori.\nRoster 2021-2022.\n\"Aggiornato al 4 dicembre 2021.\""}
{"id": "2473733", "revid": "25450615", "url": "https://it.wikipedia.org/wiki?curid=2473733", "title": "Sachsen-Weimar", "text": ""}
{"id": "2473738", "revid": "599013", "url": "https://it.wikipedia.org/wiki?curid=2473738", "title": "Gaetano Gebbia", "text": "Ha guidato nella massima serie italiana la Viola Reggio Calabria, oltre ad alcune Nazionali giovanili.\nA giugno 2019 nella sua Reggio Calabria in occasione della tappa regionale dei primo campionato nazionale diventa testimonial del Sand Basket (basket sulla sabbia) con una serie di interviste che lo ritraggono.\nCarriera.\nInizia a lavorare per la Viola Reggio Calabria a partire dal 1983, come assistente della prima squadra e come responsabile del settore giovanile.\nDopo essere stato assistente dei vari Gianfranco Benvenuti, Santi Puglisi, Tonino Zorzi e Carlo Recalcati, gli viene affidata la guida tecnica della squadra a partire dalla stagione 1996/97.\nRimane alla guida della Viola fino al 5 gennaio 2001, giorno in cui viene sostituito da Tonino Zorzi. Complessivamente in campionato con la Viola vanta 209 presenze, con 65 vittorie e 144 sconfitte. In Coppa Kora\u0107 ha 6 presenze con 5 vittorie.\nDopo aver lasciato la Viola, Gebbia \u00e8 stato coordinatore tecnico delle squadre nazionali giovanili italiane, ed anche tecnico della Nazionale Under-16.\nDall'estate 2012 cambia sport, passando alla in qualit\u00e0 di coordinatore del settore giovanile della societ\u00e0 calabrese, per tutta la durata della stagione 2012-2013. Nel 2015-2016 guida l'ASD Val Gallico alla finale della Serie C Silver calabrese. Dal 2015 \u00e8 responsabile del settore giovanile della Lumaka Reggio Calabria.\nNel 2016-17 \u00e8 stato direttore tecnico della Trentino Basketball Academy."}
{"id": "2473739", "revid": "92723", "url": "https://it.wikipedia.org/wiki?curid=2473739", "title": "Karakhanidi", "text": "Il Khanato karakhanide fu un Khanato di cultura turca, fondato dalla dinastia \"turca\" dei Karakhanidi o Qarakh\u0101nidi, chiamati anche \"Ilek Khanidi\" (turco Karahanl\u0131lar, cinese \u9ed1\u6c57, \u6843\u82b1\u77f3). Il Khanato controll\u00f2 l'Asia Centrale centrasiatica Transoxania dall'840 al 1211. Sue capitali furono Kashgar, Balasagun, Uzgen e, ancora una volta, Kashgar. Il nome deriva dai sostantivi turchi \"Kara\" e \"Khan\". \"Kara\" significa \"nero\", ma indica anche la \"nobilt\u00e0\", mentre \"Khan\", attualmente \"Ka\u011fan\", \u00e8 un titolo turco centrasiatico dato a un governante di uno Stato, al pari di Hakan, Tanhu, Yabgu e \u0130lbey.\nOrigini.\nStoria antica.\nMalgrado la continuit\u00e0 con il primo Impero uiguro e l'affinit\u00e0 con i Kara-Khoja, i Karakhanidi reclamarono di discendere dalla leggendaria dinastia Afrasiab. L'uso della scrittura verticale uigura tra i Turchi musulmani si estese abbondantemente fino all'et\u00e0 timuride nel Turkestan occidentale, come pure in et\u00e0 manci\u00f9 in alcune \"enclaves\" del Turkestan orientale. Nei Beilikati turchi d'Anatolia in epoca ilkhanide e nel primo periodo ottomano gli scrivani ancora conservarono la scrittura verticale nel concludere le transazioni con i Timuridi. Questi scribi furono chiamati \"bakshi\", un nome forse d'origine cinese che significa \"grande studioso\", uno dei titoli del soldato-studioso confuciano Yel\u00fc Dashi, oppure d'origine sanscrita.\nElementi sedentari musulmani persianizzati di cultura karakhanide sono attualmente presenti fra gli Uiguri, i Tagiki, gli Uzbeki, gli Afghani e gli Hui. Elementi nomadici, due dei quali parlano lingue turche chagatai, i Qarluq e i Naiman, costituiscono le fondamenta delle moderne culture turcofone Kip\u010dak dei Kazaki, dei Kirghisi e dei Tatari.\nPrime migrazioni.\nUna branca di Uiguri migr\u00f2 negli stanziamenti cresciuti nelle oasi del Bacino del Tarim e a Gansu, come pure a Gaochang (Khoja) e Hami (Kumul) e organizz\u00f2 una confederazione di Stati decentralizzati buddisti, chiamati dei Kara-Khoja. Altri, occupando le aree occidentali dello stesso bacino, la vallata del Ferghana, la Zungaria e parti del Kazakistan confinanti con il Sultanato musulmano del Khwarazm, abbracciarono l'Islam al pi\u00f9 tardi nel X secolo ed edificarono una federazione con istituzioni islamiche chiamata dei Kara-Khanlik, le cui principali dinastia sono chiamate dagli storici karakhanidi.\nNel 999 Harun (o Hasan) Bughra Khan, nipote del principale capo della confederazione uiguro-karluk, occup\u00f2 Bukhara, capitale all'epoca dei Samanidi. I domini samanidi furono divisi tra i Ghaznavidi - che acquisirono il Khorasan e l'attuale Afghanistan - e i Karakhanidi, che ebbero la Transoxiana; il fiume Oxus cos\u00ec divenne il confine fra due imperi rivali. Durante questo periodo i Karakhanidi si convertirono all'Islam.\nAi primi dell'XI secolo l'unit\u00e0 fra la dinastia karakhanide fu infranta da uno stato permanente di guerra interna. Nel 1041 Muhammad 'Ayn al-Dawla (che regn\u00f2 tra il 1041 e il 1052) assunse il controllo della branca occidentale della famiglia, basata a Bukhara. Dopo l'ascesa dei Selgiuchidi alla fine dell'XI secolo in Iran, i Karakhanidi divennero virtuali vassalli dei Selgiuchidi. Pi\u00f9 tardi essi avrebbero subito la duplice sovranit\u00e0 dei Kara-Khitay a nord e dei Selgiuchidi a sud.\nCon il declino del potere selgiuchide, i Karakhanidi caddero nel 1140 sotto il dominio della confederazione rivale di cultura turca dei Kara Khitay, basata nella Cina settentrionale. 'Uthman (che regn\u00f2 tra il 1204 e il 1211) per breve periodo restaur\u00f2 l'indipendenza della dinastia, ma nel 1211 i Karakhanidi furono sconfitti dal Khwarezm-Shah \u02bfAl\u0101\u02be al-D\u012bn Mu\u1e25ammad e la dinastia si estinse.\nFamosi governanti karakhanidi.\nStoricamente, tra i pi\u00f9 rilevanti governanti karakhanidi \u00e8 incluso Mahmud Tamgach di Kashgar. Dopo la sconfitta della Dinastia Khitan da parte della Dinastia J\u012bn nella Cina settentrionale, il grande Mandarino Khitan Yel\u00fc Dashi fugg\u00ec dalla Cina alla testa di una piccola banda di soldati Khitan, reclut\u00f2 guerrieri tra i Tanguti, i Tibetani, i Qarluq, i Kara-Khoja e i Naiman e marci\u00f2 verso occidente alla ricerca di asilo.\nYelu Dashi fu accolto nell'ospitale regno Tangut Xia occidentale e tra i Kara-Khoja buddisti. Tuttavia egli fu tenuto fuori dai musulmani Karakhanidi presso Gulja e Kashgar. Furioso, assoggett\u00f2 gli Stati karakhanidi a uno a uno e costitu\u00ec la sovranit\u00e0 Kara-Khitan in Balasagun sul fiume \u010cu. Diversi comandanti militari di lignaggio karakhanide, come il padre di Osman del Khw\u0101rezm, fuggirono dalle contrade karakhanidi durante l'invasione dei Kara-Khitan.\nIl 15 luglio 1244, su invito del sultano ayyubide al-'Adil II, Osman del Khw\u0101rezm marci\u00f2 su Gerusalemme e assedi\u00f2 vittoriosamente la Citt\u00e0 Santa, strappandola ai Crociati, che l'avevano ottenuta grazie all'accordo sottoscritto dall'imperatore Federico II di Svevia e dal sultano ayyubide al-Malik al-Kamil in occasione della cosiddetta Sesta crociata.\nInvasione kara-khitan.\nIl Khanato kara-khitan, bench\u00e9 duro verso i popoli musulmani di cultura turca, non spogliarono di tutti i loro domini i Kharakhanidi. Invece, i Khitan (molti dei quali erano all'epoca Naiman, Tangut e Qarluq parlavano il medesimo idioma turco dei Karakhanidi) si ritirarono nelle steppe settentrionali e impiegarono i Karakanidi come loro collettori d'imposte e amministratori delle popolazioni islamiche sedentarie (la stessa pratica fu adottata dall'Orda d'Oro nelle steppe russe). I Kara-Khitan impiegarono anche generali musulmani karakhanidi come Muhammad Tai, che capitol\u00f2 di fronte all'usurpatore naiman Kuchlug all'epoca della dinastia dei Kara-Khitan. Kuchlug, l'ultimo governante della dinastia Kara-Khitan, fu particolarmente severo con le popolazioni musulmane che si trovavano sotto la sua sovranit\u00e0. Giunse fino a forzarli alla conversione al Buddismo - la religione dominante dei Kara Khitan - dal loro originario islam. L'\u00e9lite kara-khitan e i loro soldati Naiman, si pu\u00f2 notare, erano spesso cristiani nestoriani, come suggerito dai nomi siriaci degli imperatori Gur-Khan, che al tempo stesso avevano titolature confuciane e proteggevano insediamenti buddisti. I Naiman di Kuchlug erano forse ampiamente nestoriani. La ragione delle conversioni forzose al Buddismo fu forse la povert\u00e0 delle istituzioni nestoriane, che rendevano il nestorianesimo uno strumento inadatto per governare popolazioni sedentarie.\nCaduta.\nAi primi del XIII secolo il governante kara-khitan Kuchlug, un irriducibile nemico di Gengis Khan, fu sgominato dall'avanzata dell'esercito mongolo, assieme al suo Stato militare kara-khitanide. I suoi vassalli, i Karakhanidi, offrirono scarsa resistenza ai Mongoli. Kuchlug mise fine all'esistenza della parte orientale dell'identit\u00e0 statale karakhanide nel 1211. Del pari, il Khw\u0101rezm-Sh\u0101h distrusse la parte occidentale dello Stato karakhanide nel 1212.\nCultura.\n\u00c8 forse a causa delle somiglianze fra le culture karakhanide e Kara-Khoja che durante i periodi degli Yuan e Ming le terre che furono un tempo dei Kara-Khoja e degli Xixia furono popolate da convertiti all'Islam indistinguibili dai territori dei Chagatay e dei Timuridi. Questi musulmani di cultura turca sotto influenza cinese adottarono pi\u00f9 tardi la lingua cinese mentre mantenevano ancora ampie relazioni commerciali con il Turkestan. Essi furono chiamati in cinse \"Hui\", termine evidentemente derivato da \"Huihui\" o \"Huihu\", una traslitterazione arcaica di \"Uiguri\". La cultura karakhanide esord\u00ec come tradizione letteraria, con una componente di soggetti musulmani che scrivevano con l'andamento scrittorio sogdiano verticale del primo Impero uiguro.\nIl clan principesco islamizzato dei Karluk, i Balasaghunlu Ashinalar (karakhanidi) gravitavano nell'orbita culturale iranica dopo che la sua autonomia politica e la sua sovranit\u00e0 sull'area centrasiatica era stata assicurata nel corso del IX-X secolo. Dal momento che i Karakhanidi divennero sempre pi\u00f9 persianizzati (al punto di adottare \"Afrasiab\", una figura mitica dello \"Shahnameh\" come eponimo della loro dinastia), essi s'insediarono in numerosi centri indo-iranici come Kashgar, e si distaccarono sempre pi\u00f9 dalle tradizioni nomadiche dei loro alleati Karluk, molti dei quali mantennero la fede religiosa nestoriana-mahayana-manichea dell'antico Khanato uiguro.\nRetaggio.\nIl retaggio karakhanide pu\u00f2 essere dedotto dalla perdurante eredit\u00e0 culturale fra le coeve culture dell'Asia Centrale tra il IX e il XIII secolo. Il dialetto karluk-uiguro parlato dalle trib\u00f9 nomadi e dalle popolazioni turchizzate sedentarizzatesi sotto il dominio karakhanide si afferm\u00f2 fra le due maggiori branche della famiglia linguistica \"turca\": il Chagatai e il Kipchak. Il modello culturale karakhanide, che combinava insieme la cultura nomadica turca e quella delle istituzioni dei popoli sedentarizzati islamici, si diffuse negli antichi territori Kara-Khoja e Tangut, a est e a sud del subcontinente centrasiatico, nel Khorasan (Turkmenistan, Afghanistan e Iran settentrionale), nei territori dell'Orda d'Oro (Tataristan) e Turchia. Gli Stati e le societ\u00e0 chagatai, timuridi e uzbeki ereditarono gran parte delle culture dei Karakhanidi e dei Corasmi senza alcuna soluzione di continuit\u00e0."}
{"id": "2473743", "revid": "1632387", "url": "https://it.wikipedia.org/wiki?curid=2473743", "title": "Blood Oath (album)", "text": "Blood Oath \u00e8 il sesto studio album della band newyorkese di brutal death metal Suffocation, pubblicato nel 2009 dalla Nuclear Blast Records."}
{"id": "2473745", "revid": "2218005", "url": "https://it.wikipedia.org/wiki?curid=2473745", "title": "Pietro Scalvini", "text": "Biografia.\nLa sua formazione \u00e8 concordemente riferita, dalle biografie dei commentatori dell'epoca, alla scuola di Ferdinando del Cairo. L'avvio del suo iter artistico sembra doversi collocare a Bovegno con gli affreschi del santuario di San Bartolomeo e una tela nella chiesa della frazione Magno. Altre opere giovanili si collocano entro il 1747, quando firma e data l'\"Adorazione della Croce con i santi Pietro Regalato e Giacomo della Marca\" per la chiesa di San Giuseppe.\nNegli anni cinquanta arrivano commissioni di imprese di grande respiro come la decorazione della chiesa di San Gaetano, a partire dalla quale, per pi\u00f9 di un trentennio, diventa uno dei protagonisti del panorama artistico locale, principalmente grazie alla sua foga e al suo estro decorativo.\nLo Scalvini lavorer\u00e0 anche come ritrattista, ma questo settore della sua attivit\u00e0 \u00e8 poco noto a causa delle poche opere individuate. Ben documentato, invece, \u00e8 il suo impiego come disegnatore per l'incisore veneziano di Francesco Zucchi.\nStile.\nFederico Nicoli Cristiani (1807) scrive, riguardo al suo maestro Ferdinando del Cairo, che \"non avendo potuto insegnargli quella simmetria, n\u00e9 quella esattezza ch'egli stesso non conosceva, fatalmente [Pietro Scalvini] anneghitt\u00ec quel gentile virgulto in terra sterile e ingrata\". Esplorando la vasta produzione dello Scalvini, per\u00f2, non sembra che egli abbia avuto molto da soffrire a causa dell'ambiente poco stimolante del maestro. Risulta evidente, infatti, che abbia imparato da s\u00e9, e ben presto, a guardare con attenzione ci\u00f2 che avveniva nel panorama della cultura pittorica del suo tempo, senza affezionarsi a nessun maestro ma facendo a tutti sistematicamente ricorso nei momenti di bassa inventiva, non prendendosi cura di correggere eventuali problemi di anacronismo o di moda.\nLa sua produzione, fortunatamente in gran parte firmata e datata, non \u00e8 caratterizzata da una definita linea evolutiva e, anche se mancassero le date come riferimenti cronologici, non imporrebbe comunque complesse analisi critiche per stabilire il taglio delle sue scelte e le sue momentanee predilezioni.\nSimilmente, la stessa bottega di Francesco del Cairo sembra aver avuto poche influenze sulla sua arte, compresa quella giovanile: unico carattere riscontrabile in questo senso, secondo Bruno Passamani (1964), \u00e8 \"quella versione della bellezza fragile e un poco manierata per la quale i volti ed i corpi delle sue figure hanno il profumo d'una delicata giovinezza muliebre e le espressioni sono addolcite in teneri sottintesi\".\nL'inventario delle sue fonti artistiche, sommariamente catalogato nei pochi studi che sono stati condotti sullo Scalvini, contiene i nomi di Sebastiano Ricci, Giambattista Tiepolo, Giovanni Battista Pittoni, Carlo Innocenzo Carloni, il Quaglia, Francesco Fontebasso e Pietro Longhi. Soprattutto verso quest'ultimo dimostrer\u00e0 un deciso orientamento nei cicli decorativi profani eseguiti negli ultimi anni della sua vita.\nCuriosamente, la grande quantit\u00e0 di commissioni per dipinti su san Luigi Gonzaga e aspetti della sua vita consentono di affermare che lo Scalvini contribu\u00ec in modo determinante a fornire schemi iconografici per la devozione di questo santo, canonizzato nel 1726 e dichiarato patrono della giovent\u00f9 studentesca nel 1729.\nOpere.\nLa sua produzione \u00e8 praticamente sterminata e comprende cicli decorativi ad affresco in numerosissimi edifici civili e religiosi della Lombardia e del Veneto, concentrate principalmente nella provincia di Brescia e nel capoluogo."}
{"id": "2473747", "revid": "767487", "url": "https://it.wikipedia.org/wiki?curid=2473747", "title": "Clifford Irving", "text": "Biografia.\n\u00c8 conosciuto per aver spacciato nei primi anni settanta una falsa autobiografia di Howard Hughes ad una famosa casa editrice. Per questo Irving fu denunciato da Hughes e, dopo aver confessato l'imbroglio, pass\u00f2 17 mesi in prigione. A quei fatti \u00e8 ispirato il film del 2006 \"L'imbroglio - The Hoax\".\nIrving comparve anche nel film di Orson Welles \"F come falso\" (1973) insieme al celebre falsario d'arte Elmyr de Hory, di cui aveva scritto la biografia (\"Fake! The Story of Elmyr de Hory, the Greatest Art Forger of Our Time\")."}
{"id": "2473748", "revid": "367971", "url": "https://it.wikipedia.org/wiki?curid=2473748", "title": "GALSI", "text": ""}
{"id": "2473752", "revid": "373960", "url": "https://it.wikipedia.org/wiki?curid=2473752", "title": "Nuovo quotidiano di Puglia", "text": ""}
{"id": "2473753", "revid": "217830", "url": "https://it.wikipedia.org/wiki?curid=2473753", "title": "Gran Premio motociclistico di Spagna 1998", "text": "Il Gran Premio motociclistico di Spagna 1998 corso il 3 maggio, \u00e8 stato il terzo Gran Premio della stagione 1998 del motomondiale e ha visto vincere la Honda di \u00c0lex Crivill\u00e9 nella classe 500, Loris Capirossi nella classe 250 e Kazuto Sakata nella classe 125."}
{"id": "2473754", "revid": "465169", "url": "https://it.wikipedia.org/wiki?curid=2473754", "title": "Noxa", "text": "Noxa (parola di origine latina che significa \u00abdanno\u00bb) \u00e8 un membro pro-apoptotico della famiglia di geni Bcl-2.\n\u00c8 dimostrato che il \"noxa\" \u00e8 in grado di interagire con il MCL1, BCL2-like 1 e Bcl-2."}
{"id": "2473760", "revid": "1442080", "url": "https://it.wikipedia.org/wiki?curid=2473760", "title": "Regions Morgan Keegan Championships and the Cellular South Cup 2007 - Singolare femminile", "text": "Il singolare del Regions Morgan Keegan Championships and the Cellular South Cup 2007 \u00e8 stato un torneo di tennis facente parte del WTA Tour 2007.\nSofia Arvidsson era la detentrice del titolo, ma ha perso ai quarti contro Meilen Tu.\nVenus Williams ha battuto in finale 6\u20131, 6\u20131, Shahar Peer."}
{"id": "2473763", "revid": "98077", "url": "https://it.wikipedia.org/wiki?curid=2473763", "title": "C.I.C.", "text": ""}
{"id": "2473765", "revid": "98077", "url": "https://it.wikipedia.org/wiki?curid=2473765", "title": "Confederazione Italiana Coltivatori", "text": ""}
{"id": "2473766", "revid": "1543377", "url": "https://it.wikipedia.org/wiki?curid=2473766", "title": "Hetalia Axis Powers", "text": ", talvolta scritto un manga creato da Hidekaz Himaruya e ambientato, principalmente, durante la prima e la seconda guerra mondiale, in cui i Paesi vengono antropomorfizzati e dotati di una propria personalit\u00e0 plasmata sullo stereotipo tipico della nazione.\nHimaruya originariamente disegn\u00f2 e pubblic\u00f2 \"Hetalia\" via Internet e, ottenuto un discreto successo, ebbe l'opportunit\u00e0 di distribuire sotto forma cartacea il fumetto, coadiuvandosi con Gentosha, rispettivamente il marzo 2008 per il primo volume, e dicembre 2008 per il secondo. Il manga viene pubblicato in Italia dalla J-Pop (divisione di Edizioni BD) dal 28 ottobre 2011.\nDalla serie \u00e8 stato tratto un original net anime coordinato dallo Studio Deen, ancora in corso dal 2009 bench\u00e9 abbia avuto un'interruzione, che sar\u00e0 pubblicato su internet anche in Italia dalla Yamato Video nel 2014. Ne sono stati tratti anche un drama CD, un videogioco e un film d'animazione.\n\"Hetalia\" \u00e8 una combinazione di parole giapponesi, unendo con . L'Italia, effettivamente, \u00e8 rappresentata da un ragazzo piuttosto sciocco e fifone che preferisce mangiare piuttosto che combattere. Mentre il titolo originale \u00e8 stato mantenuto per l'edizione italiana del manga, per quella dell'anime \u00e8 stato tradotto con \"Incapacitalia\".\nGli eventi raccontati in questa serie ripercorrono la Seconda guerra mondiale, soffermandosi in diverse strip anche su diversi eventi storici precedenti come la Guerra d'indipendenza americana o la Guerra di successione austriaca, ironizzando sugli avvenimenti, senza per\u00f2 soffermarsi su argomenti specifici. Le alleanze, le unioni politiche o i rapporti tra i diversi paesi vengono rappresentate con diverse interazioni sociali o romantiche che variano perci\u00f2 dal matrimonio forzato, all'amore o alla rivalit\u00e0.\nStruttura degli episodi.\nIl manga \u00e8 uno yonkoma, cio\u00e8 \u00e8 fatto di strisce di quattro vignette che si leggono dall'alto verso il basso.\nL'anime \u00e8 fatto di brevi episodi di cinque minuti. Gli episodi delle prime quattro stagioni non hanno titolo, tranne alcuni per cui i titoli sono indicati nelle anticipazioni alla fine dell'episodio precedente. Gli episodi di \"Hetalia - The Beautiful World\" hanno invece tutti un titolo. Tutti gli episodi sono divisi in pi\u00f9 scene separate tra loro da un'immagine con il logo del titolo ed i vari personaggi che spuntano da dietro il titolo dicendo \"Hetalia\" in modi diversi. Le scene possono essere autoconclusive, oppure collegate tra loro con varie sottotrame che proseguono nel corso di pi\u00f9 episodi con una scena o pi\u00f9 per ogni episodio. Alcune sottotrame hanno anche un titolo, come che racconta la storia di Italia da piccolo e Sacro Romano Impero. La trama principale si pu\u00f2 considerare quella della seconda guerra mondiale in cui Italia e Giappone vengono addestrati militarmente da Germania su un'isola deserta e vengono talvolta attaccati da Stati Uniti e Cina, spesso dopo riunioni degli Alleati, ma questa trama, soprattutto dalla seconda stagione, viene sacrificata a favore delle altre. Gli episodi terminano con la sigla finale, intitolata e cantata nella prima stagione solo dal personaggio di Italia (vale a dire dal suo doppiatore Daisuke Namikawa), mentre nella seconda stagione ci sono versioni diverse cantate sulla stessa base musicale da diversi doppiatori nei panni dei loro personaggi. A partire dall'episodio 62 (decimo di \"Hetalia World Series\") la sigla finale \u00e8 , anch'essa cantata in diverse versioni dai vari personaggi. Per \"Hetalia - The Beautiful World\" la sigla finale \u00e8 invece , cantata di nuovo da Italia/Daisuke Namikawa. Dopo la sigla finale pu\u00f2 esserci un'altra scena, e talvolta ci sono le anticipazioni dell'episodio successivo.\nPersonaggi.\nPi\u00f9 di quaranta Paesi sono stati personificati. Solo alcuni di questi possiedono un nome proprio, la maggior parte sono infatti identificati con il nome della nazione che rappresentano, e anche quelli che hanno un nome proprio di solito sono chiamati con il nome della nazione. I nomi ufficiali sono stati scelti dall'autore.\nPotenze dell'Asse.\nQuesta nazione \u00e8 allegra ed energica, oltre a vantare nobili origini: Feliciano (noto anche come Italia Veneziano) \u00e8 infatti il nipote dell'Impero Romano, ovvero il coraggioso guerriero che in passato riusc\u00ec a conquistare il mondo.\nFeliciano ha ereditato dal nonno il talento per l'arte, ma nessun'altra abilit\u00e0.\nL'Italia del Nord appare come un ragazzo dai capelli castani, con un ciuffo arricciolato sulla sinistra. Caratterialmente, Feliciano \u00e8 un donnaiolo eternamente distratto, ma pigro e decisamente codardo (ha sempre con s\u00e9 un'immancabile bandiera bianca). Ha un tic verbale, infatti di tanto in tanto pronuncia un curioso suono, simile a un \"Ve\". La sua pi\u00f9 grande passione \u00e8 il cibo, specialmente la pasta e la pizza, nonostante la sua cucina vanti l'influenza di molte altre parti d'Europa. Per completare lo stereotipo, in un'immagine appare di fianco a Germania e Giappone armato di mandolino.\nDurante l'infanzia, Feliciano viene confuso per una bambina e si ritrova a lavorare con una cameriera nella casa di Sacro Romano Impero. Questi, bambino a sua volta, si innamora di Feliciano.\nIl carattere smidollato di Italia del Nord/Feliciano lo espone a dubbi ed indecisioni, e gli causa non pochi problemi, che spesso dovranno essere risolti da Germania/Ludwig.\nFeliciano ha un fratello maggiore, Italia del Sud, noto anche come Lovino Vargas (\u30ed\u30f4\u30a3\u30fc\u30ce\u30fb\u30f4\u30a1\u30eb\u30ac\u30b9 \"Rov\u012bno Varugasu\"),chiamato spesso anche \" Romano\", che ha il ciuffo sul lato destro della testa. Secondo quanto affermato da Himaruya, la personalit\u00e0 di Lovino si riflette nei suoi capelli, entrambi aspetti \"pi\u00f9 scuri\" rispetto a quelli del fratello. Nonostante si atteggi da duro, alla fine Lovino risulta anche lui pigro, vigliacco e \"inutile\" come suo fratello.\nMeno abile nell'industria di Feliciano, la sua economia \u00e8 incentrata sulle specialit\u00e0 culinarie e sull'agricoltura. Ha difficolt\u00e0 a relazionarsi con gli uomini, ma \u00e8 molto cortese con le donne, da piccolo era innamorato di Belgio e aveva un rapporto un po' ambiguo con il suo padrone Spagna del quale anche se non lo ammette \u00e8 piuttosto affezionato e legato.\nLovino \u00e8 piuttosto chiuso, rifiuta tassativamente qualunque cibo straniero, contrariamente al fratellino, non sopporta la maggior parte delle altre nazioni.\nIn particolare, non sopporta Francia e teme Germania, che accusa di essere la causa dei suoi problemi, in particolare lo incolpa di allontanarlo dal fratello, dato che Germania/Ludwig trascorre molto tempo con Feliciano.\nIn una nota Himaruya afferma che Lovino \u00e8 afflitto dal problema della mafia: questo \u00e8 il motivo del suo modo cos\u00ec cupo e distorto di intendere le relazioni sociali. Nonostante tutto, Lovino, avendo un carattere molto pi\u00f9 forte e deciso di quello del fratellino, tenta in tutti i modi di sconfiggerla. Ha una buona affinit\u00e0 con Spagna, con cui ha trascorso quasi tutta l'infanzia, ereditandone la religione e la cultura e il temperamento.\nQuesta nazione \u00e8 un affidabile lavoratore ed estremamente fedele alle regole. Questo rigore spinge Ludwig a non tollerare il minimo errore, n\u00e9 da parte sua, n\u00e9 da parte degli altri. Allena i suoi sottoposti nonch\u00e9 alleati a seguire il suo modello, purtroppo senza ottenere risultati significativi. Fisicamente, Germania/Ludwig \u00e8 un uomo dai corti capelli biondi, gli occhi azzurri ed un fisico atletico.\nAll'inizio della serie non \u00e8 molto amichevole ma con il proseguire della storia stringe una significativa amicizia con Feliciano. L'Italia del Nord e la Germania condividono infatti la passione di preparare biscotti. Nonostante la loro amicizia, spesso Feliciano finisce per mettere Ludwig in forte imbarazzo: nell'anime rivela candidamente la grande passione di Ludwig per il materiale erotico.\nNell'opera viene citata la figura storica del F\u00fchrer, che Ludwig descrive come il proprio \"pazzo comandante\".\nIl Giappone appare come un paese stakanovista, serio, abile nei lavori manuali (specialmente la costruzione di modellini e gadget ispirati a vari anime).\nPurtroppo, Giappone/Kiku non ha grande esperienza del mondo esterno, ma cerca di compensare tale mancanza: si applica molto per conoscere meglio nemici ed alleati. Quest'apertura \u00e8 per\u00f2 difficile per lui: Giappone/Kiku detesta il contatto fisico e per instaurare dei legami, necessita di molto tempo. Talvolta il suo modo di comportarsi ricorda quello su una persona anziana.\nFisicamente, Kiku non si discosta dalla maggior parte dei giapponesi: ha capelli nerissimi ed una corporatura magra, oltre ad essere di bassa statura. Il suo linguaggio si contraddistingue per essere molto distaccato e, se interpellato, Kiku fornisce risposte volutamente vaghe o preparate con largo anticipo.\nForze Alleate.\nL'America \u00e8 una nazione di pionieri, Alfred \u00e8 stato tirato su come colonia da Inghilterra/Arthur, contro il quale si \u00e8 poi ribellato, reclamando la propria indipendenza. Alfred \u00e8 estremamente ottimista, pieno di energia. Si considera un autentico eroe e come tale, \u00e8 sempre pronto a ficcare il naso negli affari altrui, sia da solo che affiancato dai suoi alleati, ai quali si diletta ad esporre (o imporre) le proprie idee, senza prestare attenzione ai loro consigli.\nHa una pessima conoscenza della geografia e prova un timore irrefrenabile verso fantasmi ed entit\u00e0 soprannaturali, ad inquietarlo maggiormente, sono tuttavia le sfere di luce nelle fotografie, che egli crede essere dischi volanti. A questo proposito, \u00e8 buffo che pur proclamandosi un grande eroe, non si sia mai accorto che spesso, un certo Tony, gli compare in casa e che, neanche a dirlo, questi abbia le sembianze di un alieno di Roswell.\nAlfred adora rosolare hamburger e rimpinzarsi dei suoi classici cibi da Fast Food. La sua creativit\u00e0 non si esprime solo in cucina, infatti Alfred ha inventato molti marchingegni, purtroppo destinati a fallire.\nInghilterra ha uno scheletro nell'armadio: prima di diventare il gentiluomo che noi tutti conosciamo, Arthur era infatti un vero e proprio pirata ed il suo pi\u00f9 grande sollazzo era tormentare la Spagna (riferimento alla figura storica del pirata Francis Drake). Oggi, Arthur ha cambiato decisamente stile, diventando fine ed elegante, ma ahim\u00e8 totalmente inetto ai fornelli, fatta eccezione per il t\u00e8, del quale \u00e8 un accanito consumatore. \u00c8 contraddistinto da grosse sopracciglia.\nNon ha un buon rapporto con Francia/Francis e Russia/Ivan e spesso \u00e8 critico nei confronti di America/Alfred, soprattutto dopo che questi gli si \u00e8 ribellato, diventando indipendente.\nArthur \u00e8 fermamente convinto dell'esistenza degli unicorni e di altre creature magiche, crede di riuscirle a vedere e si chiede perch\u00e9 gli altri non le vedano.\nLa Francia \u00e8 stata una grande e potente nazione, almeno fino alla morte di Napoleone Bonaparte: dopo questa sciagura infatti, Francis \u00e8 diventato totalmente negato con le armi e l'arte bellica. Fortunatamente, Francia/Francis riesce a tirare avanti attirando molti turisti grazie al suo vino pregiato e la sua cucina prelibata.\nEsteticamente, Francis appare come un bel giovane con lunghi capelli biondi ed il pizzetto, cura molto il suo \"look\" e non manca mai di portare con s\u00e9 una rosa rossa, simbolo dell'amore. Questo sentimento \u00e8 l'ossessione di Francia/Francis, che non manca mai di infilare dei commentini piccanti o di fare delle avance a carattere sessuale a tutte le altre nazioni. Ha chiesto a Inghilterra di sposarlo, nonostante abbia degli antichi asti con quest'ultimo.[Da ricordare che nell'universo di Hetalia, per matrimonio si intende formare un'alleanza tra due Nazioni, che si ritrovano a condividere il medesimo governo].\nI due litigano spessissimo, in particolare, Francis si diverte a provocare Arthur (si diverte a provocarlo chiamandolo \"teppistello\").\nA dispetto del viso infantile e innocente, Russia/Ivan \u00e8 la pi\u00f9 alta e possente delle nazioni. Il suo viso ed i suoi modi gentili sono in verit\u00e0 una maschera: la sua psiche \u00e8 stata segnata da una storia imbrattata di sangue.\nPersonaggi con storie affini, che passano cio\u00e8 dall'innocenza alla malvagit\u00e0 a causa di eventi tragici, sono chiamati nei manga yangire.\nLe nazioni confinanti hanno gran timore della Russia, in particolar modo Lettonia. Ivan, che non si separa mai dalla fida sciarpa e dalla sua fiasca di vodka, promette minacciosamente che un giorno \"tutti diventeranno una cosa sola con la madre Russia\".\nQuando \u00e8 molto arrabbiato pronuncia la parola \"kolkolkolkol\" ripetutamente.\nL'unico paese di cui sembra aver paura \u00e8 la Bielorussia, una sorella minore pericolosa quasi quanto lui, che lo perseguita per convincerlo a sposarla! D'altro canto, Russia/Ivan perseguita spesso la sorella maggiore Ucraina, che gli deve molti soldi per i rifornimenti di gas ed altre risorse energetiche.\nDella purezza di un tempo, Ivan conserva solo la passione per i girasoli.\nLa Cina/Yao \u00e8 una delle nazioni pi\u00f9 antiche ed ha aiutato Giappone/Kiku quando questi era ancora una nazione emergente. \u00c8 sempre accompagnato da un piccolo panda e termina tutte le frasi con il suffisso \"Aru\" (tranne quando parla ad Inghilterra/Arthur, in quel caso il suffisso usato \u00e8 \"Ahen\", ovvero \"Oppio\", probabile riferimento alla guerra dell'oppio).\nWang indossa gli abiti tipici del suo paese ed i suoi capelli scuri sono raccolti in un lungo codino, particolare che fa erroneamente pensare (anche sentendo la sua voce) che si tratti di una ragazza. Di tanto in tanto lo si vede combattere con un wok, una tipica pentola da cucina cinese.\nCina/Wang \u00e8 ossessionato dal cibo ed \u00e8 anche un grande fan di \"Shinatty-chan\" una parodia della gattina Hello Kitty.\nIl suo diretto superiore \u00e8 un drago cinese.\n\u00c8 raramente visto e fa poche apparizioni rispetto al resto dei membri delle Forze Alleate, quasi nessuno lo nota per il fatto che \u00e8 quasi da tutti scambiato dal fratello America.\nAltri personaggi.\nAustria/Roderich appare come un giovane virtuoso del pianoforte. Ha un neo vicino al labbro inferiore e i capelli castano scuro. Ha ricciolo rivolto verso l'alto che chiama Mariazell e porta gli occhiali. Quando era bambino (come si vede nell'episodio \"Chibitalia\"), indossava una giacca fucsia e dei pantaloni viola. Nell'anime di Hetalia, il colore della sua giacca \u00e8 stato cambiato da fucsia in blu e mentre i pantaloni sono neri, per abbinare i vestiti di quando era piccolo a quelli che indossa una volta cresciuto.\nPur essendo nato per combattere, da bambino era troppo debole per farlo, quindi veniva assistito da Svizzera, il suo migliore amico. Nonostante il suo aspetto di alta classe, Roderich \u00e8 molto frugale. Ha contribuito a crescere Italia e ad accrescere il suo potenziale quando divenne propriet\u00e0 del Sacro Romano Impero.\nIl Belgio \u00e8 rappresentato da una ragazza. Poco \u00e8 stato rivelato su di lei, eccetto che \u00e8 la seconda di tre fratelli, il maggiore \u00e8 Paesi Bassi (viene chiamato Olanda nel manga) e il pi\u00f9 giovane Lussemburgo. I suoi corti capelli sono biondi, legati con un nastro. Talvolta, tuttavia, sono colorati castani o rossi. L'abbigliamento del personaggio \u00e8 in stile europeo. Quand'era piccolo Lovino aveva una cotta per lei. Ad oggi i due hanno una forte amicizia.\nLiechtenstein \u00e8 una ragazza. In Hetalia, Svizzera l'ha adottata come sorellina dopo averla salvata. L'episodio \u00e8 ispirato alla realt\u00e0 storica: dopo la prima guerra mondiale la Svizzera si dimostr\u00f2 solidale verso il Liechtenstein, aiutando il paese a riprendersi dalla crisi economica del dopoguerra.\nLa ragazza ha i capelli biondi a caschetto simili a quelli del fratello (in precedenza aveva delle trecce), mentre i suoi occhi sono verde acqua. Lei ed il fratello sono spesso raffigurati con uniformi simili, tuttavia Liechtenstein indossa anche un pi\u00f9 femminile abito violetto, corredato di un nastro blu scuro tra i capelli.\nSvizzera \u00e8 rappresentato come un ragazzo alquanto basso, biondo e occhi verdi. Da piccolo, era amico di Austria/Roderich, ma la loro amicizia fin\u00ec con l'ascesa al trono d'Austria degli Asburgo; tuttavia rinnega il suo rapporto passato con Austria/Roderich. Svizzera parla di un passato molto difficile, fra miseria, fame e povert\u00e0, in cui era costretto a vivere come mercenario. Mantiene sempre uno stato di neutralit\u00e0, che lo ha portato a diventare una delle nazioni pi\u00f9 ricche. Ha una vera e propria passione per il risparmio di denaro. Il suo carattere varia a seconda delle persone che ha di fronte: \u00e8 infatti molto protettivo nei confronti della sorella Liechtenstein, ma diventa piuttosto nervoso in presenza di Austria/Roderich. Di solito, indossa un uniforme militare verde con due croci bianche sulle spalle, e un berretto.\nLituania \u00e8 il componente pi\u00f9 anziano dei Paesi Baltici. Appare come un ragazzo gentile e timido dagli occhi celesti (ma che nel manga sono verdi). Ha i capelli lunghi castano chiaro e in genere indossa un'uniforme verde. Un tempo viveva insieme a Polonia, ma i due sono stati divisi quando Russia li sconfisse, decidendo di prendersi Lituania.\nToris/Lituania, come Raivis/Lettonia ed Eduard/Estonia, \u00e8 tuttora molto intimorito da Russia. Sembra invece andare d'accordo con America e Polonia, verso cui si mostra piuttosto protettivo, nonostante questi spesso lo infastidisca.\nLa sua schiena \u00e8 ricoperta di cicatrici, segno del lungo periodo in cui \u00e8 stato sotto il dominio di Russia. Trova carina Natalia/Bielorussia, la sorellina di Ivan/Russia.\nLettonia/Raivis \u00e8 il pi\u00f9 giovane dei Paesi Baltici. \u00c8 un ragazzino dai capelli biondo scuro e gli occhi azzurri (viola nel manga) che piange e trema quasi sempre, specialmente in presenza di Russia. Egli \u00e8 infatti terrorizzato da Ivan/Russia, che spesso lo infastidisce e preme la mano sulla sua testa. Questo, a suo dire, \u00e8 causa della sua bassa statura (dovrebbe essere 10\u00a0cm pi\u00f9 alto).\nHa sempre desiderato avere dei fratelli, e per questo cerca di avere tale rapporto con Lituania ed Estonia, che per\u00f2 non sembrano esserne molto entusiasti.\n\u00c8 amico di Sealand, per il quale cerca di essere un fratello maggiore, anche se le sue stesse insicurezze gli rendono difficile questo ruolo.\nTerzo ed ultimo componente dei Paesi Baltici, Estonia \u00e8 un ragazzo dagli occhi verdi e i capelli biondi e corti. Porta gli occhiali ed indossa un'uniforme verde simile a quella di Lituania. \u00c8 un grande appassionato di elettronica e computer e, pur essendo anch'egli intimorito da Russia, pare essere il pi\u00f9 fortunato nell'evitare le sue angherie. \u00c8 protettivo nei confronti di Lettonia, ed \u00e8 il migliore amico di Finlandia.\nPare che l'aspetto di Estonia sia ispirato a quello dello stesso Himaruya.\nFratello maggiore di Ludwig (Germania). Ha i capelli biondo cenere e gli occhi rosso/viola. Narcisista ed estremamente sicuro di s\u00e9, ama importunare Austria e Ungheria ed ha una grande ammirazione per i fratelli Italia. La sua vera natura \u00e8 quella di un soldato puntuale e diligente, anche se la sua maleducazione lo maschera. Porta sempre con s\u00e9 un uccellino di nome Gilbird e possiede numerosi diari dove \u00e8 narrata la sua infanzia. Anche se non appare spesso, e non vuole dimostrarlo, si pu\u00f2 intuire che Prussia \u00e8 estremamente solo, a causa del suo brutto carattere, e la sua unica compagnia sembra essere il fratello Ludwing, con cui condivide la passione della birra.\n\u00c8 un ragazzo allegro e spensierato. Ha i capelli corti color castano scuro e gli occhi verdi. Generalmente adotta modi gentili e contenuti, ma quando si arrabbia diviene una furia incontenibile! Ha allevato Romano, cedutogli da Austria che invece ha tenuto con s\u00e9 Feliciano, cercando, inutilmente, di fargli assimilare la lingua e la cultura spagnola, con l'unica eccezione d'averlo fatto innamorare dei pomodori. Seppur Lovino sia stato spesso ribelle e brusco nei suoi confronti, Spagna vi si \u00e8 affezionato moltissimo, tanto da difenderlo dalle mire di Impero Ottomano e da Francia e da condividere con lui la propria cultura.\nDa piccola era una nazione nomade con atteggiamenti da maschiaccio: non a caso, fino alla pubert\u00e0, era convinta di essere un ragazzo.\nUngheria \u00e8 appassionata di cavalli da sella, e porta sempre con s\u00e9 una padella di ghisa da usare come arma, come ben sanno Francia/Francis e Prussia/Gilbert.\nHa gli occhi verdi e lunghi capelli castano chiaro, anche se in alcune raffigurazioni sono biondi. In un vecchio post sul suo blog, Hidekazu Himaruya ha raccontato che originariamente Ungheria sarebbe dovuta essere un personaggio maschile, travestito. Tuttavia, questo ruolo \u00e8 passato a Polonia (che in qualche vignetta appare vestito da donna, di solito per provocare Toris/Lituania) cos\u00ec Ungheria \u00e8 diventata a tutti gli effetti la prima ragazza della serie.\nLa Polonia \u00e8 rappresentata da un personaggio allegro e impulsivo. All'inizio della serie Feliks/Polonia \u00e8 un poco egoista, ma fortunatamente con il tempo leviga quest'aspetto del suo carattere.\nQuando incontra un estraneo, inizialmente lo tratta con timore, ma una volta abituato, inizia a mostrare al nuovo venuto fin troppa confidenza, finendo quasi per infastidirlo. Diverse volte, nelle strisce e nell'anime, ha dichiarato di aver dipinto la sua casa di rosa, forse in riferimento ai colori della bandiera polacca, che \u00e8 rossa e bianca.\nFeliks ha gli occhi verdi, e capelli biondo chiaro a caschetto. Indossa un'uniforme verde, spesso con l'aggiunta di una sorta di mantellina (anch'essa verde) che gli ricopre le spalle. Ha il vizio di ripetere in continuazione le parole \"tipo, totalmente\" quando parla.\n\u00c8 un grande amico di Italia Veneziano/Feliciano ed in passato ha avuto un profondo legame con Toris/Lituania.\n\u00c8 un personaggio calmo e rilassato oltre l'inverosimile, amante dei gatti, della filosofia e della mitologia. Porta capelli medio-lunghi color castano scuro ed occhi color verde oliva. In genere, passa il proprio tempo a dissotterrare antichi resti appartenuti a sua madre, l'Antica Grecia, di cui parla sempre con ammirazione e rispetto, e a dormire. \u00c8 un buon amico di Giappone ma \u00e8 in pessimi rapporti con Turchia, con il quale ha sempre accese diatribe.\nMedia.\nManga.\nIl manga, originariamente pubblicato via internet, \u00e8 stato poi pubblicato in tank\u014dbon da Gentosha Comics a partire dal 28 marzo 2008. Dal 24 settembre 2011 viene pubblicato anche sulla rivista Comic Birz. In Italia il manga \u00e8 pubblicato da J-Pop, divisione di Edizioni BD; il primo volume \u00e8 uscito il 28 ottobre 2011 in occasione del Lucca Comics &amp; Games.\nIl manga \u00e8 uno yonkoma, cio\u00e8 organizzato a strisce di quattro vignette che si leggono dall'alto in basso.\nAnime.\nUn adattamento anime di 26 episodi, dal titolo originale , fu annunciato il 24 luglio 2008.\nDiretto da Bob Shirohata (\"Gravitation\", \"Diamond Daydreams\") ed animato dallo Studio Deen, originariamente fu concepito per essere trasmesso sul canale Kids Station dal 24 gennaio 2009, ma successivamente si abol\u00ec l'idea. La cancellazione della trasmissione fu dovuta ad una protesta di numerosi coreani che sostenevano che la rappresentazione della Corea nell'anime fosse offensiva, anche se in realt\u00e0 il personaggio della Corea non compare nell'anime. Kids Station cit\u00f2 \"varie circostanze\" dietro alla cancellazione dell'anime, senza dare ulteriori informazioni al riguardo. L'anime, comprese le altre stagioni, fu quindi trasmesso solo su internet: gli episodi, di 5 minuti l'uno, venivano pubblicati sul sito Animate.tv prima per i telefoni cellulari e tre giorni dopo per i computer con ogni episodio disponibile per otto giorni. Dal mese di luglio 2010 l'anime cominci\u00f2 ad essere trasmesso in TV dal canale BS11 con strisce di cinque o sei episodi per volta.\nLa seconda stagione della serie consta di altri 26 episodi trasmessi dal 24 luglio 2009, per un totale di 52.\nLa terza stagione \u00e8 stata trasmessa a partire dal 26 marzo 2010 e conta 24 episodi, la quarta \u00e8 stata trasmessa dal 10 settembre 2010 al 21 febbraio 2011 e conta altri 24 episodi. La terza e la quarta stagione sono intitolate . Gli episodi delle prime quattro stagioni sono in tutto 100. Di questa serie sono stati prodotti anche 4 OAV. Inoltre, il 5 giugno 2010 \u00e8 stato distribuito nei cinema giapponesi un film della durata di 77 minuti, intitolato .\nDopo una pausa di quasi due anni, una quinta stagione di 20 episodi intitolata \u00e8 iniziata il 25 gennaio 2013.. Di questa stagione sono anche usciti 4 episodi extra e 1 special.\nSono stati prodotti anche alcuni episodi speciali: il primo \u00e8 una versione-episodio intero della sottotrama ed \u00e8 stato trasmesso il 12 marzo 2010 fra la seconda stagione e la terza. Esso \u00e8 stato poi incluso in un DVD chiamato \"Hetalia Fan Disk\" uscito il 25 maggio 2010 insieme ad un episodio speciale che continua la storia di Prussia e Ungheria bambini vista nel primo episodio di \"World Series\", intitolato e ad una versione-episodio intero della sottotrama . Nella pausa fra la quarta e la quinta stagione, tre episodi extra di \"World Series\" sono stati pubblicati in streaming, sempre sui cellulari e tre giorni dopo sui computer, rispettivamente il 25 marzo, il 22 luglio e il 16 settembre 2011.\nLa serie \u00e8 stata acquistata per la distribuzione in Italia da Yamato Video, che la pubblicher\u00e0 sul canale di YouTube \"Yamato Animation\" nel 2014 con il titolo di \"Incapacitalia\", doppiata in italiano.\nDal 3 luglio 2015 \u00e8 partita la sesta stagione dal titolo . Nel primo episodio di questa serie i vari stati sono stati rappresentati da gatti anzich\u00e9 da personaggi in carne ed ossa. Di questa stagione sono anche usciti 3 episodi extra e uno special.\nFilm.\n\u00c8 stato prodotto un lungometraggio animato ispirato alla serie, intitolato , uscito nelle sale giapponesi il 5 giugno del 2010. Il 26 gennaio 2011 \u00e8 stato pubblicato il DVD sul mercato giapponese.\nVideogioco.\n \u00e8 il titolo del videogioco per PlayStation Portable pubblicato il 24 marzo 2011. Il gioco mostra le nazioni in una specie di \"realt\u00e0 alternativa\" in cui i protagonisti si ritrovano studenti di un'accademia, la World Academy W. \u00c8 stato sviluppato da Otomate e pubblicato da Idea Factory.\nDrama CD.\nDa \"Hetalia\" sono stati tratti anche dei drama CD. Essi hanno un titolo in giapponese, oppure un titolo inglese scritto in katakana, ma sulla copertina \u00e8 indicato di solito il titolo in inglese scritto in lettere occidentali, a volte diverso."}
{"id": "2473767", "revid": "486946", "url": "https://it.wikipedia.org/wiki?curid=2473767", "title": "Galassia Radicale", "text": ""}
{"id": "2473768", "revid": "466539", "url": "https://it.wikipedia.org/wiki?curid=2473768", "title": "Hung - Ragazzo squillo", "text": "Hung - Ragazzo squillo (\"Hung\") \u00e8 una serie televisiva statunitense, trasmessa su HBO a partire dal 28 giugno 2009. La regia dell'episodio pilota della serie \u00e8 stata affidata ad Alexander Payne. Il 1\u00ba settembre 2010 HBO ha rinnovato la serie per una terza stagione. Il 20 dicembre 2011, a causa dei bassi ascolti ottenuti dalla terza stagione, la serie \u00e8 stata cancellata.\nLa serie viene trasmessa in prima visione per l'Italia dal 12 novembre 2009 sul canale satellitare Sky Uno.\nTrama.\nRay Drecker \u00e8 un'ex stella dello sport che in seguito a un infortunio che gli stronca la carriera si riduce ad essere l'allenatore della squadra di un liceo di Detroit. Oltre al magro stipendio, Ray deve affrontare il divorzio dalla moglie Jessica, ex reginetta di bellezza risposatasi con un ricco dermatologo, l'incendio della sua casa per colpa di un corto circuito e il successivo abbandono da parte dei figli Darby e Damon. In piena crisi finanziaria, Ray comincia a frequentare una serie di seminari, intitolati \"Unleash Your Inner Entrepreneur\" (\"Dai sfogo all'imprenditore che c'\u00e8 in te\"), dove gli viene consigliato di trovare e usare il proprio strumento vincente. Ray riesce a pensare soltanto a un dono datogli da madre natura: \u00e8 sessualmente superdotato (in inglese, \"hung\"): Il suo pene misura 9 pollici che \u00e8 23 cm. Decide cos\u00ec di diventare un escort. A dargli una mano a promuoversi ci sar\u00e0 Tanya, una sua ex fiamma incontrata al seminario.\nPremi e candidature.\nCasting Society of America\nDorian Awards\nEmmy Awards\nGolden Globe\nSatellite Awards\nWriters Guild of America"}
{"id": "2473775", "revid": "25451124", "url": "https://it.wikipedia.org/wiki?curid=2473775", "title": "Francesco Vannozzo", "text": ""}
{"id": "2473778", "revid": "587852", "url": "https://it.wikipedia.org/wiki?curid=2473778", "title": "Nuoto alla XXIV Universiade", "text": "Le competizioni di nuoto della XXIV Universiade si sono svolte a Bangkok, , dal 9 al 14 agosto 2007."}
{"id": "2473788", "revid": "287204", "url": "https://it.wikipedia.org/wiki?curid=2473788", "title": "Pseudoperonospora cubensis", "text": "La peronospora delle cucurbitacee (Pseudoperonospora cubensis) \u00e8 tra le principali malattie fogliari di zucca, zucchino, melone, anguria, cetriolo e cucurbitacee in genere, sia in coltura protetta che in pieno campo.\nDistribuzione geografica.\n\"Pseudoperonospora cubensis\" \u00e8 diffusa in tutto il mondo, con attacchi particolarmente gravi in zone a clima temperato caldo o tropicale. Ha particolare virulenza nelle zone del bacino mediterraneo come Nord Africa, Grecia e Medio Oriente.\n\u00c8 stata osservata per la prima volta a Cuba nel 1868; in Italia \u00e8 stata segnalata per la prima volta in Umbria nel 1972 su melone.\nOspiti.\n\"Pseudoperonospora cubensis\" \u00e8 stata osservata su pi\u00f9 di 40 specie, distribuite in circa 20 generi di cucurbitaceae; in particolare 10 ospiti appartengono al genere Cucumis. Studi recenti, hanno individuato ulteriori specie di \"Cucumis\" suscettibili.\nTra le specie attaccate di particolare gravit\u00e0 sono i danni causati sui generi \"Cucurbita\", \"Cucumis\" e \"Citrullus\", ai quali appartengono specie di rilevante importanza economica.\nSono state segnalate 5 razze fisiologiche di \"Pseudoperonospora cubensis\", in base al livello di compatibilit\u00e0 tra il patogeno e le specie ospiti. Tutte le razze fisiologiche hanno rilevato un'elevata compatibilit\u00e0 con cetriolo e melone, ma una compatibilit\u00e0 pi\u00f9 bassa con anguria e zucca. Recentemente, In Israele, \u00e8 stata descritta una sesta razza fisiologica, altamente compatibile con cetriolo, zucca e melone e poco compatibile con anguria.\nSintomatologia ed identificazione.\n\"Pseudoperonospora cubensis\" \u00e8 un patogeno obbligato e biotrofico, specifico su cucurbitaceae che cresce nello spazio intercellulare dei tessuti dell'ospite. \nI sintomi iniziali sono rinvenibili sulla pagina superiore delle foglie e appaiono come piccole macchie poligonali delimitate dalle nervature fogliari, di colore grigio chiaro. Successivamente tendono a diventare color giallo brillante. Le foglie colpite, negli stadi iniziali, appaiono quindi con macchie simili ad un mosaico. In seguito le macchie tendono ad ingrandirsi, a confluire e a necrotizzare assumendo una colorazione brunastra. A questo punto la foglia dissecca e si incurva, rimanendo per\u00f2 attaccata al fusto tramite il picciolo.\nLa sintomatologia sulle foglie pu\u00f2 variare a seconda della specie attaccata; su melone e anguria, le macchie fogliari possono essere meno distinte, con margini poco definiti.\nSe le condizioni ambientali sono favorevoli, nella pagine inferiore delle foglie, in corrispondenza delle macchie appare una muffetta di colore grigiastro - viola che rappresenta la sporulazione del microrganismo, costituita dai rami sporangiofori che erompono attraverso gli stomi.\nIn genere i sintomi sono pi\u00f9 evidenti sulle foglie, ma possono essere colpiti anche piccioli, stelo e cotiledoni. Sui fiori si osserva l'aborto e l'arresto dello sviluppo.\nLe piante colpite possono presentare crescita stentata, vegetazione disseccata o anche morte precoce se sono infettate molto giovani. La maturazione dei frutti risulta compromessa con abbassamento della produzione e della qualit\u00e0, in quanto la riduzione della capacit\u00e0 fotosintetica della pianta si riflette in un minor accumulo di zuccheri. Pi\u00f9 le infezioni sono precoci, pi\u00f9 le ripercussioni sulla produzione saranno gravi. Raramente i frutti appiono deformati e con macchie idropiche.\n\"Pseudoperonospora cubensis\" presenta rami sporangiofori biramificati e terminanti in un sottile apice ricurvo.\nGli sporangi, inseriti singolarmente sugli sporangiofori, sono ovoidali \u2013 ellittici, e misurano 20 \u2013 40 x 14 \u2013 25\u00a0\u00b5m. All'estremit\u00e0 distale \u00e8 presente una papilla. Essi producono zoospore reniformi, biflagellate con diametro di 10 - 13\u00a0\u00b5m.\nLe oospore misurano 20 \u2013 40\u00a0\u00b5m di diametro ma sono prodotte solo raramente. Il micelio \u00e8 ialino, cenocitico e intercellulare, con ife dal diametro di 5,4 - 7,2\u00a0\u00b5m.\nBiologia ed epidemiologia.\n\"Pseudoperonospora cubensis\" sverna come micelio su cucurbitaceae spontanee che fungeranno da fonte di inoculo. Le oospore sono state osservate raramente e la loro importanza nella diffusione della malattia \u00e8 limitata. Pu\u00f2 inoltre essere propagata tramite semente infetta. I propaguli possono essere trasportati dal vento, dagli schizzi di pioggia, dagli attrezzi agricoli dai vestiti e dalle mani degli operatori. Predilige climi umidi e temperature fresche, ma pu\u00f2 sopportare brevi periodi con temperature elevate. Lunghi periodi caldi e secchi bloccano la diffusione della malattia.\nLa propagazione agamica avviene tramite formazione sugli sporangiofori di sporangi prodotti in condizioni di umidit\u00e0 relativa dell'aria del 100% per almeno 6 ore con una temperatura di 15 \u2013 20\u00a0\u00b0C. Gli sporangi germinano, rilasciando 2-15 zoospore mobili che, trasportate dal vento o dagli schizzi d'acqua, giungono su tessuti recettivi; quindi si dirigono verso gli stomi fogliari e in presenza di un velo d'acqua per almeno 2 ore a 20 \u2013 25\u00a0\u00b0C germinano emettendo un tubulo germinativo che penetra nello stoma e inizia a colonizzare la foglia. Il periodo di incubazione, prima che siano visibili i sintomi \u00e8 di 3 \u2013 12 giorni a seconda della densit\u00e0 di inoculo, della temperatura e dell'umidit\u00e0.\nLa maggior parte della sporulazione avviene di notte, mentre la massima dispersione delle spore si ha al mattino.\nLa malattia \u00e8 favorita da temperature di 15 \u2013 25\u00a0\u00b0C e 18 ore di luce; se le temperature superano i 30\u00a0\u00b0C la propagazione del patogeno subisce una forte inibizione.\nLotta.\nLa difesa dalla peronospora delle cucurbitacee presenta alcuni punti critici che dipendono da alcune caratteristiche proprie delle specie coltivate e dalle tecniche colturali seguite. In particolare rappresentano un problema l'elevato tasso di sviluppo vegetativo, che comporta un alto numero di interventi per proteggere gli organi neo-formati e il portamento prostrato di alcune specie, come il melone e l'anguria che durante il trattamento fungicida rende difficoltosa la bagnatura di tutte le parti della vegetazione. \u00c8 quindi importante avvalersi congiuntamente delle tecniche agronomiche e chimiche di lotta.\nLotta agronomica.\nLa prevenzione \u00e8 un elemento fondamentale per la lotta alla peronospora delle cucurbitacee e deve essere volta ad evitare l'instaurarsi di condizioni ambientali favorevoli al patogeno.\nSe le condizioni ambientali sono favorevoli, diventa per\u00f2 molto difficile ottenere un buon contenimento della malattia semplicemente avvalendosi di tecniche agronomiche e preventive. Diventa quindi indispensabile ricorrere alle tecniche di difesa chimica.\nLotta chimica.\nUn grande limite della difesa chimica su cucurbitacee \u00e8 il rispetto degli intervalli di sicurezza, in quanto la raccolta viene eseguita scalarmente, a volte anche con cadenza giornaliera. \u00c8 quindi fondamentale disporre di fungicidi efficaci e con un breve intervallo di sicurezza. Tra i principi impiegabili si ricordano:\nI formulati contenenti principi attivi appartenenti al gruppo dei QoI come azoxystrobin e famoxadone stanno mostrando una progressiva perdita di efficacia in questi ultimi anni, dovuta allo sviluppo di resistenze da parte del patogeno."}
{"id": "2473790", "revid": "767487", "url": "https://it.wikipedia.org/wiki?curid=2473790", "title": "Episodi di Hung - Ragazzo squillo (prima stagione)", "text": "La prima stagione della serie televisiva Hung - Ragazzo squillo \u00e8 stata trasmessa in prima visione su HBO dal 28 giugno al 13 settembre 2009. In Italia \u00e8 stata trasmessa sul canale Sky Uno dal 12 novembre al 17 dicembre 2009."}
{"id": "2473792", "revid": "599013", "url": "https://it.wikipedia.org/wiki?curid=2473792", "title": "Pascal Bieler", "text": ""}
{"id": "2473793", "revid": "767487", "url": "https://it.wikipedia.org/wiki?curid=2473793", "title": "Buck Clayton", "text": "Viene ricordato per essere stato uno dei membri principali dell'orchestra 'Vecchio Testamento' di Count Basie, oltre che uno dei portavoce delle registrazioni delle jam session orientate verso il mainstream negli anni '50. L'influenza principale fu esercitata su di lui da Louis Armstrong. La \"Penguin Guide to Jazz\" (\"Guida Penguin al Jazz\") dice che Clayton \"ha sintetizzato la maggior parte della storia dei trombettisti jazz fino al suo tempo, con brillanti toni metallici ed una destrezza apparentemente illimitata nell'improvvisazione melodica\". Clayton ha lavorato a fianco di Li Jinhui, padre della musica popolare cinese, a Shanghai. Le sue opere hanno contribuito, a lungo termine, a cambiare il corso della storia della musica in Cina, Hong Kong e Taiwan.\nOrigini.\nClayton ha iniziato a suonare il pianoforte a sei anni, per poi dedicarsi alla tromba da adolescente. Dopo gli studi superiori si trasfer\u00ec a Los Angeles. Pi\u00f9 tardi form\u00f2 una band chiamata \"14 Gentleman from Harlem\", nella quale aveva il ruolo di leader.\nCarriera a Shanghai.\nFonti differenti hanno diverse opinioni sul modo in cui Clayton fin\u00ec a Shanghai. Alcuni affermano che Clayton fu assunto da Teddy Weatherford per un lavoro nel distretto internazionale intorno alle aree del \"Canidrome\" di Shanghai.. Altri asseriscono che fosse scappato temporaneamente dagli USA per evitare gli atti di razzismo.\nDal 1934 o 1935, a seconda delle diverse fonti, fu il leader degli \"Harlem Gentlemen\" a Shanghai. La sua esperienze ad est del mondo fu unica, in quanto Clayton sub\u00ec discriminazioni dai suoi stessi connazionali della marina militare, che erano di stanza a Shanghai. Secondo numerosi resoconti, fu attaccato dai soldati durante un episodio nel quale gli furono lanciati contro dei mattoni. Al contrario, dai cinesi era considerato un membro d'\u00e8lite della societ\u00e0. Un'esponente del gruppo sociale burocratico di cui faceva parte era la moglie di Chiang Kai-shek, Soong Ching-ling, entrambi frequentatori regolari del Canidrome. Clayton avrebbe suonato un certo numero di canzoni composte da Li, adattando la scala musicale cinese a quella americana. Li impar\u00f2 molto dal jazz americano portato in Cina da Clayton. Una guida del 1935 di Shanghai proponeva Clayton e Teddy Weatherford come le principali attrazioni jazz del Canidrome. Il musicista lasci\u00f2 infine Shanghai prima del 1937 e della Seconda guerra sino-giapponese. Clayton \u00e8 considerato uno dei musicisti che ha aiutato a riempire la distanza tra la musica tradizionale cinese e la nuova ondata popolare shidaiqu/mandopop. Tuttavia, in Cina si ha un ricordo principale di Li, in quanto sarebbe successivamente morto nella Grande rivoluzione culturale.\nCarriera negli Stati Uniti.\nPi\u00f9 tardi quello stesso anno egli accett\u00f2 un'offerta dal frontman Willie Bryant a New York, ma durante il trasferimento ad est si ferm\u00f2 a Kansas City, dove fu persuaso a restare da Count Basie, la cui orchestra aveva residenza ufficiale al \"Reno Club\", nella quale prese il posto di trombettista lasciato vacante da Hot Lips Page. Dal 1937, la \"Count Basie Orchestra\" ebbe la propria base a New York, dando a Clayton l'opportunit\u00e0 di lavorare da libero professionista negli studi di registrazione, nei quali partecip\u00f2 a delle sessioni di registrazione di Billie Holiday; fu anche presente alla sessione della \"Commodore Records\" (pi\u00f9 tardi conosciuta come \"Keynote Records\") con Lester Young. Clayton rimase con Basie finch\u00e9 non fu arruolato per la guerra nel novembre del 1943. Di stanza a \"Camp Kilmer\", vicino a New York, Clayton fu comunque in grado di partecipare a varie sessioni con personaggi famosi, alcune delle quali furono condotte da Sy Oliver.\nIl Dopoguerra.\nDopo il suo congedo con onore nel 1946, inizi\u00f2 ad occuparsi degli arrangiamenti di Count Basie, Benny Goodman ed Harry James, e divent\u00f2 membro della formazione \"Jazz at the Philharmonic\" di Norman Granz, facendo un'apparizione nell'aprile di quell'anno in un concerto con Young, Coleman Hawkins e Charlie Parker, e partecipando al primo tour nazionale negli Stati Uniti dei JATPs. In questo periodo registr\u00f2 per l'etichetta discografica \"H.R.S\". Nel 1947 torn\u00f2 a New York, ed ebbe come base il \"Caf\u00e9 Society\", nel centro della citt\u00e0. L'anno seguente si riun\u00ec a Jimmy Rushing, suo compagno tra gli alunni di Basie, al \"Savoy Ballroom\". Clayton e Rushing lavorarono occasionalmente insieme fino agli anni sessanta.\nDal settembre del 1949 egli pass\u00f2 nove mesi in Europa, come frontman della sua band in Francia. Clayton esegu\u00ec ad intermittenza negli anni seguenti delle registrazioni per l'etichetta francese \"Vogue Records\", sotto il proprio nome, quello del clarinettista Mezz Mezzrow e, per una sessione, con il pianista Earl Hines. Nel 1953, ancora in Europa, accompagn\u00f2 in tour Mezzrow; in Italia il gruppo fu inverosimilmente raggiunto da Frank Sinatra.\nIl mainstream.\nIl critico inglese Stanley Dance coni\u00f2 il termine \"mainstream\" alla fine degli anni '50 per descrivere lo stile di quei suonatori dell'epoca dello swing che si trovavano in mezzo ai campi del revivalismo e del modernismo. Clayon fu precisamente uno dei musicisti a cui questa affermazione si applicava di pi\u00f9. Nel dicembre del 1953 Clayton si imbarc\u00f2 in una serie di album di jam session per la Columbia; essi furono ideati da John Hammond, sebbene il produttore principale fu George Avakian. Le registrazioni di questi album durarono fino al 1956. Le tracce potevano sostenere la lunghezza di un LP, il nuovo formato che diede l'idea ad Hammond, ma talvolta ci\u00f2 condusse a sfortunate anomalie. La canzone che diede il titolo all'album \"Jumping at the Woodside\" fu composta da due registrazioni effettuate a quattro mesi l'una dall'altra, ed ognuna di esse aveva una sezione ritmica completamente diversa. L'album di Clayton \"Jazz Spectacular\" (insieme a Kai Winding, J. J. Johnson e con la voce di Frankie Laine), tratto da questa serie, \u00e8 amato sia dai fan del jazz che da quelli del pop. Clayton in questo periodo registr\u00f2 anche con la \"Vanguard Records\", con Hammond come produttore, le cui date furono condotte da Ruby Braff, Mel Powell e Charles Thompson.\nNel 1955 egli apparve nel \"Benny Goodman Story\", lavorando con Goodman a New York all'Hotel Waldorf-Astoria due anni pi\u00f9 tardi. Nel 1958 partecip\u00f2 a dei concerti alla \"Fiera Expo '58\" a Bruxelles insieme a Sidney Bechet; fu in tour in Europa per l'anno seguente, ed annualmente per tutto il decennio degli anni sessanta. Per l'etichetta \"Swingville\" (sussidiaria della Prestige Records) condusse due album insieme al suo collega ai tempi di Basie \"Buddy Tate\", e support\u00f2 Pee Wee Russell nella sua escursione personale per l'etichetta.\nNel 1964 egli si esib\u00ec in Giappone, Australia e Nuova Zelanda insieme ad Eddie Condon, con il quale aveva gi\u00e0 collaborato occasionalmente per diversi anni. Nei primi anni sessanta fu ospite in diverse esibizioni pubbliche della band del trombettista britannico Humphrey Lyttelton, ed in diversi album studio. Per riuscire ad ingannare la \"Unione dei Musicisti\" nel Regno Unito, fu necessario asserire che questi album furono registrati in Svizzera.\nUltimi anni.\nPoco dopo essere apparso al Jazz Festival di New Orleans nel 1969, Clayton si sottopose ad un intervento alle labbra, e dovette smettere di suonare la tromba nel 1972. Fu capace di ricominciare a suonare nel 1977 per un tour in Africa sponsorizzato dal Dipartimento di Stato, ma dovette smettere permanentemente di suonare nel 1979, sebbene continu\u00f2 a lavorare come arrangiatore. Insegn\u00f2 allo \"Hunter College\" nella \"City University of New York\" dal 1975 al 1980, e poi ancora nei primi anni ottanta.\nLa sua semi-autobiografia, \"Buck Clayton's Jazz World\", scritta con la coautrice Nancy Miller Elliott, fu pubblicata nel 1986. Quello stesso anno, la sua nuova \"Big Band\" debutt\u00f2 al Brooklyn Museum di New York, e Clayton part\u00ec con essa per un tour internazionale, contribuendo a 100 composizioni nel libro della band.\nBuck Clayton mor\u00ec nel sonno nel 1991.\nCuriosit\u00e0.\nIl padre di Clayton era un musicista amatoriale associato alla chiesa locale; fu lui che insegn\u00f2 al figlio a suonare la tromba sin da quando egli aveva sei anni. Dall'et\u00e0 di 17 anni, Clayton impar\u00f2 effettivamente a suonare la tromba, che gli fu insegnata da Bob Russell, membro della band di George E. Lee. All'inizio dei suoi vent'anni ebbe base in California, e fu brevemente membro della \"Duke Ellington's Orchestra\". Uno dei maestri di Clayton in questo periodo fu anche il trombettista Mutt Carey, il quale emerse pi\u00f9 tardi come esponente del revivalismo della costa occidentale, negli anni quaranta."}
{"id": "2473797", "revid": "1543377", "url": "https://it.wikipedia.org/wiki?curid=2473797", "title": "Ermanno Giglio-Tos", "text": "Biografia.\nDopo il liceo a Ivrea e la laurea in scienze naturali all'Universit\u00e0 degli Studi di Torino (1889), fu assistente prima di Michele Lessona al Museo di zoologia e poi di Lorenzo Camerano a quello di anatomia comparata, sempre a Torino. Nel 1902 fu nominato professore ordinario di zoologia, anatomia e fisiologia comparate all'Universit\u00e0 degli Studi di Cagliari. Insegn\u00f2 anche alle universit\u00e0 di Firenze, Pavia e ancora a Cagliari finch\u00e9 nel 1925 divenne titolare della cattedra di zoologia a Torino e direttore del Museo zoologico. Comp\u00ec studi specialistici su Diptera, Mantodea, Phasmatodea, Orthoptera e Blattodea (le sue collezioni sono custodite al Museo torinese di scienze naturali), ma fu soprattutto un teorico del cosiddetto \"materialismo biologico\" in opposizione alle teorie \"distruttive\" del darwinismo."}
{"id": "2473801", "revid": "125873511", "url": "https://it.wikipedia.org/wiki?curid=2473801", "title": "Yusuf ibn Abi Daqn", "text": "Biografia.\nNacque al Cairo intorno al 1570 e impar\u00f2 in Egitto la lingua greca e quella turca.. Nel 1595 fu inviato a Roma con una lettera di Papa Gabriele VIII di Alessandria per il Papa Clemente VIII, che attestava la sua conversione al Cristianesimo romano, per poter studiare l'italiano, approfondire il greco e imparare il latino. Si rec\u00f2 anche a Parigi e in Inghilterra. La sua conoscenza dell'arabo era tuttavia abbastanza limitata, come egli stesso confess\u00f2 a Scaliger e come fu confermato pi\u00f9 tardi da Erpenius, che studi\u00f2 sotto di lui. Erpenius, che aveva gi\u00e0 imparato un po' d'arabo con William Bedwell, comment\u00f2 a questi che Barbatus gli aveva insegnato 'molti vocaboli arabi' ma in quel 'linguaggio corrotto' (nient'altro che il dialetto) che era parlato al tempo 'dagli Egiziani e da altri'. \nViene considerato l'autore di vari testi, il pi\u00f9 famoso dei quali \u00e8 intitolato \"Historia Jacobitarum, seu Coptorum, in Aegypto, Libya, Nubia, Aethiopia\" che non \u00e8 a rigori un'opera storica, bens\u00ec un resoconto dei riti liturgici copti del tempo. Il libro fu descritto da Edward Gibbon come di \"basso valore\"."}
{"id": "2473807", "revid": "93556", "url": "https://it.wikipedia.org/wiki?curid=2473807", "title": "Grande Viabilit\u00e0 Triestina", "text": "La Grande Viabilit\u00e0 Triestina, abbreviato in GVT, \u00e8 un'infrastruttura autostradale e superstradale che connette la citt\u00e0 di Trieste alla rete autostradale italiana e slovena. Tuttavia la denominazione \"Grande Viabilit\u00e0 Triestina\" non \u00e8 assegnata a nessuna strada o autostrada. Fino al 1997 il tratto era denominato Sopraelevata di Trieste, ma ora \u00e8 composta da vari tratti con differenti denominazioni.\nLa GVT \u00e8 composta dai seguenti tratti:\nPercorso.\nLa Grande Viabilit\u00e0 Triestina ha inizio come continuazione dell'Autostrada A4 (Italia) presso lo svincolo di Sistiana, denominandosi Raccordo autostradale 13. Il raccordo prosegue fino al chilometro 16, dove si snoda il Raccordo autostradale 14, che finir\u00e0 dopo appena 1\u00a0km presso il confine di stato a Fernetti. Presso il km 21, il raccordo cambia denominazione e diventa l'Autostrada Sistiana-Rabuiese.\nDopo appena 4\u00a0km, la Grande Viabilit\u00e0 Triestina cambia di nuovo denominazione e diventa la Strada statale 202 Triestina, meglio conosciuta come \"Sopraelevata di Trieste\" oppure \"Nuova Sopraelevata\". Il tratto GVT della SS202 gode di due uscite: San Dorligo della Valle e Cattinara.\nLa terza uscita \u00e8 un proseguimento della SS202 verso il Porto di Trieste. Invece, la Grande Viabilit\u00e0 Triestina prosegue e torna alla denominazione di Autostrada Sistiana-Rabuiese, dove dopo 4\u00a0km e dopo lo svincolo per Muggia, si arriva al confine di stato con la Slovenia presso Rabuiese.\nDopo il confine, inizia la H5, una superstrada slovena a pagamento che proseguir\u00e0 per il centro abitato di Capodistria."}
{"id": "2473809", "revid": "767487", "url": "https://it.wikipedia.org/wiki?curid=2473809", "title": "Mark Campanaro", "text": "Carriera.\nNato a Toledo in Ohio da una famiglia originaria di Corleone, Campanaro gioca dapprima nella squadra della Servite High School e successivamente in quella della Universit\u00e0 della California, Santa Barbara.\nCampanaro trova fortuna in Italia: la sua prima squadra \u00e8 la Vidal Mestre, con cui disputa 37 partite e realizza 654 punti. Passa poi a Perugia, mantenendo uno status particolare frutto di un accordo con la FIP: pur essendo cittadino italiano a tutti gli effetti dal 1977, in massima serie \u00e8 da considerarsi statunitense e nelle serie inferiori come italiano.\nLe stagioni italiane di maggior successo sono per\u00f2 quelle alla Viola Reggio Calabria. Campanaro (il cui cartellino \u00e8 di propriet\u00e0 del Basket Mestre di Pieraldo Celada) firma l'accordo con la societ\u00e0 reggina il 30 settembre 1982, divenendo cos\u00ec il primo giocatore americano nella storia della squadra. Il primo stipendio annuale \u00e8 di 50 milioni di lire pi\u00f9 l'affitto dell'appartamento; negli anni la cifra lieviter\u00e0, fino ad arrivare ai 105 milioni dell'ultima stagione.\nCampanaro rimane alla Viola per sei stagioni consecutive dal 1982 al 1988. Sono anni nei quali delizia il pubblico reggino con giocate da fuoriclasse: gesta che lo fanno restare ancora oggi nella memoria degli appassionati di basket della Viola. Disputa 165 partite tra Serie A1 e Serie A2, realizzando 2.335 punti; a questi dati vanno aggiunti quelli relativi al campionato di Serie B 1982-83. Proprio nel 1983, precisamente il 30 aprile, Campanaro decide di scrivere una lettera al presidente della Federazione, chiedendo che venga riconosciuto il suo status di cittadino italiano in qualunque serie del campionato. La richiesta viene appoggiata dalla societ\u00e0; la FIP inizialmente rifiut\u00f2 la richiesta della Viola, ma fu successivamente costretta a darle ragione dopo l'arbitrato promosso dalla societ\u00e0 reggina.\nCampanaro venne cos\u00ec considerato italiano a tutti gli effetti, e il 5 settembre 1983 esord\u00ec in Nazionale nella sfida contro i New York City All Stars. Con la maglia azzurra disputer\u00e0 poi i Giochi del Mediterraneo 1983. In totale con l'Italia ha disputato 8 partite e realizzato 44 punti.\nDopo l'esperienza con la Viola, passa in Serie B con il Corato Basket. Approda poi all'Olimpia Pistoia, Resta a Pistoia quattro anni, dal 1990 al dicembre 1993, disputando 103 partite con 332 punti a referto."}
{"id": "2473811", "revid": "3115", "url": "https://it.wikipedia.org/wiki?curid=2473811", "title": "Max Beier", "text": "Dal 1927 ha curato la sezione degli ortotteri del dipartimento di entomologia del Museo di Storia Naturale di Vienna.\nCampo di studi.\nSi \u00e8 occupato prevalentemente di mantidi ed ortotteri, divenendo un punto di riferimento internazionale in materia. In campo aracnologico si \u00e8 interessato della tassonomia degli pseudoscorpioni, scoprendo nuovi generi e specie, e dei ragni della Grecia occidentale.\nPubblicazioni.\nDi seguito alcune pubblicazioni:"}
{"id": "2473817", "revid": "767487", "url": "https://it.wikipedia.org/wiki?curid=2473817", "title": "Yao Min", "text": "Fu uno dei maggiori esponenti della musica popolare cinese, e fratello di Yao Lee."}
{"id": "2473827", "revid": "11959", "url": "https://it.wikipedia.org/wiki?curid=2473827", "title": "Josephus Abudacnus", "text": ""}
{"id": "2473828", "revid": "11959", "url": "https://it.wikipedia.org/wiki?curid=2473828", "title": "Josephus Barbatus", "text": ""}
{"id": "2473830", "revid": "21880", "url": "https://it.wikipedia.org/wiki?curid=2473830", "title": "Lupino perenne", "text": ""}
{"id": "2473833", "revid": "1573940", "url": "https://it.wikipedia.org/wiki?curid=2473833", "title": "Bombyliidae", "text": "I Bombilidi o Bombiliidi (Bombyliidae ) sono una vasta famiglia di insetti dell'ordine dei ditteri (Brachycera: Muscomorpha), comprendente circa 6.000 specie descritte, diffuse in tutto il mondo. Il gruppo, insieme agli Asilidae e ai Therevidae, \u00e8 il pi\u00f9 rappresentativo della superfamiglia degli Asiloidea ed \u00e8 uno dei pi\u00f9 importanti nell'ambito dei Brachiceri inferiori.\nI Bombilidi si differenziano nettamente sia dagli Asilidae sia dai Therevidae per l'etologia degli adulti e delle larve. Gli adulti si nutrono infatti di polline e nettare e non hanno alcuna relazione trofica con altri animali. Le larve, invece, hanno un regime dietetico zoofago come nella maggior parte degli Asiloidea. A differenza delle larve delle due citate famiglie, per\u00f2, quelle dei Bombilidi si comportano come parassitoidi, mostrando comportamenti analoghi a quelli dei Nemestrinoidea. In inglese sono noti con il nome comune \"bee flies\" (\"mosche api\") perch\u00e9 spesso imitano gli Apoidei sia nella livrea sia nel comportamento.\nDescrizione.\nInsetti dalla morfologia eterogenea, gli adulti della maggior parte dei Bombilidi sono tuttavia caratterizzati da alcuni particolari morfologici che ne rendono abbastanza facile il riconoscimento. Le dimensioni del corpo variano, secondo la specie, da 1 mm a 2,5 cm. La forma \u00e8 spesso compatta e il tegumento rivestito da una densa e abbondante peluria. La livrea \u00e8 eterogenea, da colori poco appariscenti come il bruno, il nerastro, il grigio, a colori chiari come il bianco o il giallo. \u00c8 molto diffuso il mimetismo batesiano, con l'imitazione di imenotteri apoidei.\nIl capo \u00e8 rotondo, con faccia convessa, spesso oloptico nei maschi. Le antenne sono di tipo aristato, composte da 3-6 segmenti, con terzo segmento pi\u00f9 grande degli altri; lo stilo \u00e8 assente (antenne di tre articoli) oppure composto da 1-3 flagellomeri (antenne di 4-6 articoli). L'apparato boccale \u00e8 di tipo succhiante, adattato all'alimentazione sui fiori. La lunghezza varia considerevolmente: ad esempio, gli Anthracinae hanno un apparato boccale breve, con il labbro inferiore terminante in un ampio labello carnoso, nei Bombyliinae e nei Phthiriinae \u00e8 notevolmente lungo, fino ad oltre il quadruplo della lunghezza del capo nei Bombyliinae.\nLe zampe sono lunghe e sottili, quelle anteriori a volte pi\u00f9 piccole e pi\u00f9 gracili delle medie e delle posteriori. In genere sono provviste di setole all'apice delle tibie, prive di empodio e, a volte, anche di pulvilli. Le ali sono trasparenti, ialine o spesso colorate uniformemente o a bande. Hanno l'alula ben sviluppata e in posizione di riposo sono tenute aperte e orizzontali ai lati dell'addome.\nL'addome \u00e8 generalmente breve e largo, di forma subglobosa o cilindrica o conica, composto da 6-8 uriti apparenti, mentre i restanti entrano a par parte della struttura degli organi genitali esterni. L'addome delle femmine termina spesso con processi spinosi, sfruttati nel meccanismo dell'ovideposizione. Negli Anthracinae e nei Bombyliinae \u00e8 presente un diverticolo nell'ottavo urite, nel quale le uova vengono frammiste a sabbia prima di essere deposte.\nLa nervatura alare pur con una certa variabilit\u00e0 nell'ambito della famiglia, presenta alcune caratteristiche frequenti che si riassumono fondamentalmente nella particolare morfologia delle ramificazioni del settore radiale e nella riduzione delle ramificazioni della media. La costa si sviluppa sull'intero margine e la subcosta \u00e8 lunga, spesso terminante sulla met\u00e0 distale del margine costale e confusa con la radio e il ramo anteriore della radio.\nLa radio \u00e8 suddivisa quasi sempre in quattro ramificazioni, con fusione dei rami R2 e R3, ed \u00e8 caratterizzata dalla sinuosit\u00e0 dei tratti terminali dei rami del settore radiale. Il ramo anteriore (R1) corre parallelamente alla subcosta e termina nel terzo medio distale. La vena R2+3 in genere tende a dirigersi verso l'apice dell'ala ma poi subisce una curvatura pi\u00f9 o meno marcata e confluisce sul margine costale oppure, in molti Anthracinae, su R1; il ramo R4 \u00e8 generalmente sinusoidale e subisce una netta curvatura in avanti, mantenendosi parallelamente all'apice dell'ala e confluendo nel margine costale. Il ramo R5, invece, confluisce sul margine posteriore. \u00c8 spesso presente una nervatura trasversa settoriale che connette R4 a R2+3, interpretata a volte come ramo R3 prodotto dalla biforcazione R2+3. Talvolta sono presenti altre nervature trasverse sovrannumerarie fra R2+3 e R1 oppure una nervatura trasversa fra R4 e R5.\nLa media presenta una marcata semplificazione rispetto ad altri Asiloidei e, in generale, ad altri Brachiceri inferiori, presentando due o tre ramificazioni. M1 \u00e8 sempre presente e confluisce sul margine oppure, a volte, su R5. M2 \u00e8 presente e raggiunge il margine oppure \u00e8 assente. M3 \u00e8 invece sempre assente, fusa con M4. La cellula discale \u00e8 in genere presente. Il ramo M3+4 si separa dalla cellula discale in corrispondenza del vertice distale posteriore, perci\u00f2 la medio-cubitale si connette direttamente al margine posteriore della cellula discale.\nLa cubito e l'anale sono complete e terminano separatamente sul margine oppure convergono unendosi per un breve tratto terminale. Di conseguenza, la cellula \"cup\" \u00e8 aperta o chiusa.\nLe cellule chiuse sono rappresentate dalle due basali e dalla discale, alle quali si aggiungono la \"cup\", in caso di convergenza della cubito sull'anale, la 1\u00aa posteriore (r5) in caso di convergenza di M1 su R5 e la marginale (r1) in caso di convergenza del primo ramo del settore radiale sul ramo anteriore della radio. L'eventuale presenza di nervature trasverse fra i rami della radio (radiali e settoriali) possono ulteriormente complicare la morfologia della cellula marginale e delle submarginali.\nLa larva della maggior parte dei Bombilidi si differenzia, secondo lo stadio di sviluppo, in due tipi. Quelle del primo tipo sono allungate e di forma cilindrica ed hanno un sistema tracheale metapneustico o anfipneustico, ovvero provviste di un paio di stigmi addominali e, eventualmente, un paio toracico. Quello del secondo tipo sono tozze ed eucefale ed hanno un solo paio di stigmi posizionato nell'addome.\nBiologia.\nGli adulti dei Bombilidi frequentano per la maggior parte ambienti soleggiati e aridi, spesso sabbiosi o rocciosi. Dotati di un potente volo, si rinvengono in genere in volo sopra i fiori oppure in riposo sul terreno nudo esposto al sole. Contribuiscono in modo non trascurabile all'impollinazione incrociata delle piante, diventando i principali impollinatori di alcune specie degli ambienti desertici. A differenza della maggior parte dei ditteri glicifagi, i Bombilidi si nutrono, oltre che di nettare, anche di polline, da cui vengono soddisfatti i fabbisogni proteici. Un comportamento trofico analogo ricorre, fra i Ditteri, per lo pi\u00f9 fra i Sirfidi, un'altra importante famiglia di ditteri pronubi. Spesso sono riconoscibili per la forma tozza, per il volo stazionario e per la particolare lunghezza del loro apparato boccale, proteso in avanti.\nA differenza dei Sirfidi, che si posano sul fiore come gli Apoidei ed altri insetti pronubi, i Bombilidi si comportano come gli Sfingidi e in genere si nutrono librando nell'aria sfruttando il volo stazionario e usando eventualmente le zampe anteriori per stabilizzare la posizione.\nNonostante l'elevato numero di specie di questa famiglia, la biologia degli stadi giovanili della maggior parte delle specie \u00e8 poco conosciuta. Lo sviluppo postembrionale \u00e8 di tipo ipermetabolico, con larve parassitoidi o iperparassitoidi. Fanno eccezione le larve degli Heterotropinae, la cui biologia \u00e8 assimilabile a quella degli altri Asiloidei, con sviluppo postembrionale non ipermetabolico e comportamento trofico di tipo predatorio. Gli ospiti dei Bombilidi appartengono a diversi ordini di insetti, ma in prevalenza si annoverano fra gli olometaboli, di cui sono attaccati gli stadi preimmaginali. Fra questi ricorrono spesso imenotteri, in particolare delle superfamiglie dei Vespoidea e degli Apoidea, coleotteri, ditteri e lepidotteri. Sugli Ortotteri, invece, l'attivit\u00e0 zoofaga si esercita principalmente sulle ovature.\nIl comportamento delle forme conosciute \u00e8 analogo a quello delle larve dei Nemestrinoidea: la larva di 1\u00aa \u00e8 di tipo planidiale, ovvero \u00e8 libera e non si alimenta, mentre gli altri stadi hanno un habitus parassitico. Le uova sono deposte generalmente presso il futuro ospite o presso il nido dove si sviluppa l'ospite. Il planidio penetra nel nido e subisce la muta prima di iniziare l'attivit\u00e0 trofica.\nSistematica e filogenesi.\nLa sistematica dei Bombilidi \u00e8 una delle pi\u00f9 incerte nell'ambito dei Brachiceri inferiori. Lo stesso (1973) inquadr\u00f2 i Bombilidi nella superfamiglia dei Nemestrinoidea, sulla base delle analogie nell'etologia delle larve, posizionando la superfamiglia nei Tabanomorpha all'interno dell'infraordine Homoeodactyla. Negli stessi anni, (1974) trattava la famiglia in una superfamiglia distinta (Bombyliidea), mettendola in relazione con la superfamiglia degli Asilidea. Attualmente \u00e8 condivisa la correlazione stretta con la superfamiglia Asiloidea \"sensu Rohdendorf\" (Asilidea) e l'inclusione dei Bombilidi e delle famiglie da essi scorporati nella superfamiglia degli Asiloidea.\nAncora incerta \u00e8 la sistematica interna dei Bombilidi. In passato furono definite ben 31 sottofamiglie, ma gli approfondimenti in materia di filogenesi hanno messo in evidenza il carattere polifiletico della famiglia \"sensu lato\".\nNegli anni ottanta e novanta, la famiglia ha subito diverse revisioni: (1981) spost\u00f2 definitivamente il genere \"Hilarimorpha\" in una famiglia propria (Hilarimorphidae), (1991) spost\u00f2 il genere \"Mythicomyia\" e diversi altri generi minori nella famiglia Mythicomyiidae, (1992, 1994) spost\u00f2 l'intera sottofamiglia dei Proratinae, ad eccezione di \"Apystomyia\", nella famiglia degli Scenopinidae e successivamente il genere \"Apystomyia\" nella famiglia Hilarimorphidae, che (1994) spostarono definitivamente in una famiglia propria (Apystomyiidae). Dopo queste revisioni, i Bombilidi \"sensu stricto\" presentano una maggiore omogeneit\u00e0 morfologica, ma resta ancora dubbia la monofilia della famiglia e, di conseguenza, la classificazione interna.\nNel complesso, la famiglia comprende circa 4700 specie descritte, ripartite fra 230 generi. La suddivisione interna varia secondo la fonte, in funzione dei differenti inquadramenti che gli Autori attribuiscono a trib\u00f9 e sottofamiglie. Fra i \"taxa\" superiori in cui si ripartisce la famiglia ricorrono spesso i seguenti:\nDistribuzione.\nLa famiglia dei Bombilidi \u00e8 cosmopolita ma presenta il maggior grado di biodiversit\u00e0 nelle regioni tropicali e subtropicali a clima arido. In Europa sono censite 335 specie, ripartite fra 53 generi, di cui la maggior parte presenti anche in Italia."}
{"id": "2473834", "revid": "339392", "url": "https://it.wikipedia.org/wiki?curid=2473834", "title": "Delegazione Radicale nel PD", "text": ""}
{"id": "2473835", "revid": "729019", "url": "https://it.wikipedia.org/wiki?curid=2473835", "title": "Telenet", "text": "Telenet S.r.L. \u00e8 il secondo operatore di telefonia fissa nella Repubblica di San Marino. Nata il 25 febbraio 1999 offre servizi di precarrier selection ed internet alternativi a quelli offerti dall'ex monopolista TIM San Marino."}
{"id": "2473839", "revid": "46291", "url": "https://it.wikipedia.org/wiki?curid=2473839", "title": "Lupinus perennis", "text": "Il Lupino perenne (\"Lupinus perennis\" L.) \u00e8 una pianta della famiglia delle Fabacee. Comune soprattutto nei climi sub-artici, \u00e8 considerata ottimale per il recupero e l'azotazione di terreni infertili e sabbiosi."}
{"id": "2473842", "revid": "406678", "url": "https://it.wikipedia.org/wiki?curid=2473842", "title": "Insiemi di livello", "text": ""}
{"id": "2473843", "revid": "307923", "url": "https://it.wikipedia.org/wiki?curid=2473843", "title": "Roberto Siorpaes", "text": ""}
{"id": "2473845", "revid": "119119381", "url": "https://it.wikipedia.org/wiki?curid=2473845", "title": "Sandboxie", "text": "Sandboxie \u00e8 un software open source di sicurezza sviluppato da Ronen Tzur, per i sistemi operativi basati su Windows NT a 32 bit. Consente la creazione di ambienti operativi isolati (sandbox) in cui possono essere avviate o installate le applicazioni senza alcun tipo di modifica permanente all'unit\u00e0 locale. Un ambiente virtuale isolato consente di provare programmi non affidabili e di navigare in Internet in completa sicurezza.\nWindows a 64 bit.\nDalla versione 3.44, \u00e8 stato reintrodotto il supporto ai sistemi a 64 bit. La versione a 64 bit rimane comunque svantaggiata in termini di sicurezza rispetto a quella a 32 bit, proprio a causa del \"Kernel Patch Protection\" (Patchguard).\nIn passato, era stato soppresso lo sviluppo di Sandboxie per le edizioni future di Windows a 64 bit, e lo sviluppatore dichiar\u00f2 di non avere pi\u00f9 piani di sviluppo futuri per le versioni a 64 bit. In passato, comunque, era possibile utilizzare Sandboxie sui sistemi a 64 bit a condizione che l'utente bypassasse Patchguard. Tuttavia, la Microsoft distribu\u00ec un hotfix (\"KB932596\") per Patchguard che rese impossibile il bypass..\nLicenza.\nSandboxie viene distribuito con un Contratto di licenza (EULA) proprietario. Alcune funzioni di Sandboxie, come l'utilizzo di pi\u00f9 aree virtuali, sono disabilitate nella versione gratuita non registrata di Sandboxie. Dopo 30 giorni dall'installazione agli utenti verr\u00e0 mostrata una finestra di attesa, che consiglia la registrazione del programma, prima del caricamento iniziale di Sandboxie.\nA partire dalla versione 3.48, \u00e8 stato introdotto un nuovo sistema di licenze che prevede l'utilizzo di codici Product Key per contrastare la diffusa pirateria di Sandboxie."}
{"id": "2473848", "revid": "834", "url": "https://it.wikipedia.org/wiki?curid=2473848", "title": "Wings Over America", "text": ""}
{"id": "2473854", "revid": "1543377", "url": "https://it.wikipedia.org/wiki?curid=2473854", "title": "Salvatore Zaffiro", "text": "Carriera.\nClub.\nNel dicembre 2013 subentra a Mart\u00edn Fiore sulla panchina della Roma Torrino in Serie A2, non riuscendo tuttavia a evitare la retrocessione della compagine \"biancoverde\".\nNazionale.\nUtilizzato nel ruolo di giocatore di movimento con un totale di 87 presenze e 10 reti, come massimo riconoscimento in carriera ha la partecipazione con la Nazionale di calcio a 5 dell'Italia dapprima all'UEFA Futsal Championship 1996 dove l'Italia ginge quarta, e successivamente al FIFA Futsal World Championship 1996 in Spagna dove la nazionale \u00e8 giunta al secondo turno, eliminata nel girone comprendente , e . \nAssente agli Europei del 1999, \u00e8 tornato in nazionale a partire dall'UEFA Futsal Championship 2001 dove l'Italia perde la finale per il 3\u00ba posto a favore dei padroni di casa. Due anni dopo, a Caserta, \u00e8 invece tra i quattordici che vincono il primo ed unico titolo continentale per l'Italia sinora, al FIFA Futsal World Championship 2004, ormai trentacinquenne, sfiora il sogno di laurearsi campione del mondo ma l'Italia si ferma in finale contro la Spagna."}
{"id": "2473855", "revid": "104458", "url": "https://it.wikipedia.org/wiki?curid=2473855", "title": "Roberto Siorpaes (sciatore)", "text": "Fratello del bobbista e sciatore alpino Gildo e del bobbista Sergio, ha sposato la sciatrice alpina svizzera Yvonne R\u00fcegg.\nBiografia.\nCarriera sciistica.\nInizi\u00f2 a gareggiare nel 1953 e fu membro della nazionale italiana per cinque anni; ottenne i suoi migliori risultati alla fine degli anni cinquanta. Nel 1957 vinse gli slalom speciali della competizione internazionale di Ortisei e delle Olimpiadi Verdi della Guardia di Finanza a Grindelwald.\nNel 1958 prese parte ai Mondiali di Bad Gastein, senza ottenere risultati di rilievo, e si aggiudic\u00f2 la Coppa Duca d'Aosta vincendo lo slalom speciale a Cortina d'Ampezzo; nel 1959 si aggiudic\u00f2 una medaglia ai Campionati italiani e nel 1960 vinse lo slalom gigante del Monte Canin.\nAltre attivit\u00e0.\nDopo il ritiro dalle competizioni divenne maestro di sci e tra i vari suoi allievi figur\u00f2 anche Alberto Tomba, di cui fu maestro ."}
{"id": "2473858", "revid": "599013", "url": "https://it.wikipedia.org/wiki?curid=2473858", "title": "Ivano Roma", "text": "Carriera.\nBarbazza.\nRitenuto uno dei migliori giocatori nella storia del Calcio a 5 italiano, muove i suoi primi passi con il Barbazza in Serie B (calcio a 5) vincendo il campionato. L'anno seguente si ripete vincendo la stagione regolare di Serie A (calcio a 5). \nRoma RCB.\nNella stagione 1988-1989 si trasferisce alla Roma RCB dove rimarr\u00e0 per quattro anni vincendo 2 Scudetti, 1 Coppe Italia ed un European Champions Tournament ricevendo il premio di miglior giocatore del torneo.\nTorrino.\nNel 1992 passa al Torrino Sporting Club Calcio a 5 dove rimarr\u00e0 fino al 1996. Durante la sua permanenza vincer\u00e0 2 Scudetti e 4 Coppe Italia.\nNella prima stagione al Torrino, nel prepartita della finale scudetto del 1993, viene premiato come miglior giocatore del Campionato.\nBNL.\nNel 1996 passa al Gruppo Sportivo BNL restandoci fino al 1998 vincendo uno Scudetto.\nGenzano.\nL'anno successivo si trasferisce al Genzano Calcio a 5 dove rimarr\u00e0 fino al termine della stagione.\nPerugia.\nDal 1999 al 2003 gioca al Perugia Calcio a 5 dove, partendo dalla Serie C1 (calcio a 5) arriver\u00e0 in Serie A vincendo sempre il campionato fino alla Serie A2 (calcio a 5).\nFine carriera.\nNegli ultimi anni della sua carriera milita nei campionati regionali, dove continuer\u00e0 a vincere campionati e coppe regionali contribuendo alle varie promozioni di squadre come: Nordovest, Polaris, Villa Tiberia, Vigor Perconti, Aurelio Casalotti e Canottieri Roma.\nDurante la sua lunga carriera \u00e8 riuscito nell'impresa di vincere tutti i campionati dalla Serie A alla Serie D.\nNazionale.\nUtilizzato nel ruolo di giocatore di movimento con un totale di 78 presenze e 35 reti, come massimo riconoscimento in carriera ha la partecipazione con la Nazionale di calcio a 5 dell'Italia dapprima all'European Futsal Tournament 1996 dove l'Italia giunge quarta e successivamente al FIFA Futsal World Championship 1996 in Spagna dove la nazionale \u00e8 giunta al secondo turno, eliminata nel girone comprendente , e .\nCon la nazionale italiana ha partecipato poi ad un altro campionato europeo: allo UEFA Futsal Championship 1999 conquistando la medaglia di bronzo battendo l'Olanda 3-0 nella finale terzo e quarto posto segnando il gol del 2-0."}
{"id": "2473863", "revid": "599013", "url": "https://it.wikipedia.org/wiki?curid=2473863", "title": "Alfredo Esposito", "text": "Carriera.\nUtilizzato nel ruolo di giocatore di movimento con un totale di 48 presenze e 31 reti, come massimo riconoscimento in carriera ha la partecipazione con la Nazionale di calcio a 5 dell'Italia dapprima all'European Futsal Tournament 1996 dove l'Italia ginge quarta, e successivamente al FIFA Futsal World Championship 1996 in Spagna dove la nazionale \u00e8 giunta al secondo turno, eliminata nel girone comprendente , e ."}
{"id": "2473865", "revid": "1543377", "url": "https://it.wikipedia.org/wiki?curid=2473865", "title": "Massimiliano Mannino", "text": "Carriera.\nGiocatore.\nDi ruolo difensore, ha collezionato 42 presenze e 10 reti in nazionale, come massimo riconoscimento in carriera ha la partecipazione con la Nazionale di calcio a 5 dell'Italia al FIFA Futsal World Championship 1996 in Spagna dove la nazionale \u00e8 giunta al secondo turno, eliminata nel girone comprendente , e . A livello di club, ha trascorso l'intera carriera in societ\u00e0 romane, eccetto una breve esperienza nel . Con la ha vinto tre scudetti consecutivi e un'European Champions Tournament.\nAllenatore.\nLe prime esperienze.\nDurante le ultime stagione da calcettista, Mannino svolge il doppio ruolo di giocatore-allenatore nel Real Fiumicino in Serie C1 e quindi, alcuni anni pi\u00f9 tardi, nel Palestrina in Serie A2. Al debutto nella seconda serie la formazione arancioverde centra la salvezza all'ultima giornata grazie alla vittoria contro la corazzata Cogianco. La stagione successiva la squadra giunge ultima nel proprio girone, retrocedendo in Serie B. Nella stagione 2013-14 Mannino riparte dalla Serie B, guidando L'Acquedotto al quarto posto nel proprio girone e quindi fino al penultimo turno dei play-off.\nLazio.\nDurante l'estate seguente Daniele Chilelli, presidente de L'Acquedotto, acquista la , proponendo al tecnico la panchina della prima squadra. Per tre stagioni Mannino guider\u00e0 i biancocelesti nella massima serie. Durante la prima, l'allenatore raccoglie le maggiori soddisfazioni sportive da allenatore, riuscendo a qualificare la squadra sia ai play-off scudetto sia alla final eight di Coppa Italia. L'anno seguente, complice anche il ridimensionamento della societ\u00e0, la Lazio chiude il campionato al penultimo posto e, sconfitta nei play-out dal , retrocede in Serie A2. Grazie a un ripescaggio, la societ\u00e0 disputa anche l'anno seguente la massima serie, centrando la salvezza con un turno di anticipo.\nLatina e Rieti.\nNella stagione 2017-18 \u00e8 nominato allenatore dell'ambizioso . Dopo un discreto inizio, la squadra pontina infila una serie di sconfitte che la allontanano dalla zona play-off, mettendo a rischio la permanenza stessa nella massima serie. Il 14 gennaio la societ\u00e0 esonera l'allenatore, giunto alla sesta sconfitta consecutiva. Nella stagione successiva \u00e8 chiamato a sostituire Massimiliano Bellarte sulla panchina del . L'esperienza con i sabini \u00e8 tuttavia di brevissima durata: dopo appena due partite, Mannino viene esonerato e sostituito David Festuccia."}
{"id": "2473866", "revid": "98077", "url": "https://it.wikipedia.org/wiki?curid=2473866", "title": "Turismo rurale", "text": ""}
{"id": "2473868", "revid": "599013", "url": "https://it.wikipedia.org/wiki?curid=2473868", "title": "Gabriele Caleca", "text": "Carriera.\nGabriele Caleca muove i suoi primi passi nel calcio a 5 disputando il primo campionato di serie A nell'Opel Helios (1989-90). L'anno seguente si trasferisce al Torrino dove rimarr\u00e0 per 3 stagioni. Con la maglia del Torrino S.C. vince 3 Coppe Italia consecutive ed il suo primo Scudetto nella stagione 1992-93 in finale contro la BNL Calcetto, squadra nella quale si trasferir\u00e0 l'anno seguente. \u00c8 proprio durante gli anni trascorsi al Torrino che Gabriele \nDurante gli anni trascorsi nella BNL calcetto, Gabriele Caleca vince 3 scudetti consecutivi e una Coppa dei Campioni. In totale disputa 5 finali scudetto, due finali di Coppa Campioni e una finale di Coppa Italia. Nella stagione 1998-99 Caleca si trasferisce all'Intercart Genzano e l'anno seguente alla corte di Fabio Cragnotti alla Lazio calcio a 5. Con i biancocelesti, il \"Puma\" disputa 2 stagioni e sfiora la vittoria del campionato perdendo in finale proprio contro la sua ex squadra il Genzano. \nL'anno seguente approda nuovamente alla BNL calcetto centrando la semifinale playoff, persa con lo Stabi Amalfi, e la finale di Coppa Italia persa con il Prato. Seguono una stagione al Perugia, l'ultima di serie A, una stagione alla Real Aversa serie A2, una al Ceccano serie B, una alla Tecnocar Latina in serie C1, 3 al Fiumicino dove passa dalla serie C2 alla serie A2.\nPer la Stagione Sportiva 2011/2012 \"il Puma\" ha raccolto la sfida lanciata dall'Olimpus calcio a 5 in serie C1 e vestir\u00e0 la maglia bianco-blu dell'Adidas.\nNazionale.\nNella Nazionale italiana colleziona un totale di 80 presenze e 58 reti, come massimo riconoscimento in carriera ha la partecipazione con la Nazionale di calcio a 5 dell'Italia dapprima all'UEFA Futsal Championship 1996 dove l'Italia giunge quarta, e successivamente al FIFA Futsal World Championship 1996 in Spagna dove la nazionale \u00e8 giunta al secondo turno, eliminata nel girone comprendente , e .\nCon la nazionale italiana ha partecipato poi ad altri due campionati europei: allo UEFA Futsal Championship 1999 ha conquistato la medaglia di bronzo battendo l'Olanda 3-0 nella finalina, allo UEFA Futsal Championship 2001 \u00e8 giunto quarto con la sconfitta patita a favore della Russia nella gara per il bronzo.\nHa partecipato anche a 4 Campionati del Mondo Universitari di calcio a 5 collezionando una medaglia d'oro (1990) e 2 medaglie di bronzo.\nA titolo di massimo riconoscimento per quanto fatto durante gli 11 anni di militanza nella Nazionale Italiana di Futsal, lo scorso 4 Luglio 2017, la sua maglia numero 11 \u00e8 stata esposta nella teca dedicata alla Nazionale Italiana di Calcio a 5 all'interno del Museo del Calcio di Coverciano."}
{"id": "2473871", "revid": "599013", "url": "https://it.wikipedia.org/wiki?curid=2473871", "title": "Francesco Coppola (giocatore di calcio a 5)", "text": "Carriera.\nUtilizzato nel ruolo di portiere, ha collezionato 21 presenze in nazionale, come massimo riconoscimento in carriera ha la partecipazione con la Nazionale di calcio a 5 dell'Italia al FIFA Futsal World Championship 1996 in Spagna dove la nazionale \u00e8 giunta al secondo turno, eliminata nel girone comprendente , e ."}
{"id": "2473872", "revid": "173617", "url": "https://it.wikipedia.org/wiki?curid=2473872", "title": "Appio Claudio Sabino Inregillense (console 471 a.C.)", "text": "Biografia.\nFiglio di Appio Claudio Sabino Inregillense, il fondatore della \"gens Claudia\", di origine sabina. Il padre proveniva da una localit\u00e0 chiamata \"Inregillum\", la cui collocazione attuale \u00e8 sconosciuta.\nCandidato al consolato nel 482 a.C., non riusc\u00ec ad essere eletto a causa dell'opposizione dei tribuni.\nFu eletto console nel 471 a.C. grazie all'appoggio dei patrizi, che si opponevano alla Lex Publilia Voleronis, che attribuiva l'elezione dei tribuni dai Concilia Plebis Tributa, comizi dai quali i patrizi erano esclusi.\nAppio Claudio si oppose strenuamente a che la proposta dei Tribuni diventasse legge, scontrandosi verbalmente violentemente con il tribuno della plebe Caio Letorio, anche a rischio di gravi disordini e della propria incolumit\u00e0 personale, che furono garantiti dall'intervento di mediazione del collega console Tito Quinzio; alla fine la legge fu approvata dal Senato.\nApprovata la legge, ad Appio Claudio spett\u00f2 il comando della campagna contro i Volsci e a Quinzio quella contro gli Equi. Infatti queste due popolazioni, come accadeva ogni qualvolta Roma era percorsa da tensioni e disordini sociali, ne avevano approfittato per compiere razzie e ruberie nei territori romani.\nIl malumore che serpeggiava tra i soldati per i recenti avvenimenti, che avevano acuito le diffidenze tra le due classi, fu acuito dall'atteggiamento eccessivamente severo del console. Ci\u00f2 cre\u00f2 malcontenti e diversi episodi di insubordinazione, che compromisero la campagna del console contro i Volsci, che inflissero ai romani una cocente sconfitta. Per questa ragione, ri-organizzato l'esercito in rotta, prima del rientro in citt\u00e0, il console pun\u00ec i soldati con la decimazione.\nL'anno successivo si batt\u00e9 contro l'applicazione della legge agraria di Spurio Cassio Vecellino (\"Lex Cassia agraria\"), difesa dai plebei, e per questo fu condotto in giudizio da due dei tribuni. Il processo fu l'ennesima occasione di divisione tra i due ordini, accentuata dall'atteggiamento di Appio Claudio, che neppure in questa circostanza, manc\u00f2 l'occasione per lanciare le sue accuse contro i plebei.\nSecondo Tito Livio Appio si ammal\u00f2 gravemente e mor\u00ec prima di essere posto sotto processo, secondo Dionigi si suicid\u00f2, ma i parenti dissero che mor\u00ec per una malattia."}
{"id": "2473877", "revid": "123169091", "url": "https://it.wikipedia.org/wiki?curid=2473877", "title": "Phil Palmer", "text": "Biografia.\nNipote di Ray e Dave Davies dei Kinks, inizia a suonare l'ukulele all'et\u00e0 di 5 anni.\nNel 1975 prende parte al suo primo tour mondiale nel gruppo che accompagna David Essex. Dal 1980 inizia a collaborare con alcuni tra i pi\u00f9 grandi artisti internazionali, tra cui Bob Dylan, Frank Zappa, Dire Straits, Pete Townshend, Joan Armatrading, Eric Clapton, Roger Daltrey, Elton John, Tina Turner, Wishbone Ash, Pet Shop Boys, Tears for Fears, George Michael, Bryan Adams, Robbie Williams, Melanie C.\nIn seguito si trasferisce a Nizza e inizia a collaborare con alcuni grandi interpreti italiani, come Lucio Battisti (suo \u00e8 il noto assolo in \"Con il nastro rosa\"), Marcella Bella, Ivano Fossati, Renato Zero, Loredana Bert\u00e8, Riccardo Cocciante, Francesco De Gregori, Claudio Baglioni, e, negli anni novanta e duemila, anche con Fabio Concato, Gianni Morandi, Patty Pravo, Massimo Di Cataldo, Ivana Spagna, Luca Carboni, Anna Oxa, Roberto Vecchioni, Ron, Edoardo Bennato, Eros Ramazzotti, Paola &amp; Chiara, Max Pezzali, Paolo Meneguzzi, Gerardina Trovato, Audio2.\nNel 1987 collabora alla colonna sonora del film di Stanley Kubrick, \"Full Metal Jacket\".\nNel 1991 partecipa alla registrazione dell'album \"On Every Street\" dei Dire Straits, con i quali parte nel tour mondiale durato poco pi\u00f9 di un anno, dal 23 agosto 1991 al 9 ottobre 1992. Collabora inoltre ad altre produzioni con il chitarrista scozzese Mark Knopfler.\nNel 1993, forma il gruppo Spin 1ne 2wo, con Paul Carrack (ex del gruppo Mike + The Mechanics; voce e tastiere), Steve Ferrone (batteria), Rupert Hine (tastiere) e Tony Levin (basso), con cui pubblica un album di cover di brani di Jimi Hendrix, The Who, Led Zeppelin, Blind Faith, Steely Dan e Bob Dylan.\nNel 1997 firma, insieme a Marco Forni, la colonna sonora del film \"Tre uomini e una gamba\", di Aldo, Giovanni e Giacomo.\nNel 2004 \u00e8 stato direttore musicale dell'evento \"Strat Pack\" organizzato per il 50\u00ba anniversario della celebre chitarra Fender Stratocaster, che si tenne alla Wembley Arena di Londra, suonando anche nel gruppo di accompagnamento ad artisti come David Gilmour, Joe Walsh, Jamie Cullum, Mike Rutherford, Gary Moore, Phil Manzanera e Paul Rodgers e Brian May.\nNel 2013 collabora con Pino Daniele alla realizzazione del brano \"Non si torna indietro\".\nDa settembre 2015 ritorner\u00e0 al fianco di Eros Ramazzotti nel world tour 2015-2016. Nel 2015 prende parte al progetto Promised Land insieme alla cantante italiana Numa.\nVita privata.\n\u00c8 sposato dal 2012 con la cantante, autrice, produttrice italiana Numa, con la quale collabora a partire dal 2006."}
{"id": "2473878", "revid": "76963", "url": "https://it.wikipedia.org/wiki?curid=2473878", "title": "Gregor Jordan", "text": "Biografia.\nFiglio di un pilota, che ha combattuto nella guerra del Vietnam, \u00e8 cresciuto in una base dell'aeronautica militare in Australia. Inizia la propria carriera lavorando brevemente come attore, recita nella soap opera australiana \"Home and Away\" ed interpreta a teatro Bassanio ne \"Il mercante di Venezia\" di Shakespeare. Dopo una serie di cortometraggi e lavori televisivi, nel 1999 debutta al cinema realizzando il suo primo lungometraggio, \"Two Hands\", con protagonista Heath Ledger. Nel 2001 dirige \"Buffalo Soldiers\", ritratto di soldati americani di stanza in Germania poco prima della caduta del muro di Berlino nel 1989, mentre nel 2003 torna a dirigere Heath Ledger in \"Ned Kelly\". Dopo aver diretto un videoconcerto per la rock band australiana Powderfinger, torna dietro la macchina da presa per dirigere \"The Informers - Vite oltre il limite\", tratto da un romanzo di Bret Easton Ellis. Per il 2010 dirige \"Unthinkable\", con Samuel L. Jackson e Michael Sheen.\nVita privata.\n\u00c8 legato all'attrice Simone Kessell, che nel gennaio del 2005 lo ha reso padre di un maschio di nome Jack."}
{"id": "2473879", "revid": "1993454", "url": "https://it.wikipedia.org/wiki?curid=2473879", "title": "Pietrafredda (personaggio)", "text": "Pietrafredda (\"Coldstone\") \u00e8 un personaggio della serie televisiva a cartoni animati \"Gargoyles - Il risveglio degli eroi\" realizzata dalla Disney e andata in onda dal 1994 al 1997.\nIn italiano \u00e8 doppiato da Michele Gammino.\nStoria.\nPietrafredda \u00e8 composto dalle personalit\u00e0 di tre gargoyles, due dei quali, Otello e Desdemona, sono fratello e sorella di nido di Golia; l'altro (Iago) \u00e8 un gargoyles malvagio che odiava Golia con tutto se stesso.\nFurono tutti distrutti durante il massacro di Wywern nel 994; ma vengono riportati in vita nel 1994 da D\u00e8mona e da Xanatos attraverso l'utilizzo in contemporanea di tecnologia e magia nell'ultima puntata della prima stagione (\"Il nuovo risveglio\"). \u00c8 D\u00e8mona stessa a ricordargli il suo nome.\nSempre Demona e David Xanatos poi tentato di utilizzare Pietrafredda per distruggere Golia e il suo clan. Quando Pietrafredda attacca Golia, il capo del Clan di Manhattan non lo riconosce, ma poi durante il loro scontro si ricorda di lui e lo salva da morte certa per annegamento e si sacrificher\u00e0 per questo.\nRiapparir\u00e0 in seguito affetto da un virus (contratto dopo aver attaccato un centro della Cyber Biotic) che ne cancella progressivamente la memoria provocando l'alternarsi delle sue tre personalit\u00e0 fino a disattivarlo. I membri del clan di Manhattan lo terranno con s\u00e9 nella torre dell'orologio in cui abitano nella speranza un giorno di poterlo riattivare.\nIn seguito viene sottratto da Demona e Macbeth, i quali lo riparano e fanno s\u00ec che la personalit\u00e0 malvagia prenda il sopravvento, almeno per un certo periodo, perch\u00e9 quando la parte buona recupera il controllo costringe i due alla fuga ed aiuta Elisa a liberare i suoi compagni che erano stati catturati.\nIn seguito fugge e va a vivere sull'Himalaya.\nPietrafredda fa poi la sua ultima apparizione nel quarantanovesimo episodio della seconda serie (\"Possessione\") dove viene ricatturato da Xanatos e suo figlio, Alexander, grazie ai suoi innati poteri magici e agli insegnamenti di Owen (in realt\u00e0 l'elfo Puck), riesce a separare le tre anime di gargoyles in tre diversi robot.\nIago (nel robot Freddoacciaio) scappa; mentre le altre due Otello (in Pietrafredda) e Desdemona (in Fuocofreddo) si allontanano giurando di ritornare.\nE ritornano davvero, nelle storie canoniche a fumetti. Mentre infuria la battaglia tra Macbeth, Re Art\u00f9, Hudson, Lexington insieme al clan dei gargoyle di Londra contro Coyote, Freddoacciao e i robot al servizio di Xanatos, intervengono anche Pietrafredda e Fuocofreddo in favore dei loro compagni sconfiggendo tutti i nemici e costringendo Freddoacciaio alla ritirata. Dopodich\u00e9 ritornano a New York insieme ad Hudson e Lexington e si uniscono al clan di Manhattan.\nIn Reunion, Shari racconta ad Ailog un'avventura inedita della seconda serie, avvenuta durante il viaggio per il mondo di Golia, Elisa, Angela e Bronx. Avalon li port\u00f2 nel Tibet e, dopo aver incontrato Pietrafredda, scoprirono che dei monaci tibetani lo stavano aiutando a cercare una volta per tutte di dominare lo spirito del malvagio Iago. Golia lo invit\u00f2 a venire con lui e i suoi compagni di viaggio, ma Pietrafredda rifiut\u00f2.\nLa serie canonica a fumetti termina poi con il clan di Manhattan che, al completo e con nuovi membri, va a fermare il Branco che sta terrorizzando Times Square.\nPoteri e abilit\u00e0.\nPietrafredda ha fondamentalmente tutte le capacit\u00e0 di un gargoyles, quali forza, agilit\u00e0, resistenza, velocit\u00e0 e riflessi sovrumani; incrementati per\u00f2 dalla sua costituzione di cyborg. Incorporati nel suo corpo ha invece i gadget dati in dotazione a tutti i membri del clan di metallo; come pistole laser, propulsori, artigli d'acciaio ed un particolare sistema elettronico che gli permette di interagire con altre macchine; non ha bisogno di ricaricarsi in nessun modo e dunque \u00e8 dotato di un serbatoio infinito di energia.\nLe sue ali sono completamente meccaniche ed a differenza dei gargoyles normali lui pu\u00f2 usarle per volare e non solo per planare come gli altri membri della sua specie.\nInoltre Pietrafredda di giorno non subisce il fenomeno della pietrificazione poich\u00e9 fondamentalmente non \u00e8 pi\u00f9 un gargoyle."}
{"id": "2473880", "revid": "125976071", "url": "https://it.wikipedia.org/wiki?curid=2473880", "title": "Simone Pianetti", "text": "Il 13 luglio 1914, dopo aver compiuto sette omicidi, scomparve tra i monti della Val Brembana e non venne mai pi\u00f9 ritrovato, nonostante l'ingente dispiegamento di Carabinieri e l'introduzione di una taglia.\nDivenuto come un vendicatore per parte della popolazione, che lo aiut\u00f2 nella latitanza, ne furono segnalati in seguito vari avvistamenti tra i monti bergamaschi e il Venezuela, ma l'ultima testimonianza attendibile \u00e8 quella del figlio Nino, il quale lo incontr\u00f2 il 28 luglio 1914 per invitarlo a costituirsi, ricevendone per\u00f2 un netto rifiuto.\nBiografia.\nLa giovinezza e l'emigrazione.\nSimone Pianetti nacque il 7 febbraio 1858 da Giovanni e Vittoria Bottani, di famiglia benestante, nella piccola contrada di Lavaggi, frazione di Camerata Cornello, piccolo centro della val Brembana, in provincia di Bergamo. Di carattere aggressivo e sanguigno (spar\u00f2 un colpo di fucile all'indirizzo del padre, senza per\u00f2 colpirlo, per questioni legate all'eredit\u00e0), decise, cos\u00ec come molti altri conterranei, di emigrare negli Stati Uniti d\u2019America in cerca di fortuna.\nSi rec\u00f2 a New York, praticando diversi lavori, entrando poi in contatto con gli ambienti anarchici della citt\u00e0. Fond\u00f2 in seguito una societ\u00e0 d'importazione di vino e frutta con l'amico Antonio Ferrari: tuttavia nella gestione di quest'attivit\u00e0 incontr\u00f2 problemi con la mafia locale, allora conosciuta come Mano Nera, che esigeva il pagamento di denaro in cambio di protezione.\nIl suo temperamento port\u00f2 Pianetti a denunciare il fatto, cosa insolita per via dei rischi a cui si andava incontro, alla Polizia locale comandata dal comandante Shirley e l'ispettore francese Lacassagne. Con i due collaborava anche lo scrittore H. Ashton-Wolfe, che conobbe personalmente Pianetti e, qualche anno pi\u00f9 tardi, raccolse le sue vicende in un capitolo del suo libro \"Crimini di violenza e vendetta\", grazie a cui \u00e8 possibile conoscere i fatti della sua permanenza in terra statunitense. \nLa denuncia port\u00f2 all'arresto di una decina di insospettabili, ma cost\u00f2 la vita ad Antonio Ferrari, assassinato dalla Mano Nera. La vita stessa di Pianetti era quindi a rischio, tanto che dovette abbandonare la citt\u00e0 e muoversi con false generalit\u00e0 fino a fare ritorno in patria.\nIl rientro in Italia e le difficolt\u00e0.\nAl rientro nella valle ritrov\u00f2 l'ambiente chiuso, quando non apertamente ostile, da cui era partito per l'America. Tuttavia anche in valle Brembana parevano aprirsi spiragli di cambiamento, sia grazie all'apertura di un casin\u00f2 nel vicino paese di San Pellegrino Terme e il relativo afflusso di turisti, sia con l'elezione del liberale Bortolo Belotti, del quale Pianetti divenne amico per via della comune contrapposizione al blocco cattolico-conservatore imperante nella zona.\nSpos\u00f2 Carlotta Marini, dalla quale avr\u00e0 nove figli e con cui apr\u00ec una taverna appena fuori dal centro abitato di Camerata Cornello, in cui si poteva anche ballare. Dopo i primi tempi in cui gli affari andavano bene, Pianetti venne messo al centro di maldicenze in cui veniva bollato come libertino, anarchico e anticlericale. Segu\u00ec un vero e proprio boicottaggio nei confronti della sua locanda, con gli avventori che venivano messi in guardia dalle autorit\u00e0 politiche ed ecclesiastiche del paese: alla lunga venne obbligato ad abbandonare l'attivit\u00e0 per mancanza di clienti.\nCon i soldi rimanenti decise di trasferirsi con la famiglia nel vicino comune di San Giovanni Bianco, al fine di evitare le persone che l'avevano in antipatia. Qui apr\u00ec un mulino elettrico, un'opera all'avanguardia per quei tempi. Dopo poco tempo cominci\u00f2 a essere additato, con la sua farina, come portatore di maledizioni e malattie (tanto che il suo prodotto veniva chiamato \"la farina del Diavolo\"), situazione che lo obblig\u00f2 ad abbandonare l'attivit\u00e0 mandandolo definitivamente sul lastrico.\nGli omicidi.\nDopo essere finito in miseria, cominci\u00f2 a manifestare comportamenti anomali. Dapprima dichiar\u00f2 pi\u00f9 volte ad alcuni suoi amici l'intenzione di suicidarsi; in seguito matur\u00f2 sentimenti di collera e vendetta nei confronti delle persone che, a suo parere, gli avevano fatto un torto contribuendo a ridurlo sul lastrico. Ispirato dall'azione del nazionalista serbo Gavrilo Princip, il quale uccise il 28 giugno 1914 l'arciduca Francesco Ferdinando, decise di eliminarle fisicamente, riportando prima i loro nomi su una lista.\nLa mattina del 13 luglio 1914 usc\u00ec dalla sua casa imbracciando il suo fucile a tre canne e si diresse verso la piccola valle di Sentino. Aspett\u00f2 nascosto in un cespuglio il passaggio del medico condotto dei paesi di Camerata Cornello e San Giovanni Bianco, il dottor Domenico Morali (il quale era solito passare in quel punto per recarsi alla propria uccellanda), colpevole secondo Pianetti di non avergli curato bene il figlio Aristide, morto qualche tempo prima. Il medico venne ucciso con due fucilate.\nIn seguito Pianetti si rec\u00f2 nel centro abitato di Camerata, presso l'abitazione del sindaco Cristoforo Manzoni. Non avendolo trovato, lo cerc\u00f2 nel palazzo. Il sindaco era assente, tuttavia Pianetti ebbe modo di sparare al segretario comunale, Abramo Giudici (ritenuto colpevole dell'ordinanza di chiusura della sua osteria), e sua figlia Valeria, che era vicino a lui, la quale rientrava anche lei nella lista.\nIn seguito entr\u00f2 nella casa del calzolaio e giudice conciliatore Giovanni Ghilardi, uccidendolo perch\u00e9 era un suo avversario politico.\nRaggiunse il sagrato della chiesa, dove trov\u00f2 il parroco don Camillo Filippi e il messo comunale Giovanni Giupponi. Uccise entrambi, il primo perch\u00e9 ritenuto responsabile del boicottaggio della sua locanda, il secondo perch\u00e9 non gli aveva concesso una derivazione dell'acqua di una fontana.\nPoi si spost\u00f2, attraverso il bosco, alla contrada Pianca, cercando senza successo l'oste Pietro Bottani. Infine raggiunse la frazione di Cantalto, dove spar\u00f2 a Caterina Milesi (detta Nella), la quale aveva un contenzioso con Pianetti per via di un debito mai pagato dalla donna, come testimonia una citazione presso il giudice conciliatore.\nTerminato il settimo e ultimo omicidio, si rec\u00f2 nella frazione Cantiglio, dove incontr\u00f2 dei carbonai che, ignari di ci\u00f2 che era appena accaduto, gli diedero da mangiare.\nInfine si dilegu\u00f2 verso il monte Cancervo, zona che conosceva molto bene per le numerose battute di caccia svoltevi.\nLa fuga e la latitanza.\nLa notizia della strage si sparse in tutta la valle: il centro abitato di San Giovanni Bianco si presentava completamente deserto, con la gente barricata nelle proprie case. I Carabinieri fecero piantonare tutti gli scampati all'eccidio e coloro che avevano contenziosi aperti con Pianetti, cominciando le ricerche del fuggiasco sulle impervie cime circostanti. Anche grazie a una squadra di guardie forestali e a una trentina di Carabinieri giunti da Bergamo in rinforzo alle unit\u00e0 locali, nella serata del 14 luglio Pianetti fu avvistato da un gruppo composto da sette militari, con i quali ebbe uno scontro a fuoco, senza conseguenze fisiche per alcuno.\nIl 16 luglio 1914 in paese arriv\u00f2 il senatore Bortolo Belotti e contemporaneamente fu posta una taglia di mille lire sulla testa del latitante. Il giorno seguente Pianetti incontr\u00f2 una donna, Giacomina Giupponi, con la quale baratt\u00f2 la sua pistola in cambio di cibo, proprio mentre nelle zone circostanti si intensificavano le ricerche, con l'aggiunta di volontari (per lo pi\u00f9 parenti delle vittime), 170 soldati appartenenti al 78\u00ba Reggimento fanteria \"Lupi di Toscana\" e altri quaranta Carabinieri.\nNonostante ci\u00f2, Pianetti riusc\u00ec a dileguarsi a dispetto di pi\u00f9 di trecento persone alla sua ricerca, proprio mentre nell'opinione pubblica si delineavano contrapposte correnti di pensiero. Presto la stampa cominci\u00f2 a strumentalizzare la vicenda: numerose furono le polemiche tra le testate giornalistiche, in particolar modo tra \"Il Secolo\" e \"L'Eco di Bergamo\". Quest'ultimo difatti accus\u00f2 il primo di riportare le notizie in un'ottica anticlericale e di dipingere Pianetti come un liberatore dall'oppressione e dall'imperversare dei \"feudatari\" del paese, quali sindaco, medico e parroco.\nDi differenti visioni popolari riferite all'eccidio parlano anche organi di stampa locali, preoccupandosi dell'apologia del colpevole in corso tra la gente. Sta di fatto che la popolazione cominciava a vedere realmente Pianetti come un liberatore, tanto che sui muri della zona cominciarono ad apparire scritte a lui inneggianti (tra cui \u00abW Pianetti, ce ne vorrebbe uno in ogni paese\u00bb).\nNel frattempo, le ricerche non davano nessun risultato, tanto che il 29 luglio 1914 il prefetto di Bergamo, Antonio Molinari, aument\u00f2 a lire la taglia sulla testa del fuggiasco, senza tuttavia ottenere gli effetti sperati. Il 27 luglio le autorit\u00e0 autorizzarono il figlio Nino Pianetti a recarsi tra i monti al fine di incontrare il padre e convincerlo a costituirsi. Il ragazzo, trovato il genitore, gli consegn\u00f2 due lettere scritte dalla moglie e dall'amico Bortolo Belotti, che gli consigliavano di consegnarsi alle autorit\u00e0. Per contro, Simone, dopo aver scritto una struggente lettera di risposta alla moglie, disse al figlio \u00abnon mi troveranno mai, n\u00e9 vivo, n\u00e9 morto\u00bb. In effetti quell'episodio, riportato da tutti i quotidiani dell'epoca, fu l'ultima volta di cui si ebbero notizie documentate di Simone Pianetti.\nLa sua latitanza tra i monti della valle Brembana fu aiutata anche dalla complicit\u00e0 di carbonai e pastori che vivevano a quelle quote: essi lo consideravano una sorta di giustiziere, offrendogli cibo e talvolta un tetto sotto il quale ripararsi. A tal riguardo, le cronache dell'epoca riportano la condanna a un anno di reclusione (poi ridotta a sei mesi in appello) di due mandriani, i fratelli Giorgio e Carlo Manzoni, rei di aver ospitato Pianetti nella loro baita dal 20 luglio al 2 agosto, mentendo ai Carabinieri e coprendone la fuga.\nL'inafferrabilit\u00e0 del fuggiasco, aiutata dagli eventi internazionali che annunciavano l'arrivo della prima guerra mondiale anche in Italia, favorirono una sospensione delle ricerche, facendo passare in secondo piano la vicenda. Nel frattempo la giustizia proseguiva il suo corso: il 25 maggio 1915 presso la Corte d'assise di Bergamo si concluse il processo a carico di Simone Pianetti, imputato in contumacia. La sentenza di condanna all'ergastolo fu accompagnata da cinque anni di segregazione cellulare continua, dall'interdizione dai pubblici uffici, dalla perdita della patria potest\u00e0 e dell'autorit\u00e0 maritale, nonch\u00e9 dall'interdizione legale con conseguente annullamento del testamento da lui sottoscritto. Venne inoltre emesso un nuovo ordine di cattura nei confronti del condannato.\nIpotesi sulla scomparsa.\nIl corpo di Simone Pianetti non fu mai trovato: numerose sono le ipotesi riguardo alla sua sorte. La tesi fornita dalla famiglia \u00e8 quella che il loro congiunto fosse morto tra le cime dei monti Cancervo e Venturosa pochi giorni dopo l'incontro con il figlio Nino. Questa versione, perorata dallo stesso figlio, non ha mai convinto gli abitanti della zona e venne probabilmente fornita al fine di far acquietare gli animi e permettere un po' di tranquillit\u00e0 ai congiunti.\nTuttavia numerose e contrastanti voci indicano il fuggitivo latitante nel continente americano. A suffragare tale ipotesi sono alcune lettere rinvenute, nonch\u00e9 la testimonianza di Domenica Milesi. La donna, originaria di San Giovanni Bianco, che aveva conosciuto Pianetti per via della comune appartenenza politica, afferm\u00f2 di averlo incontrato presso Ciudad Bol\u00edvar, citt\u00e0 venezuelana presso la quale era emigrata con il proprio marito. Questa racconta di essere venuta in contatto con il latitante tramite un commerciante siciliano residente a Pittsburgh che, arrivato in Venezuela per affari, le comunic\u00f2 di aver fatto conoscenza con un suo conterraneo, tale Pianetti. La donna chiese allora di potersi mettere in contatto con quella persona: dopo nemmeno un mese Pianetti, secondo la testimonianza della donna, si rec\u00f2 presso di lei. Le consegn\u00f2 alcune lettere e un po' di soldi da inviare alla propria famiglia in Italia, raccontando di essere riuscito a fuggire, dapprima nascondendosi tra i fasci di legna trasportati da un carretto e successivamente recandosi, mediante gli uffici di una persona molto influente della zona, all'ufficio visti della Questura di Bergamo che gli forn\u00ec un passaporto con false generalit\u00e0 con il quale pot\u00e9 imbarcarsi su una nave diretta nell'America del Nord.\nPianetti sarebbe quindi stato aiutato dalle autorit\u00e0 stesse, vista la simpatia che riscuoteva negli strati pi\u00f9 bassi della popolazione: la sua cattura infatti avrebbe potuto provocare reazioni incontrollate, nonch\u00e9 aumentarne la fama e la leggenda. \nUn'altra ipotesi sostiene che Pianetti fosse invece emigrato fuggendo dalle Orobie verso la Valtellina, raggiungendo quindi il cantone Grigioni in Svizzera.\nQualche decennio pi\u00f9 tardi, nel 1943, alcuni abitanti della zona sostennero di aver incontrato un anziano signore aggirarsi tra i monti Cancervo e Venturosa, poco distante dalla contrada di Cespedosio. Ebbero un rapido scambio di battute, dal quale emerse la vera identit\u00e0 di Simone Pianetti, allora ultraottantenne, che si intrattenne in particolar modo con una coetanea, per poi sparire nuovamente nei boschi circostanti.\nLa vox populi riporta inoltre che Nino Pianetti, nel frattempo trasferitosi nella citt\u00e0 di Milano, confid\u00f2 a conoscenti che il padre fosse effettivamente emigrato nelle Americhe per poi tornare con falsa identit\u00e0 in Italia, dove trascorrere gli anni della vecchiaia. Il suo ultimo domicilio sarebbe stato presso l'abitazione milanese del figlio, dove sarebbe morto nel 1952.\nRisvolti giudiziari.\nLa situazione giudiziaria del Pianetti \u00e8 singolare; nel periodo in cui si svolsero i fatti in Italia esisteva l'istituto della \"purgazione\" grazie al quale, se un reo condannato in contumacia si fosse consegnato alle autorit\u00e0 dopo la sentenza, la condanna si sarebbe dovuta annullare e il processo reistruito. Nel 1968 la procura di Bergamo riapr\u00ec il fascicolo dichiarando il reato prescritto. In mancanza di una dichiarazione ufficiale di morte presunta, procedura mai avviata n\u00e9 dalla Procura, n\u00e9 dai parenti. Fino al 2017 il Pianetti risultava ancora legalmente in vita, seppure con l'improbabile et\u00e0 di 159 anni."}
{"id": "2473881", "revid": "1305772", "url": "https://it.wikipedia.org/wiki?curid=2473881", "title": "Dante Fornasir", "text": "Biografia.\nDopo gli studi al Ginnasio di Gorizia frequenta a Trieste la Scuola Reale Superiore che gli permette l'accesso al Politecnico di Vienna. Come volontario si arruola nel 1906 nell'Esercito Austriaco. Nel 1908 consegue la laurea in ingegneria e dal 1909 inizia la sua attivit\u00e0 lavorativa come dipendente del Governo Marittimo. Dopo la parentesi della Prima guerra mondiale che lo vede arruolato nell'Esercito Austriaco, \u00e8 responsabile edile del Cantiere Navale Triestino. Nel 1926 viene incaricato della progettazione della Stazione Marittima di Trieste e l'Idroscalo, in seguito progetter\u00e0 il quartiere di Panzano per le abitazioni dei dipendenti del cantiere navale di Monfalcone. Nel 1928 inizia in proprio l'attivit\u00e0 edile fondando l'Impresa Dante Fornasir.\nEseguir\u00e0 molti lavori per conto dei Cantieri Riuniti dell'Adriatico a Monfalcone. Nel 1933 aveva acquistato dal Comune di Cervignano del Friuli i terreni sui quali eseguir\u00e0 lavori di bonifica e costruir\u00e0 il borgo agricolo che tuttora porta il suo nome. La strutturazione di questo borgo vede, oltre alla casa padronale, il complesso delle abitazioni familiari dei lavoratori, le cantine, stalle e servizi vari con una nuova concezione di vivibilit\u00e0 lavorativa e sociale. \nMuore a Cervignano il 10 agosto 1958. Tra le sue pi\u00f9 importanti opere si annoverano il quartiere abitativo di Panzano strutturato con ville, case plurifamiliari, un albergo, un teatro e impianti sportivi. Importanti furono anche le costruzioni dei capannoni industriali e delle officine elettromeccaniche ed aeronautiche eseguite per conto dei Cantieri Navali di Monfalcone."}
{"id": "2473882", "revid": "599013", "url": "https://it.wikipedia.org/wiki?curid=2473882", "title": "Mauro Roibal", "text": "Carriera.\nUtilizzato nel ruolo di portiere, ha come massimo riconoscimento in carriera la partecipazione con la Nazionale di calcio a 5 dell'Uruguay a due edizioni del FIFA Futsal World Championship: nel 1996 in Spagna dove la nazionale sudamericana \u00e8 giunta al secondo turno, eliminata nel girone comprendente , e ; e nel 2000 in Guatemala dove rimase fuori inaspettatamente dalla seconda fase a favore dell'."}
{"id": "2473885", "revid": "767487", "url": "https://it.wikipedia.org/wiki?curid=2473885", "title": "L'occhio del male (film 1996)", "text": "L'occhio del male (\"Thinner\") \u00e8 un film del 1996 diretto da Tom Holland, con Robert John Burke e Joe Mantegna, tratto dal romanzo omonimo di Stephen King. Stephen King stesso compare nel ruolo del farmacista, il dottor Bangor. Il film \u00e8 stato girato per lo pi\u00f9 a Thomaston, Camden e Rockland, nel Maine, non molto lontano dalla casa di King a Bangor.\nTrama.\nWilliam Halleck investe una vecchia zingara e la uccide. Uno zingaro di 106 anni, assetato di vendetta, lancia contro di lui un anatema: per quanto mangi, William dimagrisce a vista d'occhio. Per quanto la cosa gli piaccia inizialmente, essendo parecchio sovrappeso, presto capisce che la situazione \u00e8 grave e deve assolutamente trovare una soluzione prima che la morte sopraggiunga."}
{"id": "2473887", "revid": "25452765", "url": "https://it.wikipedia.org/wiki?curid=2473887", "title": "Paleolodidi", "text": ""}
{"id": "2473893", "revid": "599013", "url": "https://it.wikipedia.org/wiki?curid=2473893", "title": "Jorge Colina", "text": "Carriera.\nUtilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 dell'Uruguay al FIFA Futsal World Championship 1996 in Spagna dove la nazionale sudamericana \u00e8 giunta al secondo turno, eliminata nel girone comprendente , e ."}
{"id": "2473895", "revid": "599013", "url": "https://it.wikipedia.org/wiki?curid=2473895", "title": "\u00c1lvaro Pi\u00f1eiro", "text": "Carriera.\nCome massimo riconoscimento in carriera vanta la partecipazione, con la Nazionale di calcio a 5 dell'Uruguay, a due Mondiali: nel 1996 in Spagna dove la nazionale sudamericana \u00e8 giunta al secondo turno, eliminata nel girone comprendente , e ; e nel 2000 in Guatemala dove rimase fuori inaspettatamente dalla seconda fase a favore dell'."}
{"id": "2473896", "revid": "1543377", "url": "https://it.wikipedia.org/wiki?curid=2473896", "title": "Uriol N\u00fa\u00f1ez", "text": "Carriera.\nUtilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 dell'Uruguay al FIFA Futsal World Championship 1996 in Spagna dove la nazionale sudamericana \u00e8 giunta al secondo turno, eliminata nel girone comprendente , e ."}
{"id": "2473897", "revid": "1543377", "url": "https://it.wikipedia.org/wiki?curid=2473897", "title": "Diego Imperio", "text": "Carriera.\nUtilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 dell'Uruguay al FIFA Futsal World Championship 1996 in Spagna dove la nazionale sudamericana \u00e8 giunta al secondo turno, eliminata nel girone comprendente , e ."}
{"id": "2473898", "revid": "599013", "url": "https://it.wikipedia.org/wiki?curid=2473898", "title": "Thiago Silva", "text": "Considerato uno dei pi\u00f9 forti difensori al mondo, ha trascorso la prima parte della sua carriera in Brasile, per poi trasferirsi in Europa. Nel 2008 si \u00e8 trasferito al , con cui ha vinto un campionato italiano (2010-11) e una Supercoppa italiana (2011). Nel 2012 \u00e8 stato acquistato dal , dove ha vinto sette campionati francesi (dal 2012-13 al 2015-16 e dal 2017-18 al 2019-20), cinque Coppe di Francia (dal 2014-15 al 2017-18 e 2019-20), sei Coppe di Lega francesi (dal 2013-14 al 2017-18 e 2019-20) e sette Supercoppe francesi (dal 2013 al 2019). Dal 2020 milita nel Chelsea con cui ha conquistato una UEFA Champions League (2021), una Supercoppa UEFA (2021) e una Coppa del mondo per club FIFA (2021).\nCon la nazionale brasiliana ha partecipato a tre Mondiali (2010, 2014 e 2018), quattro Coppe America (2011, 2015, 2019 e 2021) e una Confederations Cup (2013), vincendo una Coppa America (2019) e la Confederations Cup.\nCaratteristiche tecniche.\nAdattato in alcune circostanze mediano con capacit\u00e0 di giocare anche come terzino, durante la sua permanenza alla Juventude \u00e8 diventato difensore centrale dall'idea dell'allenatore Ivo Wortmann. Abile nel gioco aereo, possiede una buona velocit\u00e0 di base, senso della posizione ed \u00e8 ottimo negli interventi in anticipo e in chiusura, oltre che nel leggere lo sviluppo dell'azione avversaria. In grado anche di far ripartire l'azione della propria squadra, era considerato, da molti, il difensore pi\u00f9 forte al mondo nel 2012 al momento del suo trasferimento dal Milan al PSG.\nCarriera.\nClub.\nGli inizi in Brasile.\nThiago Silva ha iniziato a giocare nelle giovanili del Fluminense nel 1998, ricoprendo il ruolo di centrocampista. L'anno seguente, date le poche possibilit\u00e0 di giocare nelle giovanili \"Tricolor\", ha sostenuto alcuni provini con Madureira, Olaria e Flamengo, tutti con esito negativo.\nDopo un anno nelle giovanili del Barcelona-RJ, dal novembre del 2000 al novembre del 2001, gli \u00e8 stato offerto un contratto da professionista dall'RS Futebol, con cui ha disputato la terza divisione del Campionato Ga\u00facho.\nNel 2004 \u00e8 stato acquistato dalla Juventude, con la quale ha debuttato nel Brasileir\u00e3o il 21 aprile 2004 contro il Cruzeiro. In totale durante la stagione 2004 ha disputato 28 partite nel campionato di S\u00e9rie A segnando 3 gol, il primo dei quali il 2 maggio 2004 contro il Paran\u00e1, e una gara nella Coppa del Brasile, per un totale di 29 presenze e 3 reti.\nLa prima esperienza in Europa: Porto e Dinamo Mosca.\nLe sue prestazioni nel nuovo ruolo di difensore centrale lo hanno fatto notare da alcuni club europei, in particolare il Porto, che nel 2004, dopo un periodo di prova, lo ha acquistato per 2,5 milioni di euro. A causa di un infortunio e alcuni problemi respiratori non \u00e8 stato aggregato alla prima squadra ma ha giocato solo con la squadra B in Segunda Divis\u00e3o B, la terza serie nazionale.\nNel gennaio del 2005 \u00e8 stato ceduto in prestito alla Dinamo Mosca. A Mosca gli \u00e8 stata diagnosticata la tubercolosi, che lo ha costretto a farsi operare per non perdere un polmone e a stare fermo per circa un anno.\nFluminense.\nNel 2006 \u00e8 ritornato in Brasile per provare a ricominciare la carriera con il club che lo aveva cresciuto nelle giovanili, il Fluminense. Nel 2007 con il Fluminense ha vinto la Coppa del Brasile e a livello personale la Bola de Prata, premio riservato agli 11 migliori giocatori del campionato brasiliano. Nel 2008 \u00e8 arrivato sino alla finale della Coppa Libertadores persa dopo ai rigori contro l'LDU Quito. In totale con il Fluminense ha disputato 146 partite nelle quali ha segnato 14 gol.\nMilan.\nNel dicembre del 2008 si \u00e8 accordato con il Milan, che lo ha pagato 10 milioni di euro e con cui ha firmato un quadriennale da 2,5 milioni di euro. La societ\u00e0 italiana ha potuto tesserarlo ufficialmente solo a partire dalla stagione seguente, a causa della mancanza di posti disponibili per gli extracomunitari, ma ha deciso comunque di farlo allenare a Milanello con i nuovi compagni, a cui si \u00e8 aggregato a partire dal gennaio del 2009. In precedenza il Villarreal aveva gi\u00e0 trovato un'intesa con il Fluminense, che non si \u00e8 per\u00f2 conclusa con il trasferimento del giocatore in Spagna.\nIl 22 agosto 2009 ha debuttato con il Milan e in Serie A nella partita vinta per 2-1 in casa del , mentre il 15 settembre 2009 ha esordito nelle competizioni UEFA per club in Olympique Marsiglia-Milan (1-2), partita valida per la prima giornata della fase a gironi della Champions League 2009-2010. Ha realizzato il suo primo gol ufficiale in maglia rossonera l'8 novembre seguente segnando di testa allo Stadio Olimpico di Roma contro la Lazio, partita nella quale \u00e8 anche stato autore di un autogol nel 2-1 finale per il Milan. Thiago Silva ha concluso la sua prima annata al Milan totalizzando 33 presenze e 2 reti.\nHa iniziato positivamente la stagione 2010-2011, segnando nella prima gara ufficiale il secondo gol del Milan nella partita casalinga vinta dai rossoneri per 4-0 contro il Lecce. Nella parte centrale della stagione \u00e8 stato impiegato anche come mediano per sopperire all'indisponibilit\u00e0 di centrocampisti dovuta a infortuni e squalifiche. Il 7 maggio 2011 ha vinto il suo primo scudetto e trofeo con i rossoneri a due giornate dal termine del campionato grazie allo 0-0 contro la Roma.\nIl 17 maggio seguente, ha prolungato il contratto con il Milan firmando un accordo quinquennale fino al 30 giugno 2016. Il 6 agosto 2011 ha vinto la Supercoppa italiana con il Milan battendo l'Inter a Pechino per 2-1. Il 13 settembre seguente ha segnato la sua prima rete in Champions League, realizzando nei minuti di recupero con un colpo di testa su calcio d'angolo il gol che ha determinato il 2-2 finale al Camp Nou contro il Barcellona nella prima giornata della fase a gironi. Il 27 novembre 2011 ha indossato per la prima volta la fascia di capitano del Milan in occasione della partita casalinga contro il Chievo; nel corso della gara ha anche segnato la prima rete dell'incontro con un tiro dal limite dell'area su assist di Boateng. Il 24 marzo 2012, durante la gara di campionato contro la Roma, \u00e8 stato costretto a lasciare il campo a causa di una lesione muscolare al bicipite femorale della coscia destra che gli ha causato circa due mesi di stop.\nParis Saint-Germain.\n2012-2016.\nIl 14 luglio 2012, nonostante avesse rinnovato il suo contratto con il Milan pochi giorni prima, \u00e8 stato acquistato dai francesi del Paris Saint-Germain, con cui ha siglato un accordo quinquennale fino al 30 giugno 2017. La cifra corrisposta dal club francese, 39 milioni di euro, ha reso l'operazione il secondo trasferimento pi\u00f9 costoso per un difensore dopo quello di Rio Ferdinand dal Leeds al Manchester United (46 milioni) e, fino a quel momento, il pi\u00f9 caro della Ligue 1.\nIl calciatore brasiliano ha scelto di indossare la maglia numero 2 e ha fatto il suo esordio con la squadra parigina il 18 settembre seguente, in occasione della partita di Champions League vinta per 4-1 contro la Dinamo Kiev, nel corso della quale ha realizzato il gol del momentaneo 2-0. Nel corso della stagione Thiago Silva \u00e8 stato scelto da Carlo Ancelotti come capitano del PSG; il brasiliano ha indossato per la prima la volta la fascia il 21 novembre 2012 contro la Dinamo Kiev e poi l'ha mantenuta anche nelle gare successive nonostante il rientro di Christophe Jallet e Mamadou Sakho, che in precedenza avevano ricoperto tale ruolo. Ha concluso la prima stagione a Parigi con 34 presenze e 3 gol (2 in Champions League e uno in Coppa di Lega) e vincendo la Ligue 1, dove ha disputato 22 partite.\nHa iniziato la stagione 2013-2014 vincendo la Supercoppa di Francia grazie al 2-1 ottenuto il 3 agosto 2013 a Libreville contro il Bordeaux. Il 22 agosto seguente ha prolungato di un anno, fino al 30 giugno 2018, il proprio contratto con il Paris Saint-Germain. Alla fine di settembre del 2013, durante la partita di campionato contro il , si \u00e8 infortunato al bicipite femorale ed \u00e8 dovuto stare fermo per circa 6 settimane. \u00c8 tornato a disposizione per la partita di Champions League contro l' del 5 novembre 2013 durante la quale \u00e8 entrato in campo nel corso della ripresa. Il 1\u00ba dicembre seguente, nel corso del secondo tempo della partita vinta per 4-0 contro l'Olympique Lione, ha segnato il suo primo gol nella Ligue 1. Va di nuovo a segno nelle partite vinte in casa entrambe 5-0 contro il Sochaux e contro il Nantes. Conclude la stagione vincendo oltre che al suo secondo campionato francese consecutivo la sua prima Coupe de la Ligue battendo in finale il Lione per 2-1.\nLa prima presenza nella nuova stagione la trova alla prima giornata di campionato nella partita pareggiata per 2-2 in casa dello Stade Reims. Successivamente salter\u00e0 9 partite di Ligue 1 e 2 di Champions League per la rottura di una fibra muscolare. Il 21 febbraio 2015 segna il suo primo gol della stagione nella partita vinta 3-1 in casa contro il Tolosa. L'11 marzo 2015 nella partita di ritorno degli ottavi di Champions League segna al minuto '114 dei tempi supplementari il gol del 2-2 definitivo di testa su calcio d'angolo di Thiago Motta che decreta il passaggio del turno del PSG a discapito del Chelsea grazie ai gol segnati in trasferta. Infatti all'andata la partita si era conclusa con il risultato di 1-1. Grazie a questo storico passaggio del turno lui e i suoi compagni ricevono un premio di 260,000\u00a0\u20ac circa a testa. Verranno poi eliminati ai quarti di finale per mano del Barcellona con la doppia sconfitta per 3-1 in casa e 2-0 in Spagna. L'11 aprile 2015 vince la sua seconda Coupe de la Ligue battendo in finale 4-0 il Bastia.\nInizia la nuova stagione giocando la finale della Supercoppa di Francia e, vincendola 4-1 contro il Lione, conquista il primo trofeo stagionale. Alla seconda giornata di Ligue 1 trova il primo gol stagionale nella vittoria per 2-0 in casa contro il Gaz\u00e9lec Ajaccio. A fine stagione vince altri tre trofei: la Ligue 1, la Coupe de France e la Coupe de la Ligue.\n2016-2020.\nLa stagione 2016-2017 vede un serrato testa a testa con il Monaco in Ligue 1, che si risolve con la vittoria dei monegaschi. Vince per\u00f2 la Coupe de France e la Coupe de la Ligue. Nella stagione 2017-2018 il Paris Saint-Germain torna a laurearsi campione di Francia, vincendo la Ligue 1, oltre a confermarsi in Coupe de France e in Coupe de la Ligue. Nella stagione successiva, nonostante il cambio in panchina (il terzo per il brasiliano da quando \u00e8 al PSG), Thiago Silva resta un elemento centrale. A fine anno, il brasiliano pu\u00f2 festeggiare un'altra Ligue 1. Nella stagione 2019-2020 conquista un altro \"treble\" nazionale, vincendo la Ligue 1 (la settima personale), la Coupe de France e la Coupe de la Ligue, e raggiunge l'ultimo atto della Champions League, la prima per il club parigino. La finale persa per 0-1 contro il \u00e8 anche l'ultima partita del brasiliano con la maglia del PSG, che dopo otto anni lascia Parigi.\nChelsea.\n2020-2021.\nIl 28 agosto 2020 viene ufficializzato il suo passaggio a parametro zero al , con cui firma un contratto annuale con opzione per il secondo anno. L\u2019esordio avviene il 23 settembre successivo nel successo per 6-0 in Coppa di Lega contro il . Tre giorni dopo, in occasione del match conclusosi in pareggio giocato contro il West Bromwich Albion (3-3), esordisce in Premier League indossando la fascia di capitano, diventando il calciatore ad averla indossata pi\u00f9 velocemente nella storia del club. S'impone sin da subito come titolare e leader della retroguardia del , segnando pure la sua prima rete con i londinesi il 7 novembre nel successo per 4-1 contro lo . A fine anno vince la Champions League, pur giocando solamente 39 minuti nella finale contro il a causa di un infortunio. A fine stagione rinnova il proprio contratto con i \"Blues\".\n2021-2022.\nL'11 agosto 2021, pur non scendendo in campo nella finale, vince la Supercoppa UEFA al Windsor Park di Belfast; si tratta del secondo successo per il Chelsea e del primo personale per Thiago Silva.\nIl 3 gennaio 2022 rinnova il suo contratto di un altro anno, portandone la scadenza a giugno 2023. Il 12 febbraio 2022 gioca l'intera finale della Coppa del mondo per club, che vede il Chelsea trionfare sul Palmeiras dopo i tempi supplementari. Al termine della finale, viene eletto come miglior giocatore della manifestazione.\nNazionale.\nDurante l'estate del 2008 \u00e8 stato convocato dal CT brasiliano Dunga per partecipare con la selezione olimpica ai Giochi della XXIX Olimpiade a Pechino, come fuoriquota insieme a Ronaldinho. Durante la competizione olimpica, a causa anche di un infortunio occorsogli alla vigilia della prima gara, ha disputato solo due partite tra cui la finale per il terzo posto vinta contro il Belgio, entrando al 71\u00ba minuto al posto di Breno.\nHa esordito in Nazionale maggiore il 12 ottobre 2008, subentrando a Juan nell'intervallo della partita contro il Venezuela, valida per le qualificazioni ai Mondiali 2010. Il 19 novembre 2008, nell'amichevole di Gama vinta per 6-2 contro il Portogallo, \u00e8 stato schierato per la prima volta come titolare.\n\u00c8 stato convocato da Dunga anche per il Mondiale 2010 in Sudafrica, nel quale tuttavia non \u00e8 mai sceso in campo. L'anno seguente il CT Mano Menezes lo ha convocato per la Coppa America 2011 in Argentina. Nel corso della manifestazione ha disputato tutte le 4 partite della \"Sele\u00e7\u00e3o\", che \u00e8 stata eliminata nei quarti di finale dal Paraguay ai rigori per 0-2; in quella partita Thiago Silva ha calciato il secondo tiro dal dischetto dei verdeoro, parato dal portiere avversario Justo Villar.\nIl 14 novembre 2011 ha indossato per la prima volta la fascia di capitano del Brasile in occasione della partita amichevole contro l'Egitto, vinta per 2-0, e il 30 maggio 2012 ha realizzato il primo gol con la maglia della \"Sele\u00e7\u00e3o\", segnando di testa la rete del momentaneo 2-0 nella gara vinta per 4-1 contro gli Stati Uniti.\nIl 5 luglio 2012 \u00e8 stato inserito dal commissario tecnico Mano Menezes nella lista dei 18 convocati per le Olimpiadi di Londra, dove ha sempre giocato da titolare. Il Brasile \u00e8 riuscito ad ottenere la medaglia d'argento, perdendo la finale contro il Messico per 2-1.\nConvocato per il Mondiale 2014, Thiago Silva \u00e8 andato a segno nel quarto di finale giocato contro la Colombia e vinto 2-1 dalla \"Sele\u00e7ao\". Nella stessa partita ha raccolto per\u00f2 la seconda ammonizione del torneo iridato, che lo ha costretto a saltare la semifinale contro la Germania, conclusasi con la sconfitta per 7-1 dei verdeoro. Il Brasile ha poi concluso il torneo in quarta posizione dopo la sconfitta nella finale per il terzo posto contro i Paesi Bassi. Al termine della manifestazione, e nel corso della quale ha totalizzato 6 presenze e una rete, Thiago Silva \u00e8 stato inserito nella Top 11 FIFA della competizione.\nDopo il Mondiale casalingo, il nuovo CT Dunga, che ha sostituito Scolari, ha deciso di affidare la fascia di capitano della Nazionale brasiliana a Neymar invece che a Thiago Silva.\nNel 2015 viene convocato per la Coppa America in Cile, dove il Brasile viene eliminato ai quarti di finale dal Paraguay ai tiri di rigore.\nNel 2018 rientra tra i convocati per il Mondiale in Russia. Gioca tutte le partite della competizione (segnando anche nel successo per 2-0 contro la Serbia ai gironi), uscendo ai quarti di finale contro il Belgio.\nL'anno successivo partecipa alla Coppa America, organizzata in Brasile, manifestazione durante la quale Thiago Silva \u00e8 titolare al centro della difesa e disputa tutte le partite fino alla finale, vinta contro il Per\u00f9. Nel 2021 prende parte ad un'altra edizione della Coppa America, organizzata di nuovo in Brasile. La nazionale brasiliana raggiunge la finale, ma esce sconfitta contro l'Argentina.\nIl 10 ottobre 2021 raggiunge quota 100 presenze in nazionale nel pareggio per 0-0 contro la .\nStatistiche.\nPresenze e reti nei club.\n\"Statistiche aggiornate al 17 dicembre 2021.\""}
{"id": "2473899", "revid": "599013", "url": "https://it.wikipedia.org/wiki?curid=2473899", "title": "Pablo Lamanna", "text": "Carriera.\nUtilizzato nel ruolo di laterale difensivo, come massimo riconoscimento in carriera ha la partecipazione con la Nazionale di calcio a 5 dell'Uruguay a due edizioni del FIFA Futsal World Championship: nel 1996 in Spagna dove la nazionale sudamericana \u00e8 giunta al secondo turno, eliminata nel girone comprendente , e ; e nel 2000 in Guatemala dove rimase fuori inaspettatamente dalla seconda fase a favore dell'. nel campionato italiano ha indossato le maglie di Petrarca, Luparense e Cornedo. Nel 2007 si trasferisce al Verona Calcio a 5 in Serie B dove rimarr\u00e0 per quattro stagioni, conquistando la promozione nella categoria superiore e venendo eletto capitano. In qualit\u00e0 di preparatore atletico, nel gennaio 2015 entra nello staff di Diego D'Alessandro, nominato commissario tecnico della Nazionale di calcio a 5 dell'Uruguay."}
{"id": "2473901", "revid": "1458600", "url": "https://it.wikipedia.org/wiki?curid=2473901", "title": "Roberto Siorpaes (bobbista)", "text": "Roberto compete a livello agonistico nel bob dalla fine degli anni ottanta, ricevendo discreti successi sia in campionato italiano, sia in coppa europa. Inoltre \u00e8 maestro di sci, e compete a in moltissime manifestazioni sportive, detiene il titolo dei campionati italiani di sci ANA della sua categoria.\nVive a Cortina d'Ampezzo con la moglie Violetta Caldart, allenatrice ed ex giocatrice di curling."}
{"id": "2473904", "revid": "648716", "url": "https://it.wikipedia.org/wiki?curid=2473904", "title": "HMS Gallant (H59)", "text": "La HMS \"Gallant\" (Pennant number H 59) \u00e8 stata un cacciatorpediniere Classe G della Royal Navy, impostato nei cantieri Alexander Stephen and Sons di Glasgow il 15 settembre 1934, varato il 26 settembre 1935 ed entrato in servizio il 25 febbraio 1936.\nDurante la Seconda guerra mondiale serv\u00ec nella \"Mediterranean Fleet\" presso la Prima Flottiglia Cacciatorpediniere. Il 20 ottobre 1940 insieme ai cacciatorpediniere \"Hotspur\" e \"Griffin\" affond\u00f2 il sommergibile italiano \"Lafol\u00e8\" al largo di Melilla.\nIl 10 gennaio 1941, partecipando all'Operazione Excess, urt\u00f2 una mina a sud ovest di Pantelleria, rimanendo gravemente danneggiata. Venne trainata nel porto di Malta dal cacciatorpediniere \"Mohawk\" dove venne fatta arenare. Venne messa completamente fuori uso da un attacco aereo subito il 5 aprile 1942. Nel settembre dell'anno successivo venne affondata come frangiflutti nella Baia di San Paolo."}
{"id": "2473906", "revid": "339392", "url": "https://it.wikipedia.org/wiki?curid=2473906", "title": "Consiglio di sorveglianza", "text": ""}
{"id": "2473907", "revid": "599013", "url": "https://it.wikipedia.org/wiki?curid=2473907", "title": "Consiglio di gestione", "text": ""}
{"id": "2473909", "revid": "1543377", "url": "https://it.wikipedia.org/wiki?curid=2473909", "title": "Giorno dell'indipendenza della Corea", "text": "Il giorno dell'indipendenza della Corea (conosciuto come \"Gwangbokjeol\" in Corea del Sud e come \"Chogukhaebang\u016di nal\" in Corea del Nord), \u00e8 una festa nazionale, che si tiene annualmente in Corea, in memoria dell'indipendenza dal Giappone.\nSia la Corea del Nord che la Corea del Sud fanno decorrere l'indipendenza dal 15 agosto 1945, giorno della dichiarazione di resa del Giappone annunciata dall'imperatore Hirohito ufficializzata il 2 settembre anche se il Giappone mantenne la sovranit\u00e0 amministrativa per l'intera Corea, almeno nel sud, di fatto fino al 12 settembre 1945 e di diritto fino all'entrata in vigore del Trattato di pace di San Francisco il 28 aprile 1952. Prima del 15 agosto, infatti, la Corea faceva parte dell'Impero giapponese sotto il nome di Provincia del Ch\u014dsen. \nNella Corea del Sud, inoltre, in questo giorno si commemora anche l'inizio della Repubblica del 1948.\nStoria.\nDopo la liberazione della penisola coreana da parte degli Alleati nel 1945, vengono creati due governi indipendenti nel 1948: il filoamericano Syngman Rhee \u00e8 eletto primo presidente della Corea del Sud e il filosovietico Kim Il-sung \u00e8 dichiarato primo ministro della Corea del Nord. \nIl giorno dell'indipendenza \u00e8 stato designato ufficialmente come giorno festivo il 1\u00ba ottobre del 1949 in Corea del Sud ed \u00e8 stato chiamato \"Chogukhaebang\u016di nale\" (\uc870\uad6d\ud574\ubc29\uc758 \ub0a0 ) nella Corea del Nord."}
{"id": "2473914", "revid": "131358", "url": "https://it.wikipedia.org/wiki?curid=2473914", "title": "FC S\u00e8te", "text": ""}
{"id": "2473915", "revid": "71155", "url": "https://it.wikipedia.org/wiki?curid=2473915", "title": "Presidente del cda", "text": ""}
{"id": "2473916", "revid": "276444", "url": "https://it.wikipedia.org/wiki?curid=2473916", "title": "Gran Premio motociclistico di Olanda 1999", "text": ""}
{"id": "2473919", "revid": "131358", "url": "https://it.wikipedia.org/wiki?curid=2473919", "title": "FC Rouen", "text": ""}
{"id": "2473920", "revid": "174925", "url": "https://it.wikipedia.org/wiki?curid=2473920", "title": "Formula di coarea", "text": "In matematica, pi\u00f9 precisamente nell'ambito della teoria della misura, la formula di coarea permette di calcolare l'integrale del gradiente di una funzione in termini dell'integrale dei suoi insiemi di livello.\nTale formula viene spesso utilizzata per problemi isoperimetrici.\nEnunciato.\n\u00c8 possibile enunciare due versioni per la formula di coarea.\nPrima versione.\nIndicando con formula_1 la misura di Hausdorff (\"n\"-1)-dimensionale allora, se formula_2 \u00e8 una funzione lipschitziana e formula_3 un insieme misurabile, vale la formula:\nSeconda versione.\n\u00c8 possibile dare un'altra versione della formula di coarea, nella quale al primo membro compare anche un'altra funzione formula_5 non negativa e misurabile. Sia formula_6 Lipschitziana e sia formula_3 un insieme misurabile. Sia inoltre formula_8 una funzione misurabile. Allora vale la formula:\nApplicazioni.\nSpesso la formula di coarea viene utilizzata nella sua seconda versione per il calcolo di un integrale di una funzione a simmetria radiale. Infatti, per calcolare l'ntegrale di formula_5, scegliendo formula_11 si ottiene:\ndove formula_13 \u00e8 la palla centrata nell'origine di raggio formula_14.\nViene anche utilizzata per dimostrare la disuguaglianza di P\u00f3lya-Szeg\u0151."}
{"id": "2473922", "revid": "1305772", "url": "https://it.wikipedia.org/wiki?curid=2473922", "title": "Stoczek (disambigua)", "text": ""}
{"id": "2473926", "revid": "2164271", "url": "https://it.wikipedia.org/wiki?curid=2473926", "title": "Elisa Di Francisca", "text": "La Di Francisca divenne Campionessa olimpica ai Giochi della XXX olimpiade di Londra 2012 sia nell'individuale e sia nella gara a squadre di Fioretto. Inoltre la Di Francisca ha vinto la medaglia d'Argento ai Giochi della XXXI Olimpiade di Rio de Janeiro nel 2016 nella prova individuale del Fioretto.\nVincitrice della Coppa del Mondo nel 2011 e nel 2015, \u00e8 stata sette volte campionessa mondiale e tredici volte campionessa europea tra individuale e prova a squadre, nonch\u00e9 vincitrice della medaglia d'oro ai Giochi del Mediterraneo di Mersin 2013 sempre nell'individuale. \u00c8 considerata come una delle pi\u00f9 forti schermitrici italiane di sempre. \u00c8 tesserata per il Gruppo Sportivo Fiamme Oro.\nNel 2013 partecipa alla nona edizione del programma televisivo Ballando con le stelle, vincendo la competizione insieme al ballerino Raimondo Todaro.\nBiografia.\nCresciuta a Jesi, come le colleghe Giovanna Trillini e Valentina Vezzali, \u00e8 la primogenita di Giacomo, siciliano di Villarosa in provincia di Enna, e Ombretta Trovarelli. Ha una sorella, Martina, e un fratello, Michele. \u00c8 diplomata al Liceo socio-psicopedagogico.\nCarriera.\nSale in pedana per fare scherma insieme alla sorella Martina e qualche anno prima del fratello Michele. In precedenza, per qualche anno si era cimentata nella danza. Ha iniziato la scherma con il loro maestro Ezio Triccoli, ad affiancarla c'erano anche Giulio Tommassini e Stefano Cerioni. Nel 1995 si laurea campionessa italiana \"ragazze\". L'anno dopo \u00e8 medaglia d'argento ai campionati italiani \"allievi\". Nel 2000 \u00e8 seconda nei campionati italiani \"giovani\" e terza in quelli assoluti. Nel 2003 \u00e8 di nuovo sul podio nelle stesse competizioni.\nNel 2004, a 22 anni, fa il grande salto ed esordisce a livello internazionale con la nazionale italiana, vincendo l'oro nel fioretto a squadre ai mondiali di New York e classificandosi quinta ai campionati europei di Copenaghen, dove vince anche il bronzo nel fioretto a squadre. L'anno dopo \u00e8 quinta ai campionati mondiali di Lipsia e prima nella tappa della coppa del mondo di L'Avana, mentre nel 2006 \u00e8 settima ai mondiali di Torino e seconda agli europei. Nel 2008 le sfuma la qualificazione alle olimpiadi di Pechino, ma si mette subito in corsa per quelle di Londra. Nella stagione 2008/09 arriva seconda a una prova della coppa del mondo a Dallas. Nei campionati italiani del 2009 giunge undicesima (l'anno prima era salita sul podio) e chiude quinta nelle prove di coppa del mondo. Nello stesso anno vince sia il campionato mondiale che il campionato europeo a squadre, quest'ultimo insieme a Valentina Vezzali, Ilaria Salvatori e Arianna Errigo.\nNell'anno 2010 esplode definitivamente il suo talento. In coppa del mondo conquista un primo, due secondi e tre terzi posti. In marzo ottiene la prima vittoria in un Gran Prix a Marsiglia, battendo in finale la sudcoreana Nam. In giugno si laurea campionessa italiana di fioretto, battendo in finale la Vezzali (\u00e8 la sesta jesina a vincere questo titolo). In luglio a Siracusa conquista il bronzo agli europei. In novembre a Parigi, vince il campionato mondiale, consacrandosi a livello mondiale nel fioretto. Nel 2011 si ripete, conquistando il primo posto agli europei di Sheffield, a cui fa seguito la sua prima conquista della coppa del mondo generale. Sempre nel 2011 \u00e8 argento sia a squadre che nell'individuale ai mondiali di Catania.\nNel giugno 2012 vince gli europei di Legnano. Ma \u00e8 il mese successivo che compie il suo capolavoro, quando partecipa alle Olimpiadi di Londra. Il 28 luglio, infatti, vince la medaglia d'oro nel concorso individuale di fioretto femminile, battendo la sudcoreana Nam Hyun-hee in semifinale e la connazionale Arianna Errigo in finale per 12-11 dopo il minuto supplementare. (sul podio andranno tre italiane, con la Vezzali terza). Vince anche la medaglia d'oro nel torneo a squadre, assieme a Valentina Vezzali, Arianna Errigo e Ilaria Salvatori, contro la Russia. Successivamente cambia allenatore: \u00e8 la ex campionessa Giovanna Trillini a prendere il posto del suo storico allenatore Stefano Cerioni, dopo che questi ha lasciato la nazionale italiana per andare ad allenare la Russia, anche a seguito di disguidi con la Federazione.\nNel giugno 2013 vince l'oro agli europei di Zagabria nel fioretto individuale, superando in finale la russa Yakovleva per 15-7. Ha dedicato il trofeo ad Alessia Polita, campionessa di motociclismo e sua conterranea che ha avuto un incidente in quei giorni. Nella stessa manifestazione raddoppia con l'oro nel fioretto a squadre, in cui trionfa insieme alle connazionali Arianna Errigo, Benedetta Durando e Carolina Erba. Pochi giorni dopo vince la medaglia d'oro ai Giochi del Mediterraneo 2013 di Mersin.\nNell'agosto 2013, ai mondiali di Budapest, si classifica terza nel fioretto individuale e conquista la medaglia d'oro nel fioretto a squadre insieme alle compagne Arianna Errigo, Valentina Vezzali e Carolina Erba. Nel giugno 2014 vince nuovamente il titolo europeo nella gara individuale di fioretto battendo per 15-5 la connazionale Martina Batini in finale e il titolo europeo a squadre con le compagne di squadra Martina Batini, Valentina Vezzali e Arianna Errigo battendo in finale la Russia 45 a 44. Ha vinto la medaglia di Oro ai Mondiali di Mosca del 2015 nella gara a squadre di Fioretto. Vince la medaglia d'Argento ai Mondiali di Scherma di Rio ad Aprile 2016 nella gara a squadre del fioretto dopo la sconfitta dell'Italia per 45-39 con la Russia in finale.\nNell'agosto 2016, alle olimpiadi di Rio, vince la medaglia d'argento nell'individuale di fioretto. In questa edizione dei giochi non \u00e8 prevista la competizione a squadre che per motivi di regolamento (a turnazione) salta questa edizione olimpica.\nNel giugno 2019, tornata alle competizioni dopo la nascita del piccolo Ettore, partecipa agli Europei di Scherma a D\u00fcsseldorf, prendendosi la rivincita contro la russa Inna Deriglazova, che era salita sul gradino pi\u00f9 alto del podio a Rio. \u00c8 medaglia d\u2019oro per Elisa Di Francisca che raggiunge quota 5 titoli continentali. Nella stessa competizione porta a casa un bronzo a squadre con le compagne Alice Volpi, Arianna Errigo e Francesca Palumbo.\nIl mese successivo \u00e8 la volta dei Mondiali di Budapest 2019, Elisa Di Francisca si classifica terza nella prova individuale e seconda in quella a squadre.\nAltre attivit\u00e0.\nNell'ottobre 2012 parte per il Kenya, dove resta per due settimane in una spedizione umanitaria con Intervita Onlus. Il viaggio \u00e8 stato documentato sul suo blog \"La mia Africa\", nel sito de La Gazzetta dello Sport.\n\u00c8 stata testimonial di Banca Marche.\nNel 2021 ha pubblicato la sua autobiografia dal titolo \"Gi\u00f9 la maschera. Confessioni di una campionessa imperfetta\", Solferino Editore.\nTelevisione.\nElisa \u00e8 anche un personaggio televisivo, sia come ospite che come conduttrice. Ha cominciato ad avvicinarsi a questo mondo quando ha partecipato nei panni di giudice a Miss Italia 2012. Nel gennaio dell\u2019anno successivo poi, partecipa alla prima puntata dello show televisivo Riusciranno i nostri eroi e, assieme alle sue compagne della nazionale di fioretto, \u00e8 tra i \u201cproclamatori\u201d del Festival di Sanremo, condotto da Fabio Fazio, per proclamare Max Gazz\u00e8.\nNell\u2019autunno 2013 fa parte del cast della nona edizione di Ballando con le stelle (Rai Uno), uscendone vincitrice in coppia con il ballerino Raimondo Todaro, con il 56% dei voti.\nTorna in TV nel 2016 nell\u2019ultima puntata di Bring the Noise in onda su Italia 1 a tema musicale. Nel dicembre dello stesso anno, proseguono le sue comparse televisive anche nel programma variet\u00e0 della Rai Sbandati, in cui risponde alle domande irriverenti di Gigi e Ross.\nNel 2018 poi, esordisce nei panni di conduttrice su Eurosport in occasione delle Olimpiadi invernali di PyeongChang. \nVita privata.\nIl 4 settembre 2019 sposa Ivan Villa, autore e produttore televisivo. Nel 2015 si erano incontrati nel programma La papera non fa l'eco con Max Giusti. Nel 2017 nasce il loro primo figlio Ettore. Il 2 novembre 2020 annuncia sui social il suo ritiro dall'attivit\u00e0 agonistica e la seconda gravidanza. \nNell'ambito della presentazione del suo libro autobiografico ha denunciato di aver subito brutali violenze da un uomo con cui aveva una precedente relazione sentimentale, violenze che hanno rischiato di sfigurarla. Ha inoltre fatto coming out, rivelando di aver avuto una relazione di circa un anno con una sua compagna di squadra di nome Claudia."}
{"id": "2473927", "revid": "1543377", "url": "https://it.wikipedia.org/wiki?curid=2473927", "title": "Guillermo Rodr\u00edguez (giocatore di calcio a 5)", "text": "Carriera.\nUtilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 dell'Uruguay al FIFA Futsal World Championship 1996 in Spagna dove la nazionale sudamericana \u00e8 giunta al secondo turno, eliminata nel girone comprendente , e .\nSuccessivamente si \u00e8 dedicato al beach soccer dove con l'Uruguay \u00e8 giunto alla medaglia di bronzo al Campionato mondiale di beach soccer del 2007."}
{"id": "2473928", "revid": "1543377", "url": "https://it.wikipedia.org/wiki?curid=2473928", "title": "Silvio Rapela", "text": "Carriera.\nUtilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 dell'Uruguay al FIFA Futsal World Championship 1996 in Spagna dove la nazionale sudamericana \u00e8 giunta al secondo turno, eliminata nel girone comprendente , e ."}
{"id": "2473931", "revid": "599013", "url": "https://it.wikipedia.org/wiki?curid=2473931", "title": "Andr\u00e9s D'Alessandro (giocatore di calcio a 5)", "text": "Carriera.\nSoprannominato \"Peludo\", era impiegato prevalentemente come difensore. Come massimo riconoscimento in carriera vanta la partecipazione con la Nazionale di calcio a 5 dell'Uruguay a due edizioni del FIFA Futsal World Championship: nel 1996 in Spagna dove la nazionale sudamericana \u00e8 giunta al secondo turno, eliminata nel girone comprendente , e ; e nel 2000 in Guatemala dove rimase fuori inaspettatamente dalla seconda fase a favore dell'."}
{"id": "2473933", "revid": "716642", "url": "https://it.wikipedia.org/wiki?curid=2473933", "title": "Col\u00f3n F\u00fatbol Club", "text": "Il Col\u00f3n F\u00fatbol Club, noto semplicemente come Col\u00f3n, \u00e8 una societ\u00e0 polisportiva di Montevideo (Uruguay). La sua sezione principale, quella calcistica, dopo non aver disputato alcun campionato dal 2004 al 2009 per motivi economici, ha ripreso l'attivit\u00e0 nella stagione 2009-2010, iscrivendosi al campionato di Segunda Divisi\u00f3n Amateur.\nLa squadra di basket era gi\u00e0 tornata in funzione nel 2006.\nNonostante in quel periodo fosse sciolta, il 12 marzo 2007, in occasione del centenario della fondazione del Col\u00f3n, il governo uruguaiano ha emesso un francobollo commemorativo."}
{"id": "2473934", "revid": "1543377", "url": "https://it.wikipedia.org/wiki?curid=2473934", "title": "Claudio Guerra", "text": "Carriera.\nCome massimo riconoscimento in carriera vanta la partecipazione, con la Nazionale di calcio a 5 dell'Uruguay, a due edizioni della Coppa del Mondo: nel 1996 in Spagna dove la nazionale sudamericana \u00e8 giunta al secondo turno, eliminata nel girone comprendente , e ; e nel 2000 in Guatemala dove rimase fuori inaspettatamente dalla seconda fase a favore dell'. Con la nazionale del suo Paese ha raccolto oltre 70 apparizioni."}
{"id": "2473935", "revid": "599013", "url": "https://it.wikipedia.org/wiki?curid=2473935", "title": "Daniel Varela", "text": "Carriera.\nUtilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 dell'Uruguay al FIFA Futsal World Championship 1996 in Spagna dove la nazionale sudamericana \u00e8 giunta al secondo turno, eliminata nel girone comprendente , e ."}
{"id": "2473936", "revid": "599013", "url": "https://it.wikipedia.org/wiki?curid=2473936", "title": "Ariel Di Pierro", "text": "Carriera.\nCome massimo riconoscimento in carriera vanta la partecipazione, con la Nazionale di calcio a 5 dell'Uruguay, al FIFA Futsal World Championship 1996 nel quale la selezione sudamericana \u00e8 giunta al secondo turno, eliminata nel girone comprendente , e ."}
{"id": "2473937", "revid": "25453321", "url": "https://it.wikipedia.org/wiki?curid=2473937", "title": "Rapini", "text": ""}
{"id": "2473939", "revid": "107003995", "url": "https://it.wikipedia.org/wiki?curid=2473939", "title": "Gall Force", "text": " \u00e8 una serie di anime fantascientifici, realizzati dallo studio Artmic, con la produzione di Youmex e della AIC. Il character design della serie fu curato da Kenichi Sonoda, sino a \"Gall Force - The Revolution\". La serie \u00e8 stata prodotta dal 1987 al 1996, mantenendo quasi inalterato l'intero staff di produzione. In Italia tutti i capitoli di \"Gall Force\" sono stati pubblicati dalla Yamato Video, ad eccezione di \"Gall Force - The Revolution\", che \u00e8 tuttora inedita.\nAd eccezione dei primi tre film, che sono tre sequel diretti, ogni capitolo della saga racconta una storia differente, ambientate nello stesso universo narrativo, ma in diversi periodi, a distanza anche di diversi secoli. Ci\u00f2 nonostante i protagonisti di tutte le serie sono sempre gli stessi, come se si trattasse di continue reincarnazioni degli stessi personaggi.\nPrequel non ufficiale.\nSi tratta di un prequel della storia di \"Gall Force\". Originariamente apparsa sul mensile giapponese \"Model Graphix\", nella forma di foto romanzo realizzato utilizzando alcuni dettagliati modellini, la storia gett\u00f2 le fondamenta della storia che poi si sarebbe evoluta nel primo capitolo della saga. Rabby, Patty, e Rumy sono le uniche protagoniste presenti nella storia, e rispetto alle loro controparti animate hanno una uniforme, equipaggiamenti e veicoli differenti. Ci\u00f2 nonostante la storia presenta diverse incongruenze con le vicende successive.\nStoria principale.\nArco narrativo \"Rhea/Earth\".\nI capitoli \"Rhea/Earth\" si collocano diverse migliaia di anni dopo le storie dei primi tre film. Nel ventunesimo secolo, l'umanit\u00e0 scopre alcune testimonianze di tecnologia aliena sulla Luna, che sono di fatto resti degli eventi di \"Eternal Story\". I governi terrestri partendo da quei reperti, sviluppano nuove armi e nuove tecnologie, incluse forme di vita artificiali. Tuttavia queste nuove tecnologie provocano forti guerre e la distruzione totale del pianeta, ed i pochi sopravvissuti devono vedersela con i risorti paranoids, adesso conosciuti come NME, pseudonimo di \"Enemy\".\nVideogioco.\nNel 1986 (lo stesso anno in cui fu pubblicato \"Eternal Story\") gli Hal Laboratory, creatori della popolare serie di videogiochi Kirby, svilupparono \"Gall Force\", il loro primo prodotto per consolle Nintendo Famicom. Il gioco era uno shoot 'em up, e seguiva una storia differente rispetto a quella di \"Eternal Story\", ma aveva protagonista il personaggio di Rabby, che volava nell'universo alla ricerca degli altri membri dell'equipaggio dello Star Leaf. La Sony svilupp\u00f2 due differenti videogiochi per piattaforma MSX: Gall Force - Defense of Chaos, uno shoot 'em up e\nGall Force - Eternal Story che invece era una avventura grafica."}
{"id": "2473941", "revid": "110157", "url": "https://it.wikipedia.org/wiki?curid=2473941", "title": "The La's (album)", "text": "The La's \u00e8 l'album di debutto della band inglese The La's. Fu pubblicato nel 1990.\nTracce.\nTutte le canzoni scritte da Lee Mavers.\nL'album \u00e8 stato ripubblicato nel gennaio 2001 con le seguenti tracce extra (precedentemente pubblicate come lati b):\nL'album \u00e8 stato ripubbliato in Giappone nel dicembre 1998 con una serie di tracce extra differenti dalla versione britannica:"}
{"id": "2473944", "revid": "256896", "url": "https://it.wikipedia.org/wiki?curid=2473944", "title": "Seminario Arcivescovile (Brindisi)", "text": ""}
{"id": "2473949", "revid": "339392", "url": "https://it.wikipedia.org/wiki?curid=2473949", "title": "Juniorpedia", "text": ""}
{"id": "2473952", "revid": "118721339", "url": "https://it.wikipedia.org/wiki?curid=2473952", "title": "Pietro Trimarchi", "text": "Ha insegnato all'Universit\u00e0 di Urbino dal 1960 al 1963, poi all'Universit\u00e0 di Genova dal 1964 al 1966. \u00c8 stato professore ordinario all'Universit\u00e0 degli Studi di Milano dal 1967 al 2006, universit\u00e0 nella quale \u00e8 professore emerito di diritto civile.\n\u00c8 autore di un fortunato manuale di \"Istituzioni di diritto privato\", che ha avuto numerose edizioni costantemente aggiornate.\nL'11 marzo 1969 fu sequestrato in aula durante una sessione di esami alla facolt\u00e0 di giurisprudenza del suo ateneo, e fu sottoposto ad un improvvisato \"processo\" da un gruppo di studenti fra i quali Mario Capanna."}
{"id": "2473956", "revid": "1573940", "url": "https://it.wikipedia.org/wiki?curid=2473956", "title": "Corvus cryptoleucus", "text": "Il corvo del Chihuahua o corvo imperiale del Chihuahua (Corvus cryptoleucus ) \u00e8 un uccello passeriforme appartenente alla famiglia Corvidae.\nEtimologia.\nIl nome scientifico della specie, \"cryptoleucus\", deriva dall'unione delle parole greche \"\u03ba\u03c1\u03c5\u03c0\u03c4\u03bf\u03c2\" (\"kryptos\"/\"kruptos\", \"nascosto\") e \"\u03bb\u03b5\u03c5\u03ba\u03bf\u03c2\" (\"leukos\", \"bianco\"), col significato di \"bianco nascosto\", in riferimento alla colorazione di questi uccelli.\nDescrizione.\nDimensioni.\nMisura 46-53 cm di lunghezza, per un peso di 380-670 g.\nAspetto.\nSi tratta di uccelli dall'aspetto robusto e slanciato, muniti di testa arrotondata con becco forte e robusto, di forma conica e lievemente arcuato verso il basso nella sua parte distale, collo robusto, lunghe ali digitate, zampe forti e coda lunga dall'estremit\u00e0 arrotondata. Il becco appare pi\u00f9 corto a causa della presenza di piume setolose che vanno a ricoprire la base e la parte iniziale di quest'ultimo, fino ad arrivare a coprirne quasi i due terzi.\nNel complesso, il corvo del Chihuahua ricorda molto il corvo imperiale o la cornacchia americana, presentando dimensioni medie inferiori rispetto al primo e superiori rispetto alla seconda e mostrando inoltre conformazione pi\u00f9 slanciata rispetto a entrambi.\nIl piumaggio si presenta di colore completamente nero: su testa, ali ed area dorsale sono presenti sfumature metalliche di color porpora o bluastro, ben evidenti in particolar modo se l'animale osservato nella luce diretta. Il corvo del Chihuahua condivide con varie specie di corvo australiano (alle quali non \u00e8 per\u00f2 particolarmente legato in termini filogenetici) il fatto che le piume del collo presentano la parte basale bianca, caratteristica questa apprezzabile solo quando l'animale le arruffa oppure il forte vento le scarmiglia: a questa particolarit\u00e0, la specie deve il proprio nome scientifico.\nIl becco \u00e8 di colore nero, mentre le zampe sono di colore grigio-nerastro: gli occhi sono invece di colore bruno scuro.\nBiologia.\nSi tratta di uccelli che vivono fondamentalmente solitari od in coppie, le quali durano per tutta la vita o fino alla morte di uno dei due individui ed occupano un territorio fisso, difendendolo da eventuali intrusi conspecifici: in aree dove il cibo \u00e8 particolarmente abbondante possono formarsi gruppetti di adulti, che tuttavia hanno breve durata e si disgregano facilmente. La vita di gruppo \u00e8 invece solitamente la regola per gli individui ancora non accoppiatisi, che presentano inoltre abitudini di vita nomadi.\nI corvi del Chihuahua passano la maggior parte della giornata alla ricerca di cibo al suolo o fra i cespugli, passando le ore pi\u00f9 calde della giornata all'ombra fra gli alberi: verso sera, questi uccelli cercano rifugio in un luogo sopraelevato (come appunto un albero o un edificio in disuso), dove riposare al riparo da eventuali predatori e dalle intemperie.\nIl richiamo di questi uccelli consiste in un gracchio acuto la cui sillaba finale viene prolungata, vagamente simile a quello del corvo nero: similmente a molti corvi, la specie \u00e8 in grado di mimare i suoni dell'ambiente circostante.\nAlimentazione.\nIl corvo del Chihuahua \u00e8 una specie onnivora e molto adattabile, che si nutre praticamente di tutto ci\u00f2 che di commestibile riesca a trovare durante la ricerca del cibo.\nLa dieta di questi uccelli comprende, una percentuale grossomodo equivalente di cibi di origine animale e vegetale, concentrandosi su particolari alimenti a seconda della disponibilit\u00e0 stagionale: pertanto, fra la fine della primavera e l'inizio dell'estate a prevalere son insetti (specialmente di coleotteri, cavallette e lepidotteri) ed altri invertebrati, nonch\u00e9 dalle loro larve, in seguito sostituiti da bacche e frutta matura ed a partire dalla fine dell'autunno da semi e granaglie, i quali (assieme a carne e saprofagi ricavati dalle carcasse) sostentano l'animale fino alla primavera successiva. Il corvo del Chihuahua si ciba inoltre di piccoli vertebrati (topolini, anfibi, lucertole e serpentelli), nonch\u00e9 di uova e nidiacei reperiti saccheggiando i nidi: nelle aree antropizzate, inoltre, questi uccelli sono frequentatori di discariche ed immondezzai, dove reperiscono grandi quantit\u00e0 di cibo sotto forma di scarti e rifiuti.\nRiproduzione.\nSi tratta di uccelli monogami, le cui coppie durano per la vita: la stagione degli amori va da aprile a giugno, cominciando un paio di settimane prima nel sud dell'areale rispetto al nord.\nLe coppie collaborano nella costruzione del nido: esso presenta conformazione a coppa con spessa cornice circostante, e viene ubicato di preferenza in posti che sovrastano l'ambiente circostante, come alberi o grossi cespugli, o anche edifici abbandonati. I corvi del Chihuahua tendono a nidificare in piccole colonie, con gruppi di nidi ubicati in un singolo sito: le singole coppie, tuttavia, tendono a difendere accanitamente i dintorni del proprio nido da eventuali intrusi che osino avvicinarsi troppo.\nIn questo nido la femmina depone e cova da sola (col maschio che la nutre con cibo rigurgitato e si occupa inoltre di difenderla da eventuali pericoli, stazionando quasi costantemente nei pressi) le 5-7 uova per una ventina di giorni, al termine dei quali schiudono \"pulli\" ciechi ed implumi: i piccoli, accuditi ed imbeccati da ambedue i genitori, divengono in grado d'involarsi verso il secondo mese di vita, rimanendo per\u00f2 coi genitori il pi\u00f9 a lungo possibile, spesso oltre i sei mesi di vita e non di rado lasciando il territorio natio (aggregandosi agli stormi di giovani ed individui non accoppiati) solo alla stagione riproduttiva successiva.\nDistribuzione e habitat.\nA dispetto del nome comune, il corvo del Chihuahua non vive solo nel Chihuahua, ma occupa un areale che si estende dal versante coloradiano dei Four Corners al Guanajuato e all'Hidalgo, attraverso gli Stati Uniti sud-occidentali (Arizona sud-orientale, Nuovo Messico orientale e meridionale), il Kansas meridionale, l'Oklahoma occidentale, il Texas occidentale e meridionale ed il Messico centro-settentrionale (dal Sonora nord-occidentale al Tamaulipas centrale e a sud attraverso l'area compresa fra le pendici orientali della Sierra Madre Occidentale e quelle occidentali della Sierra Madre Orientale).\nLa specie \u00e8 generalmente residente nell'ambito del proprio areale: le popolazioni meridionali tendono tuttavia a spostarsi verso sud o sud-ovest per svernare, raggiungendo la costa sinaloana del golfo di Cortez, lo Jalisco orientale ed il Michoac\u00e1n settentrionale.\nL\"'habitat\" di questi uccelli \u00e8 rappresentato dalle aree pianeggianti a copertura erbosa con presenza di luoghi in rilievo quali pali della luce, edifici isolati o macchie alberate dove passare la notte e nidificare.\nTassonomia.\nRecenti studi a livello del DNA mitocondriale hanno dimostrato la forte affinit\u00e0 del corvo del Chihuahua con la sottospecie \"sinuatus\" del corvo imperiale, col quale si differenzia solo dell'1,75-1,8%: ci\u00f2 significa che la parentela fra questi due \"taxa\" \u00e8 talmente stretta che i corvi imperiali californiani risulterebbero maggiormente affini ai corvi del Chihuahua (con le due popolazioni differenziatesi circa un milione di anni fa) che non al resto delle sottospecie di corvo imperiale, rendendo pertanto tale specie parafiletica.\nLa specie \u00e8 monotipica."}
{"id": "2473958", "revid": "290948", "url": "https://it.wikipedia.org/wiki?curid=2473958", "title": "Materiali plastici", "text": ""}
{"id": "2473959", "revid": "92723", "url": "https://it.wikipedia.org/wiki?curid=2473959", "title": "Clara Nunes", "text": "\u00c8 stata la prima cantante brasiliana a vendere oltre 100\u00a0000 copie. Dopo un intervento chirurgico mal riuscito nel tentativo di correggere le vene varicose, mor\u00ec prematuramente nel mese di aprile 1983, causando commozione popolare.\nBiografia.\nInfanzia.\nUltima dei sette figli nati dei coniugi Manuel Ferreira de Ara\u00fajo Gon\u00e7alves e Am\u00e9lia Nunes, Clara Nunes \u00e8 nata nello Stato di Minas Gerais, nel distretto di Cedro - un tempo nel comune di Paraopeba e poi liberato con il nome di Caetan\u00f3polis, dove ha vissuto fino all'et\u00e0 di 16 anni.\nTuttofare nell'azienda di lavoarzione di tessuti Cedro &amp; Cachoeira, il padre di Clara era conosciuto come \"Man\u00e9 Serrador\" ed \u00e8 stato anche violista e fra i partecipanti del festival \"Folia de Reis\". Ma Manuel mor\u00ec nel 1944. Poco dopo Clara avrebbe perse anche la madre e fu allevata dalla sorella Dindinha (Maria Gon\u00e7alves) e dal fratello Giuseppe (noto come Z\u00e9 Chilau). A quel tempo, partecip\u00f2 alle lezioni di Catechismo nella matrice della Crociata Eucaristica. Cant\u00f2 anche litanie in Latino nel coro della chiesa.\nStando alle sue parole la Nunes \u00e8 cresciuta ascoltando Carmen Costa, Angela Maria e, in particolare, Elizeth Cardoso e Dalva de Oliveira, da cui trasse grande influenza, mantenendo, per\u00f2, un proprio stile. Nel 1952, ancora bambina, vinse il suo primo concorso di canto nella sua citt\u00e0, interpretando \"\"Recuerdos de Ypacara\u00ed\". Come premio, vinse un abito blu. A 14 anni, si mise a lavorare come tessitrice nella fabbrica \"Cedro &amp; Cachoeira\", la stessa in cui suo padre lavorava.\nFu costretta a trasferirsi a Belo Horizonte per vivere con la sorella Vicentina e il fratello Joaquim, a causa dell'omicidio di un ragazzo, commesso nel 1957 da suo fratello Z\u00e9 Chilau. A Belo Horizonte, lavor\u00f2 come tessitrice durante il giorno e fece il normale corso della serata. Durante i week-end, partecip\u00f2 alla sperimentazione del coro rinascimentale, nella chiesa del quartiere dove abitava. In quel tempo, incontr\u00f2 il chitarrista Jadir Ambrogio, noto per aver composto l'inno della Cruise). Sorpreso dalla voce della allora sedicenne Clara, Jadir port\u00f2 Clara in diversi programmi radiofonici, come \"Degraus da Fama\"\", in cui fu presentata con il nome di Clara Francesca.\nCambio di nome.\nNei primi 1960, anche lei conobbe Aurino Ara\u00fajo (fratello di Eduardo Ara\u00fajo), che la port\u00f2 a conoscere molti artisti. Aurino fu anche il suo fidanzato per dieci anni. Attraverso l'influenza del produttore musicale Cid Carvalho, cambi\u00f2 il nome in Clara Nunes, usando il cognome della madre.\nNel 1960, con il nome di Clara Nunes, vinse il concorso \" \"A Voz de Ouro ABC\", con la canzone \"Serenata do Adeus\", composta da Vin\u00edcius de Moraes e registrata in precedenza da Elizeth Cardoso. Nella competizione finale tenutasi a San Paolo, Clara Nunes ottenne il terzo posto con la canzone \"S\u00f3 Adeus\" (de Evaldo Gouveia e Jair Amorim).\nDa l\u00ec, Clara Nunes inizi\u00f2 a cantare in \"Radio Inconfid\u00eancia\" di Belo Horizonte. Per tre anni consecutivi fu considerata la miglior cantante di Minas Gerais. Lei divenne anche crooner nei club e nelle discoteche di Belo Horizonte e lavor\u00f2 anche con l'allora bassista Milton Nascimento - un tempo conosciuto come \"Bituca\".\nA quel tempo, fece la sua prima apparizione in televisione, nel programma di Hebe Camargo a Belo Horizonte. In 1963, Clara Nunes condusse un programma esclusivo nell'emittente \"TV Itacolomi\", denominato \"Clara Nunes Apresenta\"\" (\"Clara Nunes Presenta\") che and\u00f2 in onda per un anno e mezzo. Il programma ebbe forte seguito nazionale, anche presso artisti, tra cui Altemar Dutra e Angela Maria.\nHa vissuto a Belo Horizonte dal 1965, quando si trasfer\u00ec a Rio de Janeiro, ma in particolare a Copacabana.\nI primi dischi.\nOra, a Rio de Janeiro, Clara Nunes \u00e8 presentata in diversi programmi televisivi, come \"\"Jos\u00e9 Messias\", \"Chacrinha\", \"Almo\u00e7o com as Estrelas\" e \"Programa de Jair do Taumaturgo\". Prima di cantare il samba, Clara ha cantato in particolare boleros. Oltre a radio e televisione, la Nunes ha anche frequentato scuole di samba, club e discoteche nella periferia di Rio.\nNel 1965, and\u00f2 in prova come cantante nell'Odeon, dove registr\u00f2 il suo primo intervento in un LP. Il disco fu pubblicato da \"Radio Inconfid\u00eancia\" (dove Clara aveva lavorato durante la sua vita a Belo Horizonte) e vide la partecipazione di moti altri artisti, tutti dell'Odeon.\nNell'anno seguente, fu assunta dall'etichetta, la prima e l'unica in tutta la sua vita. Quello stesso anno, lanci\u00f2 il primo LP ufficiale, \"A Voz Ador\u00e1vel de Clara Nunes\". Su insistenza dell'etichetta, che le chiedeva di interpretare canzoni romantiche, Clara incise come repertorio boleros e samba-canzoni, ma questo LP non ebbe successo commerciale.\nNel 1968, Clara Nunes registr\u00f2 \"Voc\u00ea Passa e Eu Acho Gra\u00e7a\"\", il suo secondo album in carriera. La title-track (da Ataulfo Alves e Carlos Imperial) condusse al primo grande successo in radio. Nel anno successivo, lanci\u00f2 l'Odeon \" \"A Beleza Que Canta\", LP in cui la cantante esegu\u00ec \"Casinha Pequena\", un brano da di dominio pubblico. Anche in 1969, Clara Nunes vinse il primo posto nel \"I Festival da Can\u00e7\u00e3o Jovem de Tr\u00eas Rios\" con la musica \"Pra Que Obedecer\" (da Paulinho da Viola e Lu\u00eds S\u00e9rgio Bilheri) e si classific\u00f2 al terzo posto col brano \"Encontro\" (da Elton Medeiros e Lu\u00eds S\u00e9rgio Bilheri). Giunse all'ottava posizione al \"IV Festival Internacional da Can\u00e7\u00e3o Popular\" con la musica \"Ave Maria do Retirante\" (da Alcyvando Luce e Carlos Coqueijo).\nConfermare il samba.\nNel 1970, Clara Nunes ha presentato in Luanda, capitale dell'Angola, su invito del Ivon Curi. Nell'anno successivo, la cantante ha registrato il suo quarto LP, che interpretato e \"\u00c9 Baiana\" (de Fabricio da Silva, Baianinha, Enio Santos Ribeiro e Miguel Pancrazio), la musica che ha avunto un notevole successo nel carnevale di 1971, e \"Ilu Ay\u00ea\"\", samba-enredo di Portela (gli autori dei Re e Norival David Silvestre da Silva). Sulla copertina del disco, la cantante ha presentato una permanente minerarie nei capelli dipinto in rosso e se ne and\u00f2 da l\u00ec per arrivare vestito con gli abiti che di cui al religioni afro-brasiliane.\nNel 1972, fu firmato un cantante di samba con la pubblicazione di un album \"\"Clara Clarice Clara\". Con le modalit\u00e0 e orquestra\u00e7\u00f5es maestro Lindolfo Gaya e con musicisti come il chitarrista Jorge Portela e Carlinhos do Cavaco, il disco ha avuto grande evidenza le canzoni \"Seca do Nordeste\" (a samba-enredo del scuola di samba Tupi di Br\u00e1s de Pina), \"Morena do Mar\" (da Dorival Caymmi), \"Vendedor de Caranguejo\" (da Gordurinha), \"Tributo aos Orix\u00e1s\" (da Mauro Duarte, Noca e Rubem Tavares) e traccia-titolo \"Clara Clarice Clara\" (da Caetano Veloso e Capinam). Anche l'anno in questione, Clara Nunes \u00e8 presentato in \"Festival de M\u00fasica de Juiz de Fora\" registrato un compatto e semplice la musica \"Tristeza, P\u00e9 no Ch\u00e3o\" (da Armando Fernandes), che ha venduto oltre 100\u00a0000 copie.\nL'Odeon lanciato nel 1973 il disco \"Clara Nunes\". Nello stesso anno, il cantante ha debuttato con Vin\u00edcius de Moraes e Toquinho lo spettacolo \"O poeta, a mo\u00e7a e o viol\u00e3o\" al Teatro Castro Alves in Salvador. Sempre nel 1973, fu invitato dal R\u00e1dio e Televis\u00e3o Portuguesa per una stagione in Lisbona. Poi alcuni altri paesi del Europa, come la Svezia, dove ha registrato una speciale parte della Orchestra Sinfonica di Stoccolma come spot per la TV.\nIl successo commerciale.\nClara Nunes aderito al comitato che ha rappresentato la Brasile in \"Festival del Midem\" in Cannes, in 1974. Da allora, l'Odeon solo per i cittadini europei il disco \"Brasilia\", che \u00e8 stata la base per la LP \"Alvorecer\". Questo album emplacou grande successo come \"Contos de Areia\" (da Romildo Bastos e Toninho Nascimento), \"Menino Deus\" (da Mauro Duarte e Paulo Cesar Pinheiro) e \"Meu Sapato J\u00e1 Furou\"\" (Mauro de Duarte ed Elton Medeiros). Il record di vendita LP colpito cantanti in Brasile, con pi\u00f9 di 300\u00a0000 copie vendute, uno feat mai registrato in Brasile. Sempre nel 1974, la cantante ha agito (la parte di Paulo Gracindo), in \"\"Brasileiro Profiss\u00e3o Esperan\u00e7a\", mostra di Paulo Pontes, che fa riferimento alla vita della cantante e compositrice Dolores Duran e il compositore e giornalista Antonio Maria. Lo spettacolo \u00e8 stato il poster \"Canec\u00e3o\" fino a 1975 e restituito il disco omonimo.\nAnche in 1975, il lancio \u00e8 l'Odeon LP \"Claridade\". Con grande hit come \"O Mar Serenou\" (da Candeia) e \"Ju\u00edzo Final\" (gli autori di Nelson Cavaquinho e \u00c9lcio Soares), questo album \u00e8 diventato il pi\u00f9 grande successo della carriera del cantante, battendo il record di vendita e lo sfruttamento delle donne samba-plot di Portela il viale, \"Macuna\u00edma, Her\u00f3i da Nossa Gente\" (gli autori dei Norival Reis e Davi Ant\u00f4nio Correia), con cui la scuola \u00e8 classificato nella 5 \u00b0 posto nel Gruppo 1 de Carnaval de Rio. Anche l'anno in questione, si spos\u00f2 con la poeta, compositore e produttore Paulo C\u00e9sar Pinheiro e viaggiato per diversi paesi Europa in tour.\nClara Nunes registrati LP \"Canto das Tr\u00eas Ra\u00e7as\" in 1976. Oltre alla title-track (da Mauro Duarte e Paulo C\u00e9sar Pinheiro), il successo nella carriera del cantante, il disco ha anche \"Lama\" (Mauro de Duarte), \"Tenha Paci\u00eancia\" (da Nelson Cavaquinho e Guilherme de Brito),\"Riso e L\u00e1grimas\" (da Nelson Cavaquinho, Rubens e Brand\u00e3o Ribeiro), \"Fuzu\u00ea\" (da Romildo e Toninho) e \"Retrato Falado\" \" (di Eduardo Gudin e Paulo C\u00e9sar Pinheiro).\nNel 1977, l'Odeon \u00e8 un disco \"\"As For\u00e7as da Natureza\", un album dedicato ai partido alto. L'LP \u00e8 stato soprattutto mette in evidenza il titolo-track (con Jo\u00e3o Nogueira e Paulo Cesar Pinheiro), \"Cora\u00e7\u00e3o Leviano\" (da Paulinho da Viola) e \"Coisa da Antiga\" (da Wilson Moreira e Nei Lopes). Il disco ha avuto anche la partecipazione di Clementina de Jesus gamma \"PCJ-Partido da Clementina de Jesus\" (da Candeia) e ha lanciato \"\u00c0 Flor da Pele\", la prima composizione di Clara (realizzato in collaborazione con Maur\u00edcio Tapaj\u00f3s e Paulo C\u00e9sar Pinheiro).\nNel 1978 sono stati pubblicati gli album \"Guerreira\", in cui ha svolto pi\u00f9 di Clara la samba brasiliana ritmi - il loro marchio - e \"Esperan\u00e7a\", con l'accento sulla pista \"Feira de Mangaio\" (da Sivuca e Glorinha Gadelha). Anche l'anno in questione, da parte di LP \"Vida bo\u00eamia\", da Jo\u00e3o Nogueira, che interpretato \"Bela Cigana\" (e di Giovanni Nogueira Ivor Lancellotti), ed \u00e8 stata - accanto alla Chico Buarque, Maria Beth\u00e2nia e altri artisti - in mostra Riocentro, che segnano la storia politica del Brasile a causa della esplosione di una bomba.\nNel 1979 ha partecipato alla LP \"Clementina\"\", da Clementina de Jesus. Nello stesso anno, il cantante di sottoporsi a una miniera isterectomia (rimozione di utero), dopo aver subito tre aborti spontanei. Con alimentando l'ossessione maternit\u00e0, che ha causato la madre a essere Clara Nunes forte shock emotivo, da superare la consegna di assoluta carriera artistica.\nUltimi anni di vita.\nIn 1980, Clara Nunes registrato l'album \"\"Brasil Mesti\u00e7o\", che \u00e8 stato colpito su stazioni radio in tutto il paese con \"Morena de Angola\" (composto da Chico Buarque in suo onore), \"Brasil Mesti\u00e7o, Santu\u00e1rio da F\u00e9\" (da Mauro Duarte e Paulo C\u00e9sar Pinheiro), \"Peixe com Coco\" (da Alberto Lonato, Josias e Macei\u00f3 do Cavaco), \"\u00daltima Morada\" (da Noca da Portela e Natal) e \"Viola de Penedo\" (da Luiz Bandeira). Anche l'anno, la cantante ha partecipato a LP \"Cabelo de Milho\" (da Sivuca) e \"Fala Meu Povo\" (da Roberto Ribeiro), e ha viaggiato per Angola che rappresenta il Brasile accanto a Elba Ramalho, Djavan, Dorival Caymmi, Chico Buarque, tra gli altri.\nRecorded in 1981 LP \"Clara\", con grande successo per la musica \"Portela na Avenida\" (da Mauro de Duarte e Paulo C\u00e9sar Pinheiro), con la partecipazione di \"Velha Guarda da Portela\" questa banda, e lo spettacolo ha debuttato \"Clara Mesti\u00e7a\" (diretto da Bibi Ferreira). Anche l'anno in questione, l'Odeon ha una collezione intitolata \"Sucesso de Ouro\".\"\nIn 1982, l'Odeon di lancio \"\"Na\u00e7\u00e3o\", l'ultimo album in studio della cantante. L'LP \u00e8 il titolo mette in evidenza-track (da Jo\u00e3o Bosco, Aldir Blanc e Paulo Emilio), \"Menino Velho\" (da Romildo e Toninho), \"Ijex\u00e1\" (da Edil Pacheco), \"Serrinha\" (da Mauro Duarte e Paulo C\u00e9sar Pinheiro) - un omaggio al compositore scuola di samba Serrinha e il piacere del Morro da Serrinha, roccaforte del jongo, situato nel Vaz Lobo, sobborgo di Rio. Anche l'anno in questione, si \u00e8 esibita in Germania accanto a Sivuca e Elba Ramalho e ha partecipato al LP \"Kasshoku\"\", lanciato nel Giappone registrare da Toshiba / EMI, la registrazione di una trasmissione speciale per la TV NHK.\nMorte polemica.\nIl 5 marzo del 1983, Clara Nunes fu sottoposta ad un intervento chirurgico per l'asportazione di varici, come poteva sembrare. Essa, per\u00f2, ebbe una reazione allergica ad un componente dell'anestetico.\nClara ebbe un arresto cardiaco e rimase ricoverata per 28 giorni nel reparto di terapia intensiva della clinica S\u00e3o Vicente di Rio de Janeiro. Nel frattempo, i media fecero diverse speculazioni sulla salute della cantante, fra cui \"...inseminazione artificiale, aborto, tentativo di suicidio, pestaggio da parte di suo marito Paulo Cesar Pinheiro\", Tutti questi pettegolezzi, li sub\u00ec anche Elis Regina, l'anno precedente.\nNelle prime ore del 2 aprile di 1983, Sabato Santo, Clara Nunes \u00e8 morta all'et\u00e0 di 40 anni vittima di uno shock anafilattico. L'inchiesta aperta dal Consiglio Regionale di Medicina di Rio de Janeiro, al momento chiusa, crea sospetti per molti motivi sulle cause della morte della cantante. Il corpo della cantante \u00e8 stato vegliato da pi\u00f9 di 50\u00a0000 persone nell'edificio della \"scuola di samba Portela\". La sepoltura \u00e8 avvenuta nel \"Cemit\u00e9rio S\u00e3o Jo\u00e3o Batista\" accompagnata da una folla di fan e amici.\nIn suo onore, la strada nella zona Oswaldo Cruz, sede della \"Portela\", cuore della scuola di Samba, \u00e8 stata intitolata a lei."}
{"id": "2473971", "revid": "132266", "url": "https://it.wikipedia.org/wiki?curid=2473971", "title": "USS New Orleans (CA-32)", "text": "Lo USS \"New Orleans\" (classificazione e distintivo ottico CA-32) \u00e8 stato un incrociatore pesante della United States Navy, appartenente alla classe New Orleans della quale era capoclasse e cos\u00ec nominato dall'omonima citt\u00e0 della Louisiana. Fu impostato nel 1931 come incrociatore leggero (CL-32) ma fu presto ridefinito pesante ed entr\u00f2 in servizio nel maggio 1934.\nPass\u00f2 gli anni trenta partecipando a intense esercitazioni e addestramenti quasi sempre nei ranghi della Flotta del Pacifico, cui alla fine fu assegnato. Era in riparazione a Pearl Harbor il 7 dicembre 1941 quando l'Impero giapponese lanci\u00f2 il devastante attacco, ma non fu colpito. In ragione della sua velocit\u00e0, venne destinato a scortare le portaerei nel corso della battaglia del Mar dei Coralli (maggio 1942) e poi durante la battaglia delle Midway (giugno 1942), che interruppe bruscamente la serie di vittorie giapponesi nel Pacifico. Ad agosto era di scorta alla portaerei USS \"Saratoga\" che copriva gli sbarchi sull'isola di Guadalcanal; assistitala mentre rientrava danneggiata a Pearl Harbor, torn\u00f2 in tempo per partecipare alla battaglia di Tassafaronga, dove sub\u00ec danni gravissimi.\nIn riparazione fino alla fine di agosto 1943, torn\u00f2 in azione sempre in scorta alla Task force di portaerei veloci, alle isole Marshall e alle Gilbert, prendendo parte attiva anche nel pesante attacco su Truk. Continu\u00f2 a fornire protezione alle portaerei nel corso della battaglia del Mar delle Filippine e nella battaglia del Golfo di Leyte, operando nel corso di quest'ultima anche contro unit\u00e0 di superficie nipponiche. Fu quindi assegnato alla forza di bombardamento in supporto alla battaglia di Okinawa. Tra le navi pi\u00f9 decorate della seconda guerra mondiale, dopo il conflitto rimpatri\u00f2 alcune centinaia di smobilitati prima di essere posto in riserva a Philadelphia. Lo scafo disarmato fu venduto nel settembre 1959 e smantellato entro il 1961.\nCaratteristiche.\nIl \"New Orleans\" era il capoclasse dell'omonima classe di incrociatori pesanti varati a partire dal 1931. Presentava una lunghezza complessiva dello scafo di 179,22 metri (175,50 metri alla linea di galleggiamento), una larghezza massima di 18,90 metri e un pescaggio pari a 7 metri. La nave dislocava 11.300 tonnellate standard e una stazza lorda di 12.411 tonnellate. La corazzatura alla cintura era spessa 127\u00a0mm per la fascia superiore e 76\u00a0mm per quella inferiore; sulle torrette era spessa 203\u00a0mm per il frontale e 38\u00a0mm per il tetto, mentre le barbette erano spesse 127\u00a0mm. La torre di comando era protetta da lastre spesse 127\u00a0mm e il ponte variava tra i 32\u00a0mm e i 57\u00a0mm.\nL'incrociatore era armato con una batteria principale composta da nove cannoni Mark (\"modello\") 13 da 203\u00a0mm lunghi 55 calibri (L/55) e disposti in tre torri trinate, due a prua sovrapposte e una a poppa; la dotazione di armi contraeree comprendeva otto cannoni Mark 10 da 127\u00a0mm L/25 in impianti singoli e otto mitragliatrici pesanti Browning M2 da 12,7\u00a0mm montate singolarmente. A partire dal 1942, nell'ottica di incrementare la difesa antiaerea, furono aggiunti quattro impianti quadrinati di cannoni Bofors da 40\u00a0mm L/56 (modelli 1 e 2) e dodici cannoni Oerlikon da 20\u00a0mm L/70 (modelli 2, 3 e 4) su affusto individuale.\nLa propulsione si avvaleva di otto caldaie Babcock &amp; Wilcox accoppiate due a due a quattro turbine a ingranaggi a vapore Parsons/Westinghouse; ogni turbina dava potenza a un albero motore dotato di elica. L'apparato motore sviluppava 107.000 shp e poteva spingere l'incrociatore a una velocit\u00e0 massima di 32,7 nodi.\nLa nave era dotata di quattro idrovolanti e delle relative attrezzature per lanciarli e ricuperarli. In tempo di pace l'incrociatore era manovrato da un equipaggio formato a 65 ufficiali e 686 marinai, mentre secondo un'altra fonte contava 876 uomini; in tempo di guerra era incrementato a 1.121 membri.\nServizio operativo.\nVaro.\nIl \"New Orleans\", seconda nave a portare questo nome, venne impostato al cantiere della marina di New York il 14 marzo 1931 come incrociatore leggero con la sigla CL-32 (\"cruiser, light\") in rispetto del trattato navale di Washington siglato nel 1922, ma dopo poco fu riclassificato come pesante secondo il sistema di nomenclatura introdotto dal trattato navale di Londra ratificato nel 1930. Fu varato il 12 aprile 1933 con una cerimonia presieduta dalla signora Cora S. Jahncke, figlia dell'assistente del Segretario alla Marina. Entrato in servizio con la marina militare statunitense il 15 febbraio 1934, ricevette il codice di chiamata radio in alfabeto fonetico \"November-Alpha-Bravo-Juliet\" e fu posto al comando del capitano Allen Bevins Reed.\nGli anni trenta.\nIl \"New Orleans\" fece il viaggio di collaudo e addestramento tra il maggio e il giugno 1934 nelle acque dell'Europa settentrionale, tornando a New York il 28 giugno. Il 5 luglio salp\u00f2 nuovamente e unitosi all'incrociatore pesante , che recava a bordo il presidente Franklin Delano Roosevelt, attravers\u00f2 il canale di Panama; quindi nei giorni seguenti partecip\u00f2 a un'esercitazione al largo della California con il dirigibile \"Macon\". La crociera ebbe termine il 2 agosto al porto di Astoria, in Oregon: il \"New Orleans\" riprese la via del ritorno ripassando il canale e toccando anche l'isola di Cuba. Per il resto dell'anno e alcuni mesi del 1935 attese a numerose esercitazioni al largo del New England; riassegnato alla 6\u00aa Divisione incrociatori in seno alla Flotta del Pacifico, visit\u00f2 New Orleans mentre era in rotta per la base navale di Pearl Harbor. Giunto nel Pacifico orientale, vi rimase per oltre un anno seguendo intensi e periodici addestramenti. Il 31 agosto 1935, frattanto, il capitano Reed pass\u00f2 il comando al parigrado Matthias Evans Manley che rimase in carica fino al 25 gennaio 1936, quando cedette il posto al capitano John Bayliss Earle.\nIl 20 agosto 1936 concluse il viaggio di ritorno a New York, rimanendovi ormeggiato fino al 7 dicembre, ma all'inizio del 1937 pass\u00f2 ancora una volta il canale di Panama. Il 25 luglio 1937 il capitano Earle venne sostituito dal parigrado Augustine Toutant Beauregard. Escluso un breve periodo passato a est delle Piccole Antille all'inizio del 1939 per partecipare alla esercitazione combinata di flotta XX (\"fleet problem\"), l'incrociatore fu assegnato permanentemente alla Flotta del Pacifico, con la quale attese a frequenti addestramenti, esercitazioni di tiro e anche pattugliamenti, man mano che crescevano le tensioni con l'Impero giapponese per la sua aggressiva politica estera. Nel corso di tale intervallo quadriennale il \"New Orleans\" fu agli ordini del capitano William Reynold Purnell (19 dicembre 1938-2 dicembre 1939), del commodoro Henry Poynter Bumett (2 dicembre-9 dicembre 1939), del capitano Augustine Heard Gray (9 dicembre 1939-10 agosto 1941), del commodoro James George Atkins (10-22 agosto 1941) e infine del capitano Howard Harrison Good dal 22 agosto 1941.\nLa seconda guerra mondiale.\nIl 7 dicembre 1941 la Flotta combinata nipponica lanci\u00f2 un violento attacco su Pearl Harbor per annientare la flotta statunitense all'\u00e0ncora e lasciare libert\u00e0 di manovra alle forze armate giapponesi per conquistare l'Estremo Oriente. Il \"New Orleans\" si trovava in bacino di carenaggio, con l'apparato motore in riparazione: durante l'attacco il bacino fu colpito e l'incrociatore rimase senza energia elettrica, fornita dai generatori a terra. L'equipaggio reag\u00ec comunque rapidamente e mentre coloro che erano in coperta sparavano ai velivoli giapponesi con fucili e pistole, i macchinisti tentavano di alzare la pressione delle caldaie lavorando alla luce di torce elettriche. Dopo aver forzato le armerie delle munizioni poich\u00e9 non se ne trovarono le chiavi, i cannoni antiaerei da 127\u00a0mm furono brandeggiati manualmente vista la mancanza di elettricit\u00e0, ma entro dieci minuti l'intera batteria era in azione; l'equipaggio, impegnato nella maggioranza a passare le granate pesanti 45 chili e caricarle con l'ausilio di corde, ebbe qualche ferito quando una bomba esplose molto vicino allo scafo. I danni subiti furono comunque minimi.\n1942 - 1943.\nIn seguito all'attacco, che provoc\u00f2 l'ingresso degli Stati Uniti nella seconda guerra mondiale, il \"New Orleans\" trasport\u00f2 reparti di truppe sulle isole di Palmyra e Johnston con una turbina ancora non funzionante e fece poi rotta su San Francisco giungendovi il 13 gennaio 1942: qui fu revisionato, dotato di una dozzina di cannoni Oerlikon antiaerei da 20\u00a0mm e di un nuovo radar di ricerca. Il 12 febbraio salp\u00f2 e si mise alla testa della scorta a un convoglio navale con destinazione Brisbane in Australia, divenuta il bastione degli Alleati nel Pacifico meridionale; prosegu\u00ec coprendo un secondo convoglio diretto a Noum\u00e9a in Nuova Caledonia e fece infine ritorno a Pearl Harbor per unirsi alla Task force 11: il 15 aprile part\u00ec per aggregarsi alla Task force della portaerei che stazionava a sud-ovest delle Nuove Ebridi. Il collegamento tra le due squadre fu effettuato il 1\u00ba maggio 250 miglia a ovest di Espiritu Santo; il \"New Orleans\" assieme al gemello fu sottoposto al comando del contrammiraglio Thomas Kinkaid. Tale formazione combatt\u00e9 la battaglia del Mar dei Coralli contro le forze della 4\u00aa Flotta nipponica che puntavano a conquistare la Nuova Caledonia e Port Moresby in Nuova Guinea, minacciando le vie di comunicazione tra gli Stati Uniti e l'Australia; l'avanzata nipponica fu impedita ma nel corso dello scontro la portaerei fu gravemente danneggiata. In soccorso giunse il \"New Orleans\" il cui equipaggio si prodig\u00f2 nelle operazioni di salvataggio, recuperando 580 uomini della \"Lexington\" prima che affondasse. Lasciati i naufraghi a Noum\u00e9a dopo la fine della battaglia, l'incrociatore esegu\u00ec alcune ricognizioni delle isole Salomone orientali prima di tornare a Pearl Harbor per fare il pieno di carburante.\nIl \"New Orleans\" fu riassegnato alla 6\u00aa Divisione incrociatori del contrammiraglio Kinkaid, parte della Task force 16 del contrammiraglio Raymond Spruance che si preparava ad affrontare la marina imperiale giapponese al largo delle isole Midway. Partito da Pearl Harbor il 28 maggio, si un\u00ec alla Task force il 2 giugno e prese parte, fornendo fuoco antiaereo, alla fatidica battaglia aeronavale vinta contro ogni pronostico dagli Stati Uniti, che bloccarono l'espansione nipponica. Circa due settimane dopo la battaglia, il 18 giugno il capitano Good cedette il comando al parigrado Walter Stanley DeLany. Fatto nuovamente rifornimento a Pearl Harbor, il 5 luglio il \"New Orleans\" salp\u00f2 verso le Figi dove si aggreg\u00f2 alle forze di invasione dell'operazione \"Watchtower\", la prima offensiva statunitense della guerra: nel corso degli sbarchi a Guadalcanal del 7 agosto rimase di scorta alla portaerei . Tra il 24 e il 25 agosto partecip\u00f2 alla battaglia delle Salomone Orientali, formando con il \"Minneapolis\" il \"Gruppo incrociatori\" del contrammiraglio Carleton Wright dipendente dalla Task Force 11; il 31 agosto la \"Saratoga\" fu silurata e il \"New Orleans\" fu distaccato per assisterla nel ritorno a Pearl Harbor, dove arrivarono il 21 settembre.\nPassato agli ordini del capitano Clifford Harris Roper il 2 novembre, l'incrociatore e la \"Saratoga\" salparono per le Figi e quindi diressero su Espiritu Santo, raggiunta il 27 novembre. In seguito a segnalazioni e intercettazioni radio, il contrammiraglio Wright ricevette ordine di contrastare un quasi certo tentativo di rifornimento alla guarnigione giapponese su Guadalcanal: egli quindi rimpiazz\u00f2 il parigrado Kinkaid al comando della Task force 67, che comprendeva quattro cacciatorpediniere e cinque incrociatori, tra i quali il \"New Orleans\". Nella notte del 30 novembre la formazione intercett\u00f2 otto cacciatorpediniere ma non riusc\u00ec a sfruttare la sorpresa; il contrammiraglio nipponico Raiz\u014d Tanaka reag\u00ec invece con rapidit\u00e0 lanciando numerosi siluri. Due colpirono intorno alle 23:30 l'ammiraglia \"Minneapolis\" e il \"New Orleans\", che lo seguiva, dirott\u00f2 a sinistra per evitarlo ma la manovra lo port\u00f2 sulla scia di un siluro che esplose a babordo e tranci\u00f2 la prua fino alla seconda torre da 203\u00a0mm; la prua sventrata fu spinta contro lo scafo dall'inerzia provocando altri danni, quindi si stacc\u00f2 del tutto e and\u00f2 a fondo. L'incrociatore tuttavia non col\u00f2 a picco sebbene mancasse di 36 metri di scafo, sprofondasse per 6 metri sbilanciato in avanti e avesse i resti della prua in fiamme: grazie agli sforzi dell'equipaggio e muovendo alla velocit\u00e0 di 2 nodi per non sfondare del tutto le paratie stagne, riusc\u00ec a raggiungere il porto di Tulagi alle 06:10 del 1\u00ba dicembre. L'equipaggio mimetizz\u00f2 la nave e procedette quindi a costruire una prua di fortuna adoperando tronchi di palma da cocco; il 12 dicembre inizi\u00f2 il viaggio verso Sydney, raggiunta il 24 e dove la nave ricevette riparazioni provvisorie. Il 7 marzo 1943 riprese il mare e fece rotta sui cantieri della marina dello stretto di Puget, nei quali tutti i danni furono riparati. Nel corso dei lavori, il 14 aprile il comando pass\u00f2 al capitano Ralph Otis Davis che lo tenne fino al 4 luglio, quando subentr\u00f2 il capitano Samuel Robert Shumaker.\nIl 31 agosto il \"New Orleans\" ritorn\u00f2 a Pearl Harbor e dopo un periodo d'addestramento fu aggregato a una formazione mista di incrociatori e cacciatorpediniere che il 5 e il 6 ottobre 1943 eseguirono un bombardamento delle postazioni giapponesi sull'isola di Wake nel Pacifico centrale, respingendo anche un attacco di aerosiluranti. Il 10 novembre salp\u00f2 di nuovo da Pearl Harbor unendosi prima alla squadra di appoggio agli sbarchi nelle isole Gilbert (20 novembre), poi fornendo scorta alle portaerei impegnate nelle incursioni sulle isole Marshall orientali (4 dicembre), preparatorie a una serie di operazioni anfibie. Nel corso degli attacchi la - omonima della portaerei affondata nel Mar dei Coralli - incass\u00f2 un siluro e il \"New Orleans\" l'accompagn\u00f2 nel viaggio di ritorno a Pearl Harbor per le riparazioni, conclusosi il 9 dicembre.\n1944 - 1945.\nIl \"New Orleans\" torn\u00f2 alla flotta statunitense al largo delle Marshall e dal 29 gennaio 1944 oper\u00f2 in supporto delle truppe bombardando le spiagge, le fortificazioni e il naviglio giapponesi. Terminata la campagna fece rifornimento l'11 febbraio all'atollo Majuro e partecip\u00f2 all'attacco lanciato su Truk (isole Caroline) dalla Task force 58 di portaerei veloci, parte della Quinta Flotta; nel corso degli attacchi aerei circumnavig\u00f2 l'atollo assieme ad altre navi e affond\u00f2 un incrociatore leggero, un cacciatorpediniere, un cacciasommergibili e un motopeschereccio convertito a usi militari. La flotta prosegu\u00ec con un breve raid contro le isole Marianne, poi ritorn\u00f2 a Majuro e da qui a Pearl Harbor. La Task force 58, con la scorta di varie navi tra cui il \"New Orleans\", colpirono nuovamente le Caroline alla fine di marzo, poi fecero rotta a sud per appoggiare gli sbarchi condotti dal generale Douglas MacArthur a Hollandia in Nuova Guinea il 22 aprile: quel giorno un aereo danneggiato della urt\u00f2 l'albero del \"New Orleans\" e cadendo in mare esplose; l'incrociatore fu investito da benzina ardente che provoc\u00f2 un morto e un ferito grave. Continu\u00f2 comunque a pattugliare al largo della Nuova Guinea ancora per alcuni giorni prima di prendere parte il 29 aprile a una seconda incursione su Truk e anche sull'atollo di Satowan, che colp\u00ec con i propri cannoni. Il 19 maggio pass\u00f2 agli ordini del capitano John Dandridge Henley Kane che per\u00f2 gi\u00e0 l'8 giugno fu rimpiazzato dal parigrado Jack Ellett Hurff.\nIl 10 giugno, dopo un periodo di riposo, il \"New Orleans\" salp\u00f2 da Kwajalein e si un\u00ec alla grande flotta organizzata dagli Stati Uniti per conquistare le isole Marianne Settentrionali. Il 15 e il 16 giugno bombard\u00f2 con numerose altre unit\u00e0 l'isola di Saipan, quindi si riaggreg\u00f2 alla scorta delle portaerei contribuendo a rintuzzare gli attacchi dei velivoli nipponici nel corso della battaglia del Mar delle Filippine (19-20 giugno). Nel corso di luglio e agosto il \"New Orleans\" effettu\u00f2 ricognizioni e missioni d'appoggio nelle acque di Saipan e Tinian; il 13 agosto fece rotta sull'atollo di Eniwetok, si riforn\u00ec di munizioni e carburante e il 28 agosto accompagn\u00f2 la Task force 38 (le portaerei venivano indicate cos\u00ec quando entravano nel teatro di competenza della Terza Flotta dell'ammiraglio William Halsey) in un'incursione contro le isole Bonin (che il 1\u00ba e il 2 settembre si concentr\u00f2 sull'isola di Iwo Jima) e poi sulle isole Palaos in diretto appoggio agli sbarchi del 15 settembre. Dopo questa serie di operazioni, la Task force della quale il \"New Orleans\" faceva parte si ancor\u00f2 a Manus, si riforn\u00ec e part\u00ec dopo pochi giorni per condurre reiterati attacchi su Formosa, Okinawa e Luzon settentrionale con lo scopo di distruggere le forze aeree terrestri nipponiche e agevolare l'assalto anfibio a Leyte. L'operazione godeva della protezione della grande Terza Flotta cui faceva parte la Task Force 38 di portaerei veloci; il \"New Orleans\" era di scorta nel Task group 38.4 del contrammiraglio Ralph Davison. Il 24 ottobre tutta la Task Force 38 fu portata a nord dall'ammiraglio Halsey contro una delle tre flotte giapponesi che convergevano su Leyte per ingaggiare una battaglia decisiva contro la marina statunitense. Il 25, dopo una serie di attacchi aerei, l'ammiraglio Halsey distacc\u00f2 un gruppo al comando del contrammiraglio Laurence T. Du Bose per impegnare le unit\u00e0 giapponesi: la squadra era formata da nove cacciatorpediniere, due incrociatori leggeri, dal \"New Orleans\" e dall'incrociatore pesante . Essa affond\u00f2 con le artiglierie la portaerei leggera gi\u00e0 immobilizzata in mattinata e il cacciatorpediniere \"Hatsuyuki\", prima di tornare a sud alle 21:30.\nIn seguito alla vittoria statunitense e dopo il rifornimento a Ulithi, il \"New Orleans\" spese il resto dell'anno in scorta alle portaerei dedite a continue incursioni su tutte le Filippine fino al tardo dicembre, quando lasci\u00f2 la zona per i cantieri militari di Mare Island dove fu revisionata approfonditamente (11 gennaio-21 marzo 1945). Dopo un breve periodo di addestramento al largo delle Hawaii, salp\u00f2 alla volta di Ulithi dove fece tappa dal 18 al 20 aprile 1945; quindi riprese il mare per unirsi alle forze statunitensi che stavano combattendo per l'isola di Okinawa. Giunto nelle acque nipponiche il 23 aprile, il \"New Orleans\" impegn\u00f2 un duello d'artiglieria con alcune batterie costiere e nel corso dei due mesi seguenti forn\u00ec supporto con i propri cannoni alle divisioni sull'isola. Al termine del duro scontro diresse sulle Filippine per rifornimento e riparazioni: si trovava nella baia di Subic sulla costa occidentale di Luzon quando il 15 agosto 1945 l'Impero giapponese dichiar\u00f2 la resa incondizionata agli Alleati. Poco prima, il 6 agosto (giorno dell'attacco atomico su Hiroshima), il capitano Hurff era stato sostituito dal collega Charles Frederick Erck.\nUltimi anni e rottamazione.\nDopo gli ultimi preparativi, il \"New Orleans\" fu aggregato a una squadra di incrociatori e cacciatorpediniere che il 28 agosto lasci\u00f2 la baia con destinazione la Cina e la Corea: la nave monitor\u00f2 l'internamento di unit\u00e0 giapponesi a Tsingtao, la liberazione di prigionieri di guerra alleati e sbarchi di truppe statunitensi nei porti dell'area. Il 17 novembre lasci\u00f2 la foce del fiume di Pechino con a bordo gruppi di veterani, da rimpatriare secondo le direttive dell'operazione Magic Carpet; sost\u00f2 a Sasebo dove accolse altri smobilitati, quindi navig\u00f2 verso est sbarcando tutti i passeggeri a San Francisco l'8 dicembre. Nel gennaio 1946 complet\u00f2 un incarico dello stesso tipo per reparti di stanza a Guam e pass\u00f2 il canale di Panama, ancorandosi nel porto di New Orleans per permettere all'equipaggio una visita di dieci giorni alla citt\u00e0. Passata la decade part\u00ec e giunse il 12 marzo ai cantieri della marina di Philadelphia dove rimase quasi un anno in totale inattivit\u00e0. In tale periodo si succedettero gli ultimi due comandanti del \"New Orleans\": il commodoro Charles Rutter Norris jr. (5-21 giugno 1946) e il \"capitano di corvetta (\"Lieutenant Commander\") William King Yarnall. Il comando di questi cess\u00f2 il 10 febbraio 1947, quando l'incrociatore fu radiato dal servizio attivo e posto nella riserva, ove rimase per dodici anni prima di essere messo in disarmo il 1\u00ba marzo 1959. Il 22 settembre fu venduto alla Boston Metals Company di Baltimora, Maryland per la rottamazione: lo smantellamento fu completato nel 1961.\nRiconoscimenti.\nL'incrociatore pesante \"New Orleans\" fu insignito di diciassette Battle star per il suo servizio durante la guerra; fu inoltre decorato con cinque Navy Cross, dieci Silver Star, una Bronze Star e una Air Medal. Ai membri dell'equipaggio furono elargite 206 medaglie Purple Heart."}
{"id": "2473976", "revid": "287204", "url": "https://it.wikipedia.org/wiki?curid=2473976", "title": "Allan Graham", "text": " \nVive nel Nuovo Mexico. I suoi lavori spaziano dalla scultura alla pittura e ai video.\nGraham ha frequentato il San Francisco Art Institute e la San Jose State University. Successivamente \u00e8 andato ad abitare ad Albuquerque, Nuovo Messico, dove si \u00e8 diplomato in Fine Arts presso la University of New Mexico, nel 1967.\nI suoi primi dipinti ricordano le forme delle maglie di rete; nella met\u00e0 degli anni settanta, i suoi quadri divennero composizioni pi\u00f9 aperte con forme di archi e a lisca di pesce.\nNel 1983 abbandon\u00f2 la tela a forma quadrata convenzionale per nuove forme eccentriche, inizi\u00f2 inoltre a lasciare il telaio visibile. Verso la met\u00e0 degli anni ottanta, questa tendenza si svilupp\u00f2 e diede forma ad una serie di dipinti-sculture ibride che ricordano in parte l'Arte africana e create con materiali quali il legno, la tela, i giornali e pagine dei libri.\nSegu\u00ec un nuovo periodo caratterizzato da dipinti quasi monocromi su telai convessi, sculture create con libri e dipinti dalle forme irregolari e circolari sulle quali l'artista ha utilizzati pagine di libri come la Bibbia dei Navajo e l'Inferno di Dante.\nDurante gli anni novanta ha dipinto una serie di lavori intitolata \"Cave of Generation\", caratterizzata da diversi stadi che portarono a pitture monocrome e di due colori, di grandi dimensioni. Ne segu\u00ec una nuova serie di lavori intitolata \"Pre-hung (for those who suffer form)\", ossia una serie di porte singole o doppie dipinte con la paletta.\nToadhouse.\nNel 1990 Graham inizi\u00f2 a firmare i suoi lavori con lo pseudonimo di Toadhouse. Il nome Toadhouse ha origine da una struttura sotterranea che suo figlio e lui costruirono in Albuquerque, Nuovo Messico, e che attraeva molti rospi (\"Toadhouse\", in italiano \"Casa dei rospi\").\nI lavori firmati Toadhouse sono caratterizzati dall'utilizzo della parola scritta. Per una serie di lavori ha utilizzato auto-adesivi con slogan simili agli \"haiku\" giapponesi, applicati su paraurti cromati. Piccole parole scritte con la grafite caratterizzano invece i lavori appartenenti alla serie Cosmo-logical e UFO.\nInfluenze.\nGraham \u00e8 stato influenzato dal Buddismo Zen e dalla poesia buddista. Il suo lavoro \"Time is Memory\", esposto in SITE, Santa FE, \u00e8 una grande installazione comprendente sedici zafu di fronte ai quali sono posti famosi poemi buddisti sul tema della morte. Tra le influenze, Graham cita anche Robert Creeley."}
{"id": "2473978", "revid": "633110", "url": "https://it.wikipedia.org/wiki?curid=2473978", "title": "Hiei (incrociatore da battaglia)", "text": "La fu una nave da battaglia classe Kongo della Marina imperiale giapponese impostata il 4 novembre 1911 nel cantiere di Yokosuka, varata il 21 novembre 1912 ed entrata in servizio il 4 agosto 1914. Il nome era in omaggio al monte Hiei situato a nord est della citt\u00e0 di Kyoto. Fino al 1931 era classificata come incrociatore da battaglia.\nFu la prima nave da battaglia della flotta giapponese ad essere affondata durante la seconda guerra mondiale, nel corso della battaglia navale di Guadalcanal (13 novembre 1942)."}
{"id": "2473983", "revid": "767487", "url": "https://it.wikipedia.org/wiki?curid=2473983", "title": "Knox (Dakota del Nord)", "text": "Knox \u00e8 un centro abitato (\"city\") degli Stati Uniti, situato nella Contea di Benson nello Stato del Dakota del Nord. Nel censimento del 2000 la popolazione era di 59 abitanti. La citt\u00e0 \u00e8 stata fondata nel 1887.\nGeografia fisica.\nSecondo i rilevamenti dell'United States Census Bureau, la localit\u00e0 di Knox si estende su una superficie di 1,30\u00a0km\u00b2, tutti occupati da terre.\nPopolazione.\nSecondo il censimento del 2000, a Knox vivevano 59 persone, ed erano presenti 13 gruppi familiari. La densit\u00e0 di popolazione era di 45,8 ab./km\u00b2. Nel territorio comunale si trovavano 28 unit\u00e0 edificate. Per quanto riguarda la composizione etnica degli abitanti, il 96,61% era bianco, l'1,69% era afroamericano e l'1,69% apparteneva ad altre razze. La popolazione di ogni razza ispanica corrispondeva al 3,39% degli abitanti.\nPer quanto riguarda la suddivisione della popolazione in fasce d'et\u00e0, il 37,3% era al di sotto dei 18, il 6,8% fra i 18 e i 24, il 15,3% fra i 25 e i 44, il 28,8% fra i 45 e i 64, mentre infine l'11,9% era al di sopra dei 65 anni di et\u00e0. L'et\u00e0 media della popolazione era di 35 anni. Per ogni 100 donne residenti vivevano 90,3 maschi."}
{"id": "2473989", "revid": "123972262", "url": "https://it.wikipedia.org/wiki?curid=2473989", "title": "Dialetto varesotto", "text": "Il dialetto varesotto (detto anche \"varesino\" e localmente \"bosino\") \u00e8 un insieme di variet\u00e0 dialettali appartenenti al ramo occidentale del gruppo lombardo delle lingue romanze. Con \"dialetto\" si intende l'accezione di \"lingua contrapposta a quella nazionale\". Il dialetto varesotto \u00e8 parlato, nelle sue varie sfumature, a Varese e in tutti i comuni dell'area centro-settentrionale della provincia di Varese, e nei comuni di Castelletto Ticino (provincia di Novara), e di Mozzate, Carbonate e Locate Varesino (provincia di Como).\nCorrelazione con altri dialetti.\nEsso \u00e8 considerato affine al dialetto milanese, con il quale - pur non confinando direttamente - ha alcune comunanze. Il dialetto attuale risente, secondo le zone, di influssi del comasco (zona di Tradate) e del bustocco (zona di Busto Arsizio). Il dialetto varesotto presenta forti comunanze anche con il dialetto verbanese, parlato lungo la sponda occidentale del Lago Maggiore, rappresentando un continuum dialettale con esso. La base linguistica del dialetto varesotto \u00e8 nel complesso comune ma con innesti e influenze, pi\u00f9 o meno forti, secondo le zone. \u00c8 molto simile anche al dialetto ticinese, lingua madre del Canton Ticino della Svizzera italiana.\nStoria.\nNel periodo romano, il latino \u00e8 stato deformato dal sostrato celtico, in quanto gli abitanti della zona erano insubri lambrani romanizzati. Nel Medioevo ha ricevuto influsso dalle lingue circostanti (superstrato: longobardo, lingue germaniche, celtiche). Poi le dominazioni spagnola, francese e austriaca hanno lasciato notevoli tracce nella lingua. Il francese ha contaminato specialmente il milanese, per la maggiore apertura cittadina, il quale ha a sua volta influenzato i dialetti circostanti. A partire dalla fine dell'Ottocento, tutte le lingue d'Italia hanno ricevuto un notevole influsso da parte della lingua italiana, a causa della crescente diglossia (compresenza di italiano e lingua locale), causando, nelle generazioni pi\u00f9 giovani, delle perdite del dialetto originario.\nCaratteristiche.\nDal punto di vista fonetico il varesotto \u00e8 leggermente pi\u00f9 duro del milanese e gli articoli e i toponimi si diversificano in base alla zona.\nLe vocali:\nL'uso dell'accento circonflesso \u00e8 frequente nei participi passati (es. f\u00e2 - fatto, d\u00ee - detto).\nCi sono casi particolari come le parole con la vocale mista allungata, per esempio \"d\u00fc\u00fc\" dove la vocale dovrebbe essere solo una, e oltre alla dieresi dovrebbe avere anche l'accento circonflesso.\nLe consonanti:\nVarie\nVarianti.\nNella seguente tabella \u00e8 riassunta una comparazione fonetica di alcuni dialetti varesotti con il dialetto milanese e con trascrizione di ogni singola parola in . I dialetti varesotti presi in considerazione sono quelli di Gallarate e Casorate Sempione (basso varesotto occidentale), Cislago (basso varesotto orientale, al confine con la provincia di Como), Azzate e Varese (cuore della zona di dialetto bosino), Vedano Olona e Tradate (ovest di Varese e al confine con la provincia di Como), Arcumeggia e Cavona (Valcuvia).\nEsempi di dialetto vares\u00f2tto.\nTa sa regordat? (de Speri Della Chiesa Jemoli).\nTa sa regordat, ra m\u00e8 Luzzietta,\nra pruma volta ca s'hemm parlaa?\nL'eva la festa dra Schiranetta\nS'hemm trovaa insemma l\u00e0 in sul segraa.\nGh'evat ra vesta tutta infiorava\npar datt ra m\u0153usta t'ho pizzigaa\nset vugnua rossa, mi ta vardava\nm'het dai 'na s'giaffa, mi l'ho ciappaa.\nMa la t\u00f2 sciampa l'eva tant bella\nche in su ra faccia l'ha mia fai maa.\nRa p\u00e2s hemm faia cont la pommella,\npessit, gazzosa, zuccor firaa.\nT'ho t\u0153uj d\u00f2 z\u00f2ccor con su ra galla\nra m\u00e8 parolla ti t'het 'ccettaa\ne dopo Pasqua sa semm sposaa.\nM\u00f2 ti set veggia, ra m\u00e8 Luzzietta\nE mi, a f\u00e0 'r m\u00e0rtor sont gi\u00f2 da straa.\nMa quand ca vedi ra Schiranetta\nSenti anm\u00f2 i str\u00e9ppit da innemoraa!\nUna novella di Boccaccio in dialetto varesotto.\nGiovanni Papanti, seguendo l'esempio del fiorentino Leonardo Salviati, membro dell'Accademia della Crusca il quale nel 1586 riun\u00ec dodici versioni dialettali della novella nona della prima giornata del Decameron (bergamasco, veneziano, friulano, istriano, padovano, genovese, mantovano, milanese, napoletano, bolognese, perugino e fiorentino), tre secoli pi\u00f9 tardi, nel 1875, pubblic\u00f2 un volume dal titolo \"I parlari italiani in Certaldo alla festa del V Centenario di messer Giovanni Boccacci\", che contiene 704 versioni della novella, tra cui quelle di alcuni dialetti varesotti dell'epoca.\nDialetto di Castelletto sopra Ticino (NO).\nDisi donca nea che al teamp dal prim re da Zipar, d\u00f2po che Gottifredo da Bujon l'ava t\u00f2j la Terra Santa, allora gh'\u00e8 capitaa che 'na sciora n\u00f2bila d'in Guascogna l'eva naia, coma a fann i pilligrin, a visit\u00e0 'l Santo Sapolcar. Quand lea l'\u00e8 'nii 'ndree e l'\u00e8 ruvaa a Zipar, gh'\u00e8 stai di oman gramm ca gh'hann fai di brutt schearz da villan, e lea l'\u00e8 'nia tanta danaa che la podeva mia mand\u00e0lla gi\u00f9, e s'eva miss in meant da n\u00e0 dal re par mett gi\u00f9 quarella e f\u00e0ss d\u00e0 soddisfazion. Ma allora gh'hann dii ch'a l'eva tutt fiaa trai via parch\u00e8 l\u00f9 l'eva on p\u00f2var baloeuass e bon da f\u00e0 nagott; che di fugular ca ga favan i alt, sa 'n parla gnanca, ma fin chii a lua tucc i momeant, l\u00f9 i lassava pass\u00e0 tucc, ch'l'eva pr\u00f2ppri 'na vargogna. In manera che tucc chii ca 'gh l'evan s\u00f9 com lua par quaicoss, ga 'n favan vuna e 'nsc\u00ec sfogavan la soa rabbia. Quand l'ha 'vuu sentii cola sciora e l'ha vist ch'l'eva inutil, ca sa podeva f\u00e0 nagott par f\u00e0gghla pag\u00e0 a chii oman l\u00e0; allora lea, tant insc\u00ec 'ma f\u00e0 pass\u00e0 'l magon, l'ha vorzuu n\u00e0 da col re l\u00e0 com d\u00ec e f\u00e0ggla cap\u00eca ca \u00f2'eva pr\u00f2ppri 'na p\u00f2vra ciolla. E l'\u00e8 naia l\u00e0, s'\u00e8 miss a piangg e gh'ha dii: \"L\u00f9, scior re, m\u00ec som mia 'nia ch\u00ec da lua par f\u00e0mm d\u00e0 soddisfazion da cola figura ca m'hann fai; ma 'nscambi m\u00ec 'l preghi d'insegn\u00e0mm coma 'l fa mai lua a lass\u00e0 pass\u00e0 tucc chii fuguar ca m\u00ec sinti ca ga fann a lua par pod\u00e9a 'anca m\u00ec 'v\u00e8 la pascienza, d\u00f2po ch'avar\u00f2 'mparaa da l\u00f9, da lass\u00e0 pass\u00e0 anca m\u00ec la mea: e 'l sa 'l Signoar com\u00e9 m\u00ec 'gh la dariss a l\u00f9 par nagott, sa podess, parch\u00e8 l\u00f9 i sa mand\u00e0i gi\u00f9 'nsc\u00ec poliat.\"\nAl re, che fin allora s'eva mai diciduu a m\u00f2vas e no 'l voreva mai f\u00e0 nagott, l'ha fai com\u00e9 col ca dias ca sa disveggia da dorm\u00eca, e l'ha comenzaa da la fugura ca ga 'n fai a cola sciora, e si ca 'gh la faia pag\u00e0 car a chii oman \u00e0; e poeua s'\u00e8 miss a f\u00e0gghla a tucc chii che d\u00f2po d'allora an favan 'na quaivuna e ga perdevan l'onoar a la soa corona.\nDialetto di Gallarate (VA).\nHi da sav\u00e8 che una voeulta, quand gh'eva anm\u00f2 ul prumm Re da Zipri, e che Goffr\u00e8 da Buglion l'eva guadagnaa in guerra la Terra-Santa, gh'\u00e8 succed\u00f9u che una sciora n\u00f2bala d'un paes che ga disen la Guascogna, l'\u00e8 andai par divozion com\u00e8 un pilligrin al Santo Sepolcher, e che tornand indr\u00e9e, quand l'\u00e8 capit\u00e0a a Zipri, certi balossoni gh'hann faj di daspresi brutt, brutt com\u00e8; e lee, sta sciora, par quest piena d'una tribulazion, e no ghe podeva propri pass\u00e0, la s'\u00e8 miss in ment da ricorr al re: ma gh'\u00e8 stai quajchedun che gh'ha dij che la buttava via ul temp e ul fi\u00e0a; parch\u00e8 ol re l'eva on lasagnon senza spirit, che invece de f\u00e0 giustizia per i \u00f2lter, al sa lassava l\u00f9 mett sott i pee, la piantava; e per quest chi gh'aveva di cruzzi par di t\u00f2rt che j'essen fai, ja sfogava cont ol sguargn\u00e0 ol re. Quella sciora quand, l'ha sintuu insc\u00ec, e che l'ha cognossuu che la podeva minga av\u00e8ggh giustizia, tant per f\u00e0 pass\u00e0 la soa inversadura, la s'\u00e8 mittuu in coo da spongg 'sto re da picch: e caragnand l'\u00e8 andai s\u00f9 e la gh'ha dii: \"Oh scioria, m\u00ec vegni minga ch\u00ec da l\u00f9 par f\u00e0 che l\u00f9 al castiga quij che m'hann fai tanto maa: ma vegni par prag\u00e0ll da f\u00e0mm imprend com\u00e8 ch'al fa l\u00f9 a soffr\u00ec ol maa, che ma disen che ga fenn a l\u00f9. E insc\u00ec imparand 'sta s\u00f2 manera, anca m\u00ec p\u00f2ssa sopport\u00e0 con pazienza i dasprezzi ch'a m'hann fai e che al sa l\u00f9, ol Signor, che se m\u00ec podessa ga darav a l\u00f9, che ja t\u00f2llera insc\u00ec polid\". Ol re, che fin allora l'eva stai on lumagon e on poltronasc, com\u00e8 che in d'on b\u00f2tt ghe passass ol cocch, al s'\u00e8 mittuu a castig\u00e0 com\u00e8 on can rabbiaa pruma quij che gh'hann fai i daspresi a 'sta d\u00f2nna, e poeu tucc quij d'allora faven quaic\u00f2ssa contra i s\u00f2 legg.\nDialetto di Varese (dialetto della plebe).\nDisi donca che in di temp dal primm re da Zipri, d\u00f2po che Goffred da Buglion l'ha conquistaa la Terra Santa, \u00e8 success che ona d\u00f2nna n\u00f2bila dla Guascogna l'ha fai on viagg da divozion al Santo Sepolcar e, in dal torn\u00e0 indree, rivaa ca l'\u00e8 stai a Zipri, gh'hann mettuu ad\u00f2ss i man certi canaja e te 'm l'hann disonoraa. Tutta foeura de lee, e no savend come ref\u00e0ss da quell brutt giugh, gh'\u00e8 vegnuu in ment d'and\u00e0 a denunzi\u00e0 la c\u00f2ssa al re. Ma quaighedun gh'hann dii che la sarevv stai fadiga buttaa al diavol, perch\u00e9 'l re l'eva on \u00f2mm tant da p\u00f2cch, anzi tant da nag\u00f2tt, che altar che castig\u00e0 a terman da legg e da giustizzia i canajad fai ai altar, al sa lassava f\u00e0 in bocca da tucc, e da p\u00f9 al ga fava la ricevuda, con tant da vilt\u00e0 da f\u00e0 rest\u00e0 s\u00f2tt qualunque cagon; de moeud che chissisia che 'l gh'avess 'vuu on quai dispias\u00e8, al sa sfogava a f\u00e0ggh a l\u00f9 desprezzi e ingiuri d'\u00f2gni s\u00f2rt; e insc\u00ec tutt i bal\u00f2ss ga davan cojonament dor \"Re magg\". Sentend 'sta p\u00f2cca nespola, quella sciora, desperada da pod\u00e8 mia ruiss\u00ecggh a f\u00e0ggh pag\u00e0 'l fio a quij t\u00f2cch da c\u00f2ll, insc\u00ec tant par ristor\u00e0ss on poo dor brutt tir ca gh'hann fai, la s'\u00e8 miss in ment da d\u00e0ggh ona b\u00f2nna morduda a quell Guerin Meschin d'on re; e, ditt e fatt, la ghe s'\u00e8 presentaa e, piangend, la gh'ha cuntaa s\u00f9 la rava e la fava dor brutt giughett ca gh'hann fai a lee, e poeu la gh'ha dii: \"Maest\u00e0, m\u00ec son mia vegnuu ch\u00ec par trov\u00e0 giustizzia e vess vendicaa dla fattura ca m'hann fai, ma solament perch\u00e9 ti ma disat come ti feet a soffr\u00ec quij ca senti ca te fann a t\u00ec perch\u00e9, insc\u00ec imparand anca m\u00ec, p\u00f2da mand\u00e0 gi\u00f2 la mea pinola. Che, sa podess d\u00e0ggh ona bella ingiottida, la sa 'l Signor quanto volontera te regalress, insc\u00ec pien che te seet da bont\u00e0 e tollerenza!\".\nOl re, che fina a quell moment l'ha sempar fai 'l mangia e d\u00f2rma, traccata!, coma 'l sa fuss dessedaa allora, l'ha comenzaa dal castig\u00e0 ma a dover l'ingiuria fai a 'sta d\u00f2nna, e poeu l'\u00e8 deventaa 'l p\u00f9 bravo casciador di canaja, e 'l ga la fava pag\u00e0 ben cara a chissisia ch'avess mancaa da quell rispett che i suddit hann da port\u00e0ggh al s\u00f2 re, al capp dla nazion.\nScioglilingua in dialetto varesotto.\nTi che te tachet i tac, tacum i tac a mi! Mi tacat i tac a ti?: taches ti i to tac ti che te tachet i tac!\nStoriella arsaghese in tempo di guerra.\nEhi sciur lu' cha le l\u00ec sula pipa cunt in buca na porta, l'ha vista da questa gaina pas\u00e0 na strada? Sum tanta perduda da veghala rabiada: la ma faseva i pugn gross me i oeuv!\nNumeri fino a 20\n1=v\u00fcn\n2=d\u00fc\u00fc\n3=tr\u00ee\n4=qu\u00e1ter\n5=c\u00ednc\n6=s\u00eas\n7=s\u00e8tt\n8=v\u00f2tt\n9=n\u0153f\n10=d\u00eas\n11=v\u00fcndes\n12=d\u00f4des\n13=tr\u00e9des\n14=quat\u00f3rdes\n15=qu\u00edndes\n16=s\u00e9des\n17=dars\u00e8tt\n18=disd\u00f2tt\n19=disn\u0153f\n20=v\u00eent\nAltri dialetti.\nDialetto besnatese.\nIl dialetto besnatese s'inserisce, senza notevoli particolarit\u00e0 - eccetto la palatizzazione del gruppo \"ct\" in \"^c\"- nel sistema dei dialetti italiani settentrionali, in particolare nel dialetto varesotto e, con alcuni dei quali, partecipa alla caduta delle vocali atone finali, alla semplificazione delle consonanti geminate, alla sonorizzazione delle consonanti sorde latine intervocaliche e alla palatizzazione dei gruppi \"cla\" e \"gla\" (caf=chiave; g\u00e0nda=ghianda)."}
{"id": "2473995", "revid": "1305772", "url": "https://it.wikipedia.org/wiki?curid=2473995", "title": "Leeds (disambigua)", "text": ""}
{"id": "2473998", "revid": "123895845", "url": "https://it.wikipedia.org/wiki?curid=2473998", "title": "Dialetto valtellinese", "text": "Il dialetto valtellinese (\"dialett valtelin\") \u00e8 un dialetto appartenente alla variante occidentale della lingua lombarda.\n\u00c8 parlato nella citt\u00e0 di Sondrio e nella Valtellina, che corrisponde alla maggior parte della provincia di Sondrio.\nCorrelazione con altri dialetti.\nA motivo della vasta area geografica in cui si colloca il valtellinese, pur appartenendo al lombardo occidentale, ha tuttavia alcuni elementi in comune anche con il lombardo orientale, nonch\u00e9 alcuni influssi dal romancio della vicina Svizzera. Il dialetto attuale dunque, pur possedendo una base linguistica comune in pressoch\u00e9 tutta la Valtellina, non pu\u00f2 essere catalogato come uniforme in tutta la valle, ma vi sono prestiti linguistici dalle aree confinanti, che danno luogo a diverse varianti locali.\nVarianti.\nL'epicentro del dialetto valtellinese \u00e8 la citt\u00e0 di Sondrio. Nella fascia della Valtellina compresa fra Tirano ad est, e Morbegno a ovest, \u00e8 parlato un dialetto che sostanzialmente \u00e8 quello del capoluogo, mentre oltrepassati questi due paesi, vi sono mutamenti molto marcati: nella zona di Morbegno e della \"bassa Valtellina\", \u00e8 parlata la variante talamonese ed emergono gli influssi del dialetto chiavennasco e del dialetto comasco dell'alto lago di Como; nella zona di Tirano e dell\"'alta Valtellina\" invece, vi sono influenze del lombardo orientale. Vi \u00e8 poi un numero elevato di varianti locali nelle valli laterali della Valtellina, come ad esempio la Val Masino, la Val Malenco, la Val Gerola, dove le differenze di lessico fra paese e paese sono molteplici, sviluppatesi a causa delle non facili possibilit\u00e0 di frequentazione nei secoli passati, soprattutto nelle valli pi\u00f9 isolate.\nDi seguito si riporta l'incipit della parabola del figliol prodigo tradotto in alcuni dialetti della zona."}
{"id": "2474000", "revid": "122966899", "url": "https://it.wikipedia.org/wiki?curid=2474000", "title": "Dialetto monzese", "text": "Il monzese \u00e8 una variante del lombardo occidentale parlata nel comune di Monza e nei comuni limitrofi: Brugherio, Cologno Monzese e Villasanta. Ha evidenti e forti somiglianze con il dialetto milanese a causa di un forte legame storico con la citt\u00e0 e la diocesi di Milano\nAnche all'interno della citt\u00e0 di Monza vi sono delle varianti, a seconda della classe sociale e della zona, per influenze nel primo caso dal milanese e dal brianzolo comune, nel secondo dai dialetti dei paesi limitrofi. \nIl dialetto monzese non viene ufficialmente riconosciuto come lingua minoritaria. Viene considerato un dialetto del lombardo occidentale o della pi\u00f9 ampia lingua lombarda. \nEsempio di dialetto monzese.\nDisi dunca che al temp del prim re da Cipro, dopu che el Gofredo da Buglion al gaveva conquist\u00e0 la Tera Santa, l'\u00e8 suceduu che vuna gentildona de Guascogna l'andass in pellegrinac al Sepulcherr da Noster Signur e, in dal turn\u00e0 indr\u00e8,rivandu a Cipro la sbates in di malnat che gh'han fa un tir de baloss. La pora sciura, f\u00f2ra de le per ul dolor da l'afrunt, l'ha pensa de and\u00e0 a sfugas in dal re e mett gi\u00f9 un cioch cuntra quei malnat. Ma gh'han di de tegn\u00ec a man a ul fia perch\u00e9 ul re l'era insc\u00ec salam e ramulii che, invece de i manat per castig\u00e0 i tort faa ai olter, al dueva cat\u00e0 su quei che fasevan a l\u00f9 \"sine fine\" de quei da scuriss la vista, e l\u00f9 el ga faseva la ricevuda e bun d\u00ec sciur Rocch; sicch\u00e9 chi ga l'aveva con l\u00f9 no 'l teneva goss, ma 'l ga diseva sul muso roba de ciod senza mand\u00e0gghel a d\u00ec. La sciora, a 'sti paroll l'ha capii senz'oltar che quant a vendetta l'eva bell e fada: ma tant e tant in dal re l'ha decis d'and\u00e0ggh l'istess par av\u00e8ggh almen on diversiv al s\u00f2 magon col d\u00e0ggh ona bona staffilada da quella soa porca flemma da incur\u00e0ss da nient. La ga sa presenta donca coi madonninn ai oeugg, e \"Signor mio\" la ga dis, \"che no 'l creda n\u00f2 ca m\u00ec venga a la soa presenza con la speranza da ved\u00e8mm vendicada da la grand ingiuria che m'hann faa, n\u00f2, che non m'aspetti da l\u00f9 questa soddisfazion; ma inscambi al preghi d'insegn\u00e0mm coma 'l fa l\u00f9 sopport\u00e0 quei ca ga fann, coma senti, tutt i d\u00ec. Parch\u00e8, imparand da l\u00f9, potr\u00f2 port\u00e0 in pas anch m\u00ec la mia. Ca sa m\u00ec podess d\u00e0lla via, la sa ol Signor sa va la daravv volontera a l\u00f9 ca l'\u00e8 insc\u00ec bravo a d\u00e0ggh passada ca l'\u00e8 peccaa a no f\u00e0gghen\".\nL'\u00e8 staa coma sa ol re, staa fina allora coma on omm de strasc, al sa svegliass in quell pont da ona gran dormida; e, cominciand dal vendic\u00e0 l'ingiuria fada a 'sta signora, guai da l\u00ec innanz a chi fasess on scrizz ca fuss da smacch a la soa corona; ol perdon l'era a Meregnan; al ga dava addoss con ona furia ca, povar l\u00f9, non l'era nanch salv in gesa. "}
{"id": "2474001", "revid": "287204", "url": "https://it.wikipedia.org/wiki?curid=2474001", "title": "Leeds (Dakota del Nord)", "text": "Leeds \u00e8 un comune (\"city\") degli Stati Uniti d'America della contea di Benson nello Stato del Dakota del Nord. La popolazione era di 427 abitanti al censimento del 2010.\nGeografia fisica.\nLeeds \u00e8 situata a (48.289356, -99.438965).\nSecondo lo United States Census Bureau, la citt\u00e0 ha una superficie totale di 1,16 km\u00b2, dei quali 1,16\u00a0km\u00b2 di territorio e 0\u00a0km\u00b2 di acque interne (0% del totale).\nStoria.\nLeeds fu fondata nel 1887 e il suo nome deriva dalla citt\u00e0 di Leeds, in Inghilterra. \u00c8 stato uno dei numerosi siti lungo la rotta transcontinentale della Great Northern Railway tra Devils Lake e Minot a prendere il nome da luoghi dell'Inghilterra (gli altri erano Berwick, Norwich, Penn, Rugby, Surrey, Tunbridge e York).\nSociet\u00e0.\nEvoluzione demografica.\nSecondo il censimento del 2010, la popolazione era di 427 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 97,42% di bianchi, lo 0% di afroamericani, l'1,41% di nativi americani, lo 0% di asiatici, lo 0% di oceanici, lo 0% di altre razze, e l'1,17% di due o pi\u00f9 etnie. Ispanici o latinos di qualunque razza erano lo 0,94% della popolazione."}
{"id": "2474004", "revid": "390153", "url": "https://it.wikipedia.org/wiki?curid=2474004", "title": "Laverenti Beria", "text": ""}
{"id": "2474009", "revid": "106908", "url": "https://it.wikipedia.org/wiki?curid=2474009", "title": "Maddock", "text": "Maddock \u00e8 un centro abitato (\"city\") degli Stati Uniti, situato nella Contea di Benson nello Stato del Dakota del Nord. Nel censimento del 2000 la popolazione era di 498 abitanti. La citt\u00e0 \u00e8 stata fondata nel 1901.\nGeografia fisica.\nSecondo i rilevamenti dell'United States Census Bureau, la localit\u00e0 di Maddock si estende su una superficie di 2,30\u00a0km\u00b2, tutti occupati da terre.\nPopolazione.\nSecondo il censimento del 2000, a Maddock vivevano 491 persone, ed erano presenti 127 gruppi familiari. La densit\u00e0 di popolazione era di 218 ab./km\u00b2. Nel territorio comunale si trovavano 276 unit\u00e0 edificate. Per quanto riguarda la composizione etnica degli abitanti, il 99,60% era bianco, lo 0,20% era nativo, e lo 0,20% apparteneva ad altre razze. La popolazione di ogni razza ispanica corrispondeva allo 0,20% degli abitanti.\nPer quanto riguarda la suddivisione della popolazione in fasce d'et\u00e0, il 16,9% era al di sotto dei 18, il 3,0% fra i 18 e i 24, il 20,5% fra i 25 e i 44, il 18,9% fra i 45 e i 64, mentre infine il 40,8% era al di sopra dei 65 anni di et\u00e0. L'et\u00e0 media della popolazione era di 53 anni. Per ogni 100 donne residenti vivevano 85,1 maschi."}
{"id": "2474010", "revid": "599013", "url": "https://it.wikipedia.org/wiki?curid=2474010", "title": "\u0141ukasz Sosin", "text": "Carriera.\nClub.\nInizia la propria carriera nelle giovanili dell'Hutnik Krak\u00f3w, squadra con cui esordisce da professionista. L'anno successivo passa all'Odra Wodzis\u0142aw e quindi al Wisla Cracovia che lo acquista nella stagione seguente. Torna poi all'Odra Wodzis\u0142aw e successivamente viene acquistato dall'Apollon Limassol dove milita per cinque anni collezionando 119 presenze e 101 gol. Dal 2007 si trasferisce in Cipro all'Anorthosis, club con cui, nella stagione 2008-2009, esordisce in Champions League.\nNazionale.\nHa giocato dal 2006 con la Nazionale polacca dove ha giocato 4 volte segnando 2 gol."}
{"id": "2474015", "revid": "1982", "url": "https://it.wikipedia.org/wiki?curid=2474015", "title": "Gasdotto Trans-Adriatico", "text": "Il Gasdotto Trans-Adriatico (conosciuto con l'acronimo inglese di TAP, \"Trans-Adriatic Pipeline\") \u00e8 un gasdotto che dalla frontiera greco-turca attraversa Grecia e Albania per approdare in Italia, sulla costa adriatica della provincia di Lecce.\nIl TAP, insieme a TANAP (\"Trans Anatolian Pipeline\" che attraversa da Est a Ovest la Turchia) e a SCP (\"South Caucasus Pipeline\"), \u00e8 una delle infrastrutture di trasporto che costituiscono il cosiddetto Corridoio Sud del Gas, consentendo l'accesso al mercato europeo delle riserve di gas proveniente dal giacimento offshore azero Shah Deniz, situato nel Mar Caspio.\nIl consorzio TAP (Trans Adriatic pipeline A.G.) ha la propria sede centrale a Baar, in Svizzera, e uffici operativi nei paesi attraversati dal gasdotto (Grecia, Albania e Italia). Gli azionisti del progetto al 2017 sono Snam (20%), l'inglese BP (20%) l'azera SOCAR (20%), la belga Fluxys (19%), la spagnola Enag\u00e1s (16%), la svizzera Axpo (5%).\nStoria.\nIdeazione e progettazione.\nIl progetto nasce per iniziativa della Elektrizit\u00e4ts-Gesellschaft Laufenburg (EGL), ora denominata Axpo, societ\u00e0 svizzera attiva soprattutto nel commercio di elettricit\u00e0, gas e prodotti finanziari energetici, che nel 2003 inizi\u00f2 uno studio di fattibilit\u00e0 conclusosi nel 2006 con parere positivo circa la realizzabilit\u00e0 tecnica, economica e ambientale del gasdotto. Furono esaminate due opzioni: un percorso settentrionale attraverso la Bulgaria, la Repubblica di Macedonia e l'Albania, e un percorso meridionale attraverso la Grecia e l'Albania, infine considerato pi\u00f9 fattibile. Nel marzo 2007 venne completata l'ingegneria di base estesa per il gasdotto. La Grecia inizialmente si oppose all'ipotesi di tracciato che attraversava il territorio albanese, in quanto avrebbe consentito all'Albania di diventare il nodo di trasmissione del gas nei Balcani occidentali.\nIl 13 febbraio 2008, il gruppo EGL e la societ\u00e0 energetica norvegese Statoil firmarono un accordo per la costituzione di Trans Adriatic Pipeline AG, una \"joint venture\" per lo sviluppo, la costruzione e la gestione del gasdotto. Nel giugno 2008, la societ\u00e0 di progetto presenta alle autorit\u00e0 greche la richiesta di costruire una sezione di 200 chilometri del gasdotto da Salonicco al confine greco-albanese. Nel gennaio 2009, il progetto TAP effettu\u00f2 un'indagine marina nel Mare Adriatico per verificare il tracciato \"offshore\" del futuro gasdotto. Nel luglio 2009 inizi\u00f2 un'indagine di valutazione del tracciato in Albania. Nel marzo 2009, un accordo intergovernativo tra Italia e Albania sulla cooperazione energetica menzion\u00f2 il TAP come progetto di interesse comune per entrambi i paesi.\nNel gennaio 2010, TAP AG apre uffici nazionali in Grecia, Albania e Italia e nel marzo 2010 presenta alle autorit\u00e0 italiane una richiesta di inclusione nella rete italiana del gas. Il 20 maggio 2010 viene annunciato che E.ON sarebbe diventata \"partner\" del progetto, mentre l'accordo si conclude con successo il 7 luglio 2010. Nel novembre 2010 TAP AG avvia un'indagine di affinamento delle rotte nella Grecia settentrionale in preparazione della valutazione di impatto ambientale.\nIl 7 settembre 2011, TAP AG presenta, nei tre paesi interessati, le domande di esenzione per l'accesso di terzi, al fine di stipulare accordi a lungo termine per il trasporto di gas \"ship-or-pay\" con i caricatori di gas Shah Deniz II. Le deroghe vengono concesse il 16 maggio 2013.\nNel febbraio 2012, il gasdotto Trans Adriatico \u00e8 il primo progetto ad essere preselezionato e ad avviare trattative in esclusiva con il Consorzio Shah Deniz. Nell'agosto 2012, i \"partner\" consortili BP, SOCAR e Total S.A. firmano un accordo di finanziamento con i soci di TAP, che prevede la possibilit\u00e0 di acquisire fino al 50% del capitale del progetto.\nIl 28 settembre 2012, Albania, Grecia e Italia confermano il loro sostegno politico al gasdotto firmando un memorandum d'intesa. Il 22 novembre 2012, il consorzio TAP e i \"partner\" del gasdotto trans-natoliano firmana un protocollo d'intesa che stabilisce un quadro di cooperazione tra le due parti.\nIl 13 febbraio 2013, Grecia, Italia e Albania firmano un accordo intergovernativo. Il 28 giugno 2013, il Consorzio Shah Deniz II seleziona il TAP come progetto vincente per il trasporto del gas dell'Azerbaigian in Italia e in Europa, preferendolo al progetto concorrente Nabucco West. In seguito, BP, SOCAR, Total e Fluxys sono diventati azionisti del progetto.\nIl 19 settembre 2013 Enel, Hera, Shell, E.ON, Gas Natural Fenosa, Gdf Suez, Axpo, Bulgargaz e Depa firmano a Baku con il Consorzio Shah Deniz II i contratti di fornitura per la pi\u00f9 importante vendita nella storia del gas (stima: 130 miliardi di euro).\nIl 17 dicembre 2013, il Consorzio Shah Deniz II annuncia la Decisione Finale di Investimento per sviluppare il giacimento di Shah Deniz II e gli azionisti di TAP A.G. confermano la \"Resolution to Construct\" per lo sviluppo e la realizzazione del progetto Trans Adriatic Pipeline.\nIl 1\u00ba dicembre 2015 Snam ha sottoscrive con Statoil un accordo di esclusiva per l'acquisto della quota del 20% nella Trans Adriatic Pipeline..\nIl 17 dicembre 2015 Snam S.p.A. perfeziona l'acquisizione della quota del 20% detenuta da Statoil Holding Netherlands B.V. nella Trans Adriatic Pipeline AG, per un prezzo di 130 milioni di euro.\nAssegnazione dei contratti di realizzazione.\nA dicembre del 2015 TAP assegna il contratto di costruzione EPC (\"Engineering, Procurement and Construction\") per la realizzazione del terminale di ricezione PRT a Renco S.p.a. e il contratto EPC per la posa del gasdotto nel tratto italiano alla \"joint venture\" composta da Enereco S.p.a. e Max Streicher S.p.a.\nAd aprile del 2016 TAP affida a Saipem S.p.a. il contratto di ingegneria, fornitura, costruzione e installazione (EPCI) della sezione \"offshore\" del progetto.\nI lavori di costruzione del gasdotto coinvolgono un gran numero di imprese affidatarie, tra cui le italiane Saipem, Renco, Bonatti, Enereco, Icop, Sicilsaldo, Nuova Giungas e molti subappaltatori locali.\nCostruzione dell'opera e completamento.\nIl 17 maggio 2016 a Salonicco, alla presenza di Alexis Tsipras, viene celebrato l'inizio della costruzione dell'opera. Alla cerimonia erano presenti anche il Primo Ministro della Georgia Georgi Kvirikashvili, il Primo Vice Primo Ministro dell'Azerbaigian Yaqub Eyyubov, il Vice Primo Ministro di Albania Niko Peleshi, il Vicepresidente della Commissione UE e Commissario per l'Unione energetica Maro\u0161 \u0160ef\u010dovi\u010d, l'Inviato speciale e Coordinatore per gli affari energetici internazionali degli USA Amos Hochstein, il Ministro dell'Energia della Turchia Berat Albayrak, il Ministro dello Sviluppo Economico italiano Carlo Calenda, il Ministro dell'Energia della Bulgaria Temenuzhka Petkova e il Segretario di Stato dell'Ufficio Federale per l'Energia della Svizzera Walter Steinmann.\nIn Italia, il 12 maggio 2016, nel rispetto dei termini, viene avviato il cantiere per la costruzione del gasdotto nel tratto italiano, in contrada Fanfula a Melendugno.\nA giugno 2018, dopo l'insediamento del Governo Conte I, il ministro Sergio Costa avanza dubbi sull'utilit\u00e0 pratica dell'opera, sostenendo che fosse stata ideata pi\u00f9 che altro per motivi geopolitici (per diminuire la dipendenza dalle forniture di gas dalla Russia, da cui proviene circa un terzo del gas importato in Europa) e ipotizza la riapertura della procedura di Valutazione d'impatto ambientale. Ciononostante, il 15 ottobre 2018 riprendono i lavori per la costruzione del TAP.\nIl gasdotto viene comunque completato e inizia ad erogare gas il 17 ottobre 2020 per divenire pienamente operativo al 31 dicembre 2020; nel 2021 prosegue nel tratto italiano il completamento dei ripristini ambientali nelle zone esterne interessate dalla posa della tubazione.\nA gennaio 2022 eroga 8 miliardi di metri cubi standard, con la previsione di raggiungere i 10 miliardi di metri cubi nell'estate 2022. Allo scopo di diminuire la dipendenza delle forniture dalla Russia, da cui provengono il 40% delle esigenze energetiche europee, nel febbraio 2022 la Commissione europea inizia le trattative per l'Advisory Council di Baku per aumentare la capacit\u00e0 di erogazione massima da 10 miliardi di metri cubi l'anno a circa 20.\nDescrizione.\nPercorso e caratteristiche.\nIl gasdotto parte da Kipoi in Grecia, in prossimit\u00e0 della frontiera terrestre con la Turchia. \u00c8 lungo 870\u00a0km circa, di cui la gran parte in territorio ellenico, 104\u00a0km \"offshore\" nel Mar Adriatico e circa 8\u00a0km in territorio italiano. L'altezza massima raggiunta \u00e8 di circa 1800 sulle catene montuose dell'Albania; la profondit\u00e0 massima \u00e8 di circa 820\u00a0m nel mar Adriatico. Sono previste 3 stazioni di compressione lungo il percorso (2 per la fase iniziale) e il diametro del tubo \u00e8 di sul tratto a terra con una pressione di 95 bar e di per il tratto marino con una pressione di 145 bar.\nCapacit\u00e0 e fonti di approvvigionamento.\nTAP a regime trasporter\u00e0 circa 10 miliardi di metri cubi l'anno di gas naturale, una quantit\u00e0 pari a quella utile per coprire il fabbisogno di 7 milioni di famiglie. Con l'aggiunta di una terza stazione di compressione il gasdotto sar\u00e0 in grado di raddoppiare la quantit\u00e0 trasportata a 20 miliardi di metri cubi/anno, ferme restando tutte le altre sezioni del gasdotto.\nSecondo la Commissione europea l'Italia ha un ruolo importante per la creazione di un \"hub\" mediterraneo del gas e TAP permette di garantire una diversificazione delle fonti di approvvigionamento: nel 2015 la Russia ha fornito all'Italia il 45,1 % di gas contro il 37.8% della media UE: per quanto la produzione di energia da fonte rinnovabile sia aumentata, l'Italia rimane ancora un paese fortemente importatore di combustibili fossili, per quanto sia diminuita la crescita della loro importazione, entro la quale \u00e8 significativamente aumentata del 5,7% l'importazione di gas naturale dal 2005 al 2015; in altre parole, come espresso dal CLAAI (Confederazione delle Libere Associazioni Artigiane Italiane), \u00abin quanto opera necessaria all'Italia e all'Europa per non subire l'eventuale ricatto della Russia\u00bb, con riferimento alle interruzioni nei mesi invernali delle forniture dai gasdotti russi attraversanti l'Ucraina a causa degli attriti tra i due paesi, ripetute negli anni, e che, durante la crisi del gas tra Russia e Ucraina del 2006, provoc\u00f2 una riduzione delle importazioni del 6% del totale del gas naturale importato (il 24% del gas importato dalla Russia).\n\"Status\" riconosciuto dall'Unione europea.\nL'Unione europea riconosce a TAP un ruolo importante nella politica energetica comunitaria ai fini del raggiungimento dell'obiettivo di garantire la diversificazione dell'approvvigionamento energetico in Europa. L'infrastruttura permette al gas proveniente dal Mar Caspio di raggiungere i mercati energetici europei. Il gasdotto, infatti, costituisce parte del cosiddetto \"corridoio meridionale del gas\", punto cardine della strategia energetica europea. Questa rotta si aggiunge a quelle gi\u00e0 esistenti dalle quali l'Europa riceve gas naturale, rendendo cos\u00ec i suoi approvvigionamenti energetici pi\u00f9 sicuri e flessibili.\nAttribuzione dello \"status\" di Progetto di Interesse Comune.\nLa Commissione europea, il Parlamento europeo e il Consiglio europeo hanno assegnato a TAP lo status di \"Progetto di Interesse Comune\" (PCI), secondo le nuove linee guida \"TEN-E (Trans-European Energy infrastructure\"). Tali progetti rivestono un ruolo importante nel nuovo regolamento dell'Unione in materia di infrastrutture energetiche transeuropee. La selezione quale Progetto di Interesse Comune discende dal fatto che il TAP \u00e8 considerato funzionale all'apertura del Corridoio Meridionale del Gas, uno dei 12 cosiddetti \"corridoi energetici\", reputati prioritari dall'Unione europea per il conseguimento degli obiettivi di politica energetica. Tali progetti contribuiranno all'integrazione dei mercati energetici degli Stati membri dell'Unione, consentendo loro di diversificare le fonti energetiche e ponendo fine all'isolamento energetico di alcuni di essi.\nDecreto di Compatibilit\u00e0 Ambientale.\nA settembre del 2013 TAP A.G. ha consegnato la documentazione di \"Valutazione di Impatto Ambientale\" al Ministero dell'Ambiente e della Tutela del Territorio e del Mare. Ad aprile del 2014, come richiesto dal Ministero, sono state consegnate alcune integrazioni al progetto e le risposte alle osservazioni del pubblico. A settembre del 2014 il Ministro dell'Ambiente e della Tutela del Territorio e del Mare, Gian Luca Galletti, ha firmato il decreto di compatibilit\u00e0 ambientale, superando il parere negativo espresso dalla Regione Puglia e del Ministero dei Beni Culturali. Il parere positivo del Ministero dell'Ambiente, a valle di un'approfondita analisi delle alternative di circa 50 pagine, ha confermato che il sito migliore per l'approdo del gasdotto sulle coste salentine \u00e8 San Foca, per il minor impatto ambientale e paesaggistico. \u00abValutato pertanto, per quanto sopra riportato circa l'approfondimento delle alternative, effettuato considerando ulteriori aree di indagine e parametri di valutazione cos\u00ec come richiesto durante la fase istruttoria, che l'ipotesi D1 (San Foca) risulta l'alternativa migliore sotto i profili tecnico, ambientale e paesaggistico. Si evidenzia che in questa alternativa la tecnologia del microtunnel permette di ridurre al minimo le interferenze con la fascia litoranea (potenziali impatti sul turismo, sul paesaggio e sull'ambiente)\u00bb.\nIl 9 ottobre 2014, con la pubblicazione dell'avviso di avvio del procedimento di Autorizzazione Unica \u00e8 cominciata l'ultima tappa del percorso autorizzativo: la conferenza di servizi presso il Ministero dello Sviluppo economico ha dato il suo assenso al rilascio dell\u2019Autorizzazione Unica, il cui decreto \u00e8 stato firmato il 20 maggio 2015 dal Ministro dello Sviluppo Economico Federica Guidi, abilitando la costruzione e l'esercizio dell'opera, approvando il progetto e dichiarando altres\u00ec la pubblica utilit\u00e0, indifferibilit\u00e0 e urgenza dell'infrastruttura, anche ai fini degli espropri. I lavori sono iniziati il 12 maggio 2016 e l'operativit\u00e0 dell'infrastruttura dovr\u00e0 avvenire entro il 31 dicembre 2020.\nNel mese di ottobre 2017 la Corte costituzionale ha giudicato inammissibile il conflitto sollevato dalla Regione Puglia contro lo Stato in merito al procedimento di autorizzazione alla realizzazione del gasdotto TAP. \u00abIn conseguenza di tale decisione, resta confermata la validit\u00e0 del provvedimento che ha autorizzato la costruzione del gasdotto\u00bb.\nPossibilit\u00e0 di incidenti.\nSecondo le statistiche dell'European Gas Pipeline Incident Data Group (EGIG), per gasdotti con tubi di spessore maggiore di 25\u00a0mm (nel caso di TAP lo spessore \u00e8 di 26,8\u00a0mm), nel periodo 1970-2011 non si sono mai registrati incidenti.\nNon applicabilit\u00e0 della Direttiva Seveso.\nA maggio del 2016 un \"pool\" di esperti nominati dalla Procura ha dichiarato la non applicabilit\u00e0 della Direttiva Seveso al gasdotto TAP per mancanza di rischi di incidenti di portata rilevante per la popolazione e l'ambiente.\nIl 7 settembre 2016 la Procura di Lecce ha chiesto l\u2019archiviazione dell'inchiesta aperta su TAP relativa alla procedura seguita dal Ministero dell'Ambiente per il rilascio della Valutazione di impatto ambientale. Per il pubblico ministero Angela Rotondano non sono emerse irregolarit\u00e0.\nControversie.\nIl progetto della TAP \u00e8 stato oggetto di opposizione critiche da parte di gruppi locali di cittadini e di alcuni politici e amministratori pubblici.\nVerso la fine del 2011 nacque il \"Comitato No TAP\", che inizi\u00f2 una forte battaglia (a cui si aggiunsero associazioni, sindaci e comitati locali del Salento), opponendosi tenacemente alla realizzazione dell'opera attraverso manifestazioni e proteste.\nPunto di approdo.\nFra le principali critiche, vi \u00e8 la scelta del punto d'approdo del TAP nei pressi della spiaggia di San Foca, localit\u00e0 a forte vocazione turistica, premiata, con tutte le marine di Melendugno, con la Bandiera Blu Europea e le 5 Vele di Legambiente. In particolare, gli abitanti del luogo e gli ambientalisti hanno espresso preoccupazioni per la sicurezza pubblica, dal momento che il gasdotto (che convoglier\u00e0 a regime milioni di metri cubi di gas infiammabile compresso) si trova interrato dieci metri di profondit\u00e0 sotto una spiaggia aperta al pubblico durante i mesi estivi.\nTale punto di approdo fu scelto in luogo di Lendinuso, ipotesi iniziale nei primi studi di fattibilit\u00e0, quando attorno al 2008 emerse la presenza presso quest'ultimo di praterie di posidonia, col rischio dell'avvio di una procedura d'infrazione europea, ostacolo cui poi si aggiunse l'opposizione locale. Durante questo periodo, la Regione Puglia manifest\u00f2 il suo dissenso alla scelta dell'approdo di San Foca, ma senza proporre soluzioni alternative fino all'approvazione del progetto con il VIA nell'agosto del 2014; tali soluzioni alternative furono presentate a partire dall'anno successivo.\nPeraltro, dovendosi realizzare anche un'interconnessione lunga 60\u00a0km per collegare il terminale italiano di Melendugno alla rete nazionale italiana del gas nei pressi del porto industriale di Brindisi, diversi amministratori locali, tra cui i sindaci delle zone interessate e il presidente della regione Puglia, hanno anche sostenuto l'opinione secondo cui il gasdotto potrebbe causare pi\u00f9 danni che benefici, potendo essere un'opportunit\u00e0 per la criminalit\u00e0 organizzata locale e la corruzione di infiltrarsi negli appalti pubblici per i lavori di costruzione della parte italiana. Inoltre, il presidente regionale Michele Emiliano ha dichiarato di non aver capito perch\u00e9 non sia stato scelto un approdo alternativo e pi\u00f9 vicino alla zona industriale di Brindisi, dati i minori costi, il minore impatto ambientale e la vicinanza alle preesistenti infrastrutture del gas.\nCentrale di depressurizzazione.\nAltro motivo lamentato dagli oppositori \u00e8 la prevista costruzione di una centrale di depressurizzazione del gas nei pressi del \"terminal\". L'area prescelta per la centrale, che si estende su una superficie di 12 ettari, \u00e8 stata individuata nella campagne di Melendugno, in un terreno dove \u00e8 presente un oliveto con piante secolari, che devono essere temporaneamente sradicate e trasferite altrove. Gli oppositori al TAP ritengono che l'operazione di spostamento potrebbe non garantire la sopravvivenza degli olivi secolari, sia per la possibile difficolt\u00e0 di adattamento al nuovo ambiente, sia, secondo quando ipotizzato dal sindaco di Melendugno, Marco Poti, per l'eventualit\u00e0 di una loro esposizione all'agente \"Xylella fastidiosa\", responsabile del complesso del disseccamento rapido dell'olivo (CoDiRo), malattia parassitaria letale che da anni colpisce gli oliveti pugliesi."}
{"id": "2474016", "revid": "611126", "url": "https://it.wikipedia.org/wiki?curid=2474016", "title": "Digos (Davao del Sur)", "text": ""}
{"id": "2474018", "revid": "1442080", "url": "https://it.wikipedia.org/wiki?curid=2474018", "title": "Mercedes Cup 2009 - Singolare", "text": "Il singolare del Mercedes Cup 2009 \u00e8 stato un torneo di tennis facente parte dell'ATP World Tour 2009.\nJuan Mart\u00edn del Potro era il detentore del titolo, ma non ha partecipato all'edizione 2009.\nJ\u00e9r\u00e9my Chardy ha vinto in finale 1-6, 6-3, 6-4 contro Victor H\u0103nescu."}
{"id": "2474023", "revid": "712828", "url": "https://it.wikipedia.org/wiki?curid=2474023", "title": "Portuguese D. Rouge", "text": ""}
{"id": "2474025", "revid": "1442080", "url": "https://it.wikipedia.org/wiki?curid=2474025", "title": "Swedish Open 2009 - Singolare maschile", "text": "Il singolare maschile dello Swedish Open 2009 \u00e8 stato un torneo di tennis facente parte dell'ATP World Tour 2009.\nTommy Robredo era il detentore del titolo, ma ha perso in semifinale contro Juan M\u00f3naco.\nRobin S\u00f6derling ha vinto in finale 6-3, 7-6(4), contro Juan M\u00f3naco.\nTeste di serie.\nLe prime 4 teste di serie hanno ricevuto un bye per il 2\u00ba turno."}
{"id": "2474026", "revid": "1718925", "url": "https://it.wikipedia.org/wiki?curid=2474026", "title": "Calendario mondiale UCI", "text": "Il Calendario mondiale UCI, ufficialmente \"Calendrier Mondial UCI\", era un sistema di classificazione previsto per le gare di ciclismo su strada, che sostitu\u00ec nel 2009 il circuito UCI ProTour. Raggruppava pi\u00f9 di venti prove, disputate nell'arco di dieci mesi. Nel 2011 fu rimpiazzato dal circuito UCI World Tour.\nStoria.\nFino alla fine del 2004 l'UCI mantenne sia l'UCI Road World Rankings, che considerava i risultati di tutte le gare, sia l'UCI Road World Cup, che considerava solo le performance in dieci gare di un giorno. Entrambi furono sostituiti dalla stagione 2005 dall'UCI ProTour e dagli UCI Continental Circuits. Dispute sorte tra l'UCI e gli organizzatori delle principali corse in linea e a tappe europee - l'ASO, organizzatrice del Tour de France e altre classiche, RCS Sport, organizzatrice del Giro d'Italia, e Unipublic, della Vuelta a Espa\u00f1a - causarono l'uscita dal circuito ProTour dei tre Grandi Giri e delle classiche.\nSolo dal 2009 tutte le gare tornarono a essere riunite nel Calendario mondiale UCI, composto nella sua prima edizione dagli eventi del circuito UCI ProTour 2008, cui si aggiunsero i tre Grandi Giri, le cinque Classiche Monumento e due corse a tappe di inizio stagione, Paris-Nice e Tirreno-Adriatico. Inizialmente erano previste 26 prove, scese poi a 24 dopo l'annullamento del Deutschland Tour e del Grand Prix of Sochi. Oltre alla classifica individuale, venivano calcolate anche una classifica a squadre ed una per nazioni, basate sui punti guadagnati dai cinque migliori corridori che rappresentavano rispettivamente la squadra e la nazione. Il primo ad imporsi nella classifica finale individuale fu lo spagnolo Alberto Contador, vincitore di Vuelta al Pa\u00eds Vasco e Tour de France, con la sua squadra, l'Astana, ad aggiudicarsi la classifica riservata ai team e la Spagna quella delle nazioni.\nNel 2010 furono aggiunte due nuove corse, disputate in due citt\u00e0 del Canada, il Grand Prix Cycliste de Qu\u00e9bec e il Grand Prix Cycliste de Montr\u00e9al. Dopo la squalifica per doping di Contador, fu il connazionale Joaquim Rodr\u00edguez ad aggiudicarsi la classifica individuale, dopo aver vinto la Volta Ciclista a Catalunya ed essere terminato settimo al Tour de France. La Saxo Bank di Bjarne Riis e del vincitore del Tour, Andy Schleck, si aggiudic\u00f2 la classifica a squadre, mentre fu ancora la Spagna a primeggiare tra le nazioni."}
{"id": "2474028", "revid": "729019", "url": "https://it.wikipedia.org/wiki?curid=2474028", "title": "Stazione di Preganziol", "text": "La stazione di Preganziol \u00e8 una fermata ferroviaria di superficie, dotata di due binari e sottopassaggio, situata a Preganziol. In vista del progetto SFMR \u00e8 stata ristrutturata e dotata di parcheggio di scambio in Via Marconi, di pensiline caratteristiche (nei binari, per le biciclette e per il capolinea degli autobus) e di marciapiedi rialzati a 55 centimetri sul piano del ferro.\nMovimento.\nLa stazione \u00e8 servita da treni regionali svolti da Trenitalia nell'ambito del contratto di servizio stipulato con le regioni interessate.\nServizi.\nLa stazione dispone dei seguenti servizi:"}
{"id": "2474029", "revid": "118568756", "url": "https://it.wikipedia.org/wiki?curid=2474029", "title": "Sandro Stucchi", "text": "Dal 1956 insegn\u00f2 archeologia e storia dell'arte greca e romana all'universit\u00e0 di Urbino, rimanedovi fino al 1976, anno in cui pass\u00f2 all'universit\u00e0 di Roma \"La Sapienza\". Si occup\u00f2 di ritrovamenti come la villa romana di Lucinico e i bronzi di Riace. La sua attivit\u00e0 annovera oltre 150 lavori, di cui almeno una settantina quelli concernenti gli scavi dei siti archeologici libici di Cirene e Leptis Magna: Stucchi fu infatti direttore della missione archeologica italiana in Libia per oltre trent'anni, riavviandola dopo la parentesi della guerra e conducendola fino alla morte nel 1991."}
{"id": "2474031", "revid": "1442080", "url": "https://it.wikipedia.org/wiki?curid=2474031", "title": "Internazionali Femminili di Palermo 2009 - Singolare", "text": "Il singolare dell'Internazionali Femminili di Palermo 2009 \u00e8 stato un torneo di tennis facente parte del WTA Tour 2009.\nSara Errani \u00e8 la detentrice del titolo, ma ha perso in finale 1-6, 2-6 contro Flavia Pennetta."}
{"id": "2474036", "revid": "1305772", "url": "https://it.wikipedia.org/wiki?curid=2474036", "title": "Hiei", "text": ""}
{"id": "2474038", "revid": "767487", "url": "https://it.wikipedia.org/wiki?curid=2474038", "title": "Alessandro Carbonare", "text": "Primo clarinetto dell'Orchestra dell'Accademia Nazionale di S.Cecilia dal 2003, ha vissuto per 15 anni in Francia, dove ha occupato il posto di primo clarinetto solista dell'Orchestre National de France.\nCarriera.\nPrimo clarinetto dell'Orchestra dell'Accademia Nazionale di S.Cecilia dal \n2003, Alessandro Carbonare ha vissuto a Parigi, dove per 15 anni ha occupato \nil posto di primo clarinetto solista all'Orchestre National de France. \nSempre nel ruolo di primo clarinetto, ha avuto importanti collaborazioni anche con i Berliner Philharmoniker, la Chicago Symphony e la Filarmonica di New York.\nSi \u00e8 imposto nei pi\u00f9 importanti concorsi internazionali: Ginevra, Praga, \nTolone, Monaco di Baviera e Parigi. Dal suo debutto con l'Orchestra \ndella Suisse Romande di Ginevra, Alessandro Carbonare si \u00e8 esibito, come solista tra le altre, con l'Orchestra Nazionale di Spagna, la Filarmonica di Oslo, \nl'Orchestra della Radio Bavarese di Monaco, l'Orchestre National de France, \nla Wien Sinfonietta, l'Orchestra della Radio di Berlino, la Tokyo \nMetropolitan Orchestra e con tutte le pi\u00f9 importanti orchestre italiane.\nHa registrato gran parte del repertorio per Harmonia Mundi e JVC Victor dando anche grande impulso anche alla nuova musica per clarinetto, commissionando nuovi concerti a Ivan Fedele, Salvatore Sciarrino, Luis De Pablo e Claude Bolling.\nAppassionato cultore della musica da camera \u00e8 da sempre membro del Quintetto Bibiena e collabora regolarmente con eminenti artisti ed amici come Mario Brunello, Marco Rizzi, Pinkas Zukerman, Alexander Lonquich, Emmanuel Pahud, Andrea Lucchesini, Wolfram Christ, Il Trio di Parma, Enrico Dindo, Massimo Quarta, Luis Sclavis, Paquito D'Riveira e molti altri.\nDa sempre attratto non solo dalla musica \u201c classica\u201d, si escibisce anche in programmi jazz e Klezmer. Importanti le collaborazioni con Paquito D'Riveira, Enrico Pieranunzi e Stefano Bollani.\n\u00abGuest Professor\u00bb in alcuni tra i pi\u00f9 importanti Conservatori di tutto il mondo (Royal College di Londra, Juillard School di New York, Conservatorio Superiore di Parigi, School of Arts di Tokyo..) ha fatto parte delle giurie di tutti i pi\u00f9 importanti concorsi internazionali per il suo strumento (Ginevra, Monaco di Baviera, Praga, Pechino, il \u00abK.Nielsen\u00bb in Danimarca ed il \u00abB. Crusell\u00bb in Finlandia).\nSu personale invito di Claudio Abbado, Alessandro Carbonare ha accettato il \nruolo di primo clarinetto nell'Orchestra del Festival di Lucerna e nell'Orchestra Mozart con la quale, sempre sotto la direzione del M\u00b0 Abbado, registrato per Deutsche Grammophon il concerto K622 al clarinetto di bassetto, lavoro che ha vinto il Grammy Award 2013\nIl suo impegno sociale lo vede presente a sostenere progetti che possano contribuire al miglioramento della societ\u00e0 attraverso l'educazione musicale, ha infatti assistito Claudio Abbado nel progetto sociale dell'Orchestra Simon Bolivar e delle orchestre infantili del Venezuela.\nGrande successo ha ottenuto il cd per Decca: \"the Art of the Clarinet\" ed il canale satellitare SKY-CLASSICA gli ha dedicato un ritratto per la serie \u00abI Notevoli\u00bb. \n\u00c8 professore di clarinetto all'Accademia Chigiana di Siena"}
{"id": "2474039", "revid": "6923", "url": "https://it.wikipedia.org/wiki?curid=2474039", "title": "Ausbausprache - Abstandsprache - Dachsprache", "text": "Ausbausprache - Abstandsprache - Dachsprache \u00e8 uno strumento sviluppato in sociolinguistica per analizzare e categorizzare le variet\u00e0 di lingue e dialetti e poter discriminare se una parlata pu\u00f2 essere considerate lingua o dialetto.\nI termini furono coniati nel 1967 da Heinz Kloss e denominati in tale modo per chiarire l'idea che esistono due filoni di criteri, separati e largamente indipendenti, per discriminare fra lingua e dialetto: il primo criterio si basa sulle funzioni sociali della parlata, la seconda sulle proprie caratteristiche strutturali.\nAusbausprache, chiamata anche \"lingua di elaborazione\", si riferisce a quelle lingue che hanno una ortografia e una grammatica standard, un vocabolario ampio e ben definito. Il termine pu\u00f2 perci\u00f2 essere considerato un sinonimo di lingua standard. Le lingue che appartengono a questo gruppo sono di solito lingue ufficiali e vengono utilizzate in pubblico e insegnate nelle scuole. La forma scritta viene utilizzata nei documenti ufficiali. Al contrario le lingue \"non-Ausbausprache\" sono quelle lingue che di solito esistono solo in forma orale, non vengono utilizzate ufficialmente nella forma scritta e sono utilizzate solo in contesti privati.\nUna lingua viene definita Abstandsprache (detta anche \"lingua di distanza\") se, in relazione ad un'altra, presenta caratteristiche tali da non poterla assimilare all'altra e non poterla quindi considerare un dialetto. In questo modo la lingua basca \u00e8 una Abstandsprache di grado elevato rispetto a tutte le lingue del resto del mondo perch\u00e9 non presenta legami con le altre lingue del mondo e non si riconoscono legami con alcuna altra lingua.\nDachsprache, ovvero \"lingua tetto\" o \"lingua ombrello\", si riferisce ad una lingua che funge da lingua standard per differenti dialetti, per lo pi\u00f9 in continuum dialettale, anche se i dialetti possono essere cos\u00ec differenti da non essere mutuamente intelligibili. Nel 1982 Heinrich Schmid svilupp\u00f2 il \"Rumantsch Grischun\" come forma di Dachsprache per le diverse variet\u00e0 di lingua romancia in alcune parti della Svizzera. Allo stesso modo il tedesco e l'italiano fungono da Dachsprache per i dialetti presenti in Germania e in Italia centrale rispettivamente."}
{"id": "2474040", "revid": "767487", "url": "https://it.wikipedia.org/wiki?curid=2474040", "title": "Corvo pezzato", "text": "Il corvo pezzato o corvo delle Faroe (\"Corvus corax varius\" f. loc. \"leucophaeus\" ), in lingua faroese hv\u00edtravnur (corvo bianco), \u00e8 una forma locale estinta del corvo imperiale (\"Corvus corax\"), ed in particolare della sua sottospecie nordeuropea \"varius\". Si ritiene che questi animali siano scomparsi definitivamente attorno alla met\u00e0 del XX secolo.\nTeoricamente, non si dovrebbe parlare di \"estinzione\" nel vero senso della parola, poich\u00e9 questi animali non rappresentano una linea filetica distinta dagli altri corvi, ma solo una mutazione differente per alcuni alleli recessivi: pertanto, tali alleli potrebbero essere rimasti allo stato latente in qualche esemplare di corvo di fenotipo selvatico, e qualora si accoppiassero due portatori di tali alleli il corvo pezzato \"rinascerebbe\".\nDistribuzione.\nI corvi pezzati erano una popolazione endemica delle isole Faroer, dove colonizzavano le aree\nDescrizione.\nDimensioni.\nMisurava fino a 60\u00a0cm di lunghezza, per un'apertura alare di 120\u00a0cm ed un peso che superava il chilogrammo.\nAspetto.\nIn questi animali la tendenza della sottospecie \"varius\" a presentare zone di piume bianche alla base del becco viene portata all'estremo, grazie a una mutazione genetica che ha comportato un'alterazione (non totale come quelle che determinano l'albinismo) del metabolismo della melanina, fissatasi in questa popolazione insulare grazie al suo isolamento. Per questo motivo, i corvi pezzati hanno una percentuale del piumaggio che supera il 50% completamente bianco: tali aree bianche erano situate principalmente su testa, ali e ventre, ed anche il becco risultava schiarito, essendo di colore giallo-bruno anzich\u00e9 nero.\nNelle isole Faroe vivevano (e vivono tuttora) anche vari esemplari della forma selvatica di \"Corvus corax varius\", coi quali i corvi pezzati si accoppiavano senza problemi: probabilmente ci\u00f2 \u00e8 alla base del fatto che questi animali non si sono mai differenziati dalla specie tipo al punto di costituire una nuova sottospecie, poich\u00e9 i continui apporti di materiale genetico tipico selvatico hanno impedito una sua eccessiva deriva genetica dalla linea tipo \"varius\".\nBiologia.\nProbabilmente, la mutazione che induceva il fenotipo dei corvi pezzati sopravvisse e si diffuse poich\u00e9 le pezzature bianche sul corpo spezzavano la figura dell'animale, rendendolo pi\u00f9 difficilmente visibile sulle scogliere innevate e perci\u00f2 permettendogli di avvicinarsi alle colonie nidificanti di uccelli marini senza essere visto. Il suo comportamento, infatti, era uguale in tutti i suoi aspetti a quello degli altri corvi.\nEstinzione.\nIl corvo pezzato viene menzionato per la prima volta nel \"kv\u00e6\u00f0i\" quattrocentesco \"Fuglakv\u00e6\u00f0i eldra\" (\"la vecchia ballata degli uccelli\"), nel quale vengono menazionate oltre quaranta specie di uccelli locali, fra le quali anche l'alca impenne, altro uccello estinto.\nEsso viene nuovamente menzionato da Lucas Debes nel 1673 e da Jens Christian Svabo nel 1782, mentre Carl Julian von Graba, nel 1828, scrive di averne personalmente osservati dieci esemplari, e che questi uccelli, sebbene meno numerosi rispetto a quelli di colore nero, erano comunque piuttosto numerosi nell'arcipelago.\nQuesti animali, gi\u00e0 poco numerosi di per s\u00e9, vennero probabilmente decimati a causa del proprio inusuale piumaggio, che li rendeva assai appetibili per i collezionisti e perci\u00f2 oggetto di una caccia spietata da parte degli isolani, che li vendevano ai forestieri a prezzi assai alti: ad esempio, lo \"s\u00fdsluma\u00f0ur\" (sceriffo) di Streymoy, Hans Christopher M\u00fcller, pag\u00f2 due rigsdaler (una somma considerevole per l'epoca) per un esemplare imbalsamato proveniente da N\u00f3lsoy. Oltre ci\u00f2, i corvi, pezzati o meno, venivano perseguitati perch\u00e9 ritenuti dannosi per le colture e gli allevamenti.\nVerso la met\u00e0 del XIX secolo, per la specie arriv\u00f2 il colpo di grazia: per regio decreto, ciascun uomo di et\u00e0 adulta doveva consegnare ogni anno (pena una multa di sei skilling) un corvo od almeno due rapaci. I corvi pezzati divennero via via pi\u00f9 rari, al punto che gli ultimi tre avvistamenti confermati di questi animali sono avvenuti a distanza di quasi vent'anni l'uno dall'altro (rispettivamente 2 novembre 1902, 11 settembre 1916 e 24 dicembre 1948)\nAttualmente, del corvo pezzato rimangono quindici esemplari impagliati: sei si trovano nel museo zoologico di Copenaghen, quattro a New York, due ad Uppsala, uno a Leida, uno a Braunschweig ed uno a Dresda."}
{"id": "2474043", "revid": "1873017", "url": "https://it.wikipedia.org/wiki?curid=2474043", "title": "AXA Center", "text": "L'AXA Center, in origine noto come The Equitable Tower, \u00e8 un grattacielo situato al \"787 7th Avenue\" a New York City, Stati Uniti d'America.\nIl 10 giugno 2019 un elicottero ha tentato un atterraggio di emergenza sul tetto dell'edificio schiantandosi; nell'impatto l'unica vittima \u00e8 stata il pilota del velivolo."}
{"id": "2474049", "revid": "122315", "url": "https://it.wikipedia.org/wiki?curid=2474049", "title": "Corvo delle Faroe", "text": ""}
{"id": "2474050", "revid": "122315", "url": "https://it.wikipedia.org/wiki?curid=2474050", "title": "Corvus leucophaeus", "text": ""}
{"id": "2474051", "revid": "22475", "url": "https://it.wikipedia.org/wiki?curid=2474051", "title": "Pok\u00e9mon", "text": " \u00e8 un media franchise giapponese di propriet\u00e0 della The Pok\u00e9mon Company, creato nel 1996 da Satoshi Tajiri. Esso \u00e8 incentrato su delle creature immaginarie chiamate \"Pok\u00e9mon\", che gli umani possono catturare, allenare e far combattere per divertimento. Il franchise nasce come coppia di videogiochi sviluppati da Game Freak e pubblicati da Nintendo per la console portatile Game Boy. L'enorme successo ottenuto in tutto il mondo ha portato alla creazione di ulteriori videogiochi, anime, film, manga, un gioco di carte collezionabili, libri e innumerevoli gadget e giocattoli.\nIl nome \u00e8 una parola macedonia originata dalla coppia di parole inglesi . La contrazione sarebbe dovuta essere \"Pockemon\", come visibile sia nell'anime che nel gioco di carte collezionabili, formata dalla contrazione della grafia corretta \u00abPocket Monster\u00bb. Tuttavia si prefer\u00ec rimuovere la \u00abc\u00bb, sia per evitare confusione che per ragioni commerciali legate all'esistenza di Monster in my pocket.\nNel nome \u00e8 presente la lettera \u00ab\u00e9\u00bb, non per indicare l'accento tonico, ma per segnalare agli anglofoni che la vocale non \u00e8 muta e distinguere cos\u00ec la pronuncia, ad esempio, da quella del verbo \u00abto poke\u00bb ().\nI vari videogiochi che li vedono protagonisti hanno venduto, al 2014, oltre 260 milioni di copie, rendendo \"Pok\u00e9mon\" il secondo franchise videoludico per volume di vendite dopo \"Mario\". Secondo stime della The Pok\u00e9mon Company aggiornate al 2013 e riportate dalla rivista giapponese \"Famits\u016b\", il franchise ha generato introiti per 4000 miliardi di yen, di cui 1800 in Giappone e 2200 all'estero. Nel novembre 2017 l'azienda ha dichiarato di aver venduto oltre 300 milioni di videogiochi in tutto il mondo.\nOrigine.\nI \"Pok\u00e9mon\" nascono in Giappone, un paese in cui l'hobby di collezionare insetti \u00e8 molto diffuso tra i bambini. Agli inizi degli anni 1990 il creatore dei Pok\u00e9mon, Satoshi Tajiri, che adorava questo passatempo e aveva fondato la software house Game Freak, viene in contatto con il Game Boy, la console portatile della Nintendo, e con il Game Link Cable. Aiutato dai suoi ricordi d'infanzia, Tajiri elabora l'idea dei \"Pocket Monsters\" (inizialmente chiamati Capsule Monsters), come surrogati virtuali dalle sembianze mostruose degli animali domestici.\nL'idea si concretizza nel febbraio 1996 con la pubblicazione dei due videogiochi per Game Boy, e , distribuiti in occidente solamente il 30 settembre 1998 con il nome di \"Pok\u00e9mon Versione Rossa\" e \"Pok\u00e9mon Versione Blu\". Nei due titoli il giocatore pu\u00f2 collezionare e allenare 151 creature di vario genere e abilit\u00e0, minute come Jigglypuff o enormi e mostruose come Golem, o Onix, e farli combattere con Pok\u00e9mon di altri allenatori, incrementandone cos\u00ec la potenza. Molti di questi Pok\u00e9mon possono evolversi, ovvero mutare stato e aspetto acquisendo nuove mosse e incrementando le loro statistiche, diventando pi\u00f9 potenti della forma precedente. Successivamente \u00e8 stata inoltre introdotta la possibilit\u00e0 ai Pok\u00e9mon di riprodursi mediante allevamento.\nDurante i combattimenti i Pok\u00e9mon non sanguinano, n\u00e9 possono perire a causa di un incontro. Se vengono sconfitti o sono esausti, i Pok\u00e9mon perdono conoscenza e divengono inutilizzabili nelle battaglie. Questa particolarit\u00e0 ha permesso a Tajiri di creare un gioco di lotta senza tuttavia farlo diventare violento.\nLo slogan ufficiale dei Pok\u00e9mon \u00e8 \"Acchiappali tutti!\", traduzione dalla frase inglese \"Gotta catch 'em all!\" ideata dal produttore televisivo Norman J. Grossfeld. Nella sua formulazione inglese compare ripetutamente nei testi di alcune sigle italiane dell'anime \"Pok\u00e9mon\". Il motto non \u00e8 pi\u00f9 stato utilizzato ufficialmente a partire dal 2003, in occasione della pubblicazione statunitense di \"Pok\u00e9mon Rubino\" e \"Zaffiro\". Nella serie animata l'ultimo utilizzo dello slogan risale all'episodio \"Addii e partenze\", il cui titolo in lingua inglese \u00e8 \"Gotta Catch Ya Later!\" (gioco di parole traducibile in italiano in \"Ci acchiappiamo dopo!\"). Nel sito ufficiale dedicato a \"Pok\u00e9mon Nero\" e \"Bianco\" \u00e8 stata adottata l'espressione \"See 'Em All\". Lo slogan \u00e8 stato nuovamente ripreso a partire dalla campagna promozionale di \"Pok\u00e9mon X\" e \"Y\", sebbene il motto non appaia nelle copertine dei due titoli, con la creazione del sito GottaCatchEmAll.com. Nel 2016, in occasione del ventennale dalla pubblicazione di \"Rosso\" e \"Verde\" in Giappone, viene adottato lo slogan \"L'allenamento non finisce mai\".\nVideogiochi.\nI primi tre videogiochi della serie, \"Pok\u00e9mon Verde\", \"Pok\u00e9mon Rosso\" e \"Pok\u00e9mon Blu\", condividono la stessa trama, sebbene la versione Verde non sia mai stata commercializzata al di fuori del Giappone e Pok\u00e9mon Blu venne sviluppato solamente nell'ottobre del 1996.\nIl protagonista dei videogiochi della prima generazione \u00e8 un ragazzo di , compaesano del Professor Oak, un noto ricercatore di Pok\u00e9mon nonch\u00e9 inventore del Pok\u00e9dex, un'enciclopedia elettronica che memorizza e rivela le informazioni riguardanti tutti i Pok\u00e9mon incontrati o catturati. Rosso si assume il compito di aiutare il Professor Oak a completare la lista dei 151 Pok\u00e9mon presenti nella regione di Kanto (basato sull'omonima regione giapponese), tentando di anticipare il suo rivale, Blu (vicino di casa del protagonista e nipote dello scienziato), a cui \u00e8 stata affidata la stessa missione. Per aiutare i due giovani a svolgere il loro compito, Oak permette loro di scegliere un Pok\u00e9mon iniziale tra Bulbasaur, Squirtle e Charmander, tre Pok\u00e9mon rispettivamente di tipo Erba, Acqua e Fuoco, che li accompagneranno nel loro viaggio alla ricerca di nuove specie di Pok\u00e9mon.\nIl successo della serie animata omonima ha contribuito alla creazione di \"Pok\u00e9mon Giallo\" che differisce dai titoli precedenti per via della presenza di Pikachu come Pok\u00e9mon iniziale e della possibilit\u00e0 di ottenere Bulbasaur, Squirtle e Charmander all'interno del gioco.\nLa Nintendo ha in seguito continuato a pubblicare nuovi giochi dedicati ai personaggi ideati da Tajiri, fino a superare il numero di trenta titoli. La maggior parte sono videogiochi di ruolo, distribuiti fino agli anni 2000 in gruppi di tre per ogni generazione: \"Pok\u00e9mon Rosso\", \"Blu\" e \"Giallo\" per la prima; \"Pok\u00e9mon Oro\", \"Argento\" e \"Cristallo\" per la seconda; \"Pok\u00e9mon Rubino\", \"Zaffiro\" e \"Smeraldo\" per la terza e infine \"Pok\u00e9mon Diamante\", \"Perla\" e \"Platino\" per la quarta. A partire dal 2010 i videogiochi sono stati distribuiti a coppie: \"Pok\u00e9mon Nero\" e \"Bianco\" e i sequel \"Pok\u00e9mon Nero 2\" e \"Bianco 2\", \"Pok\u00e9mon X\" e \"Y\", \"Pok\u00e9mon Sole\" e \"Luna\" e \"Pok\u00e9mon Ultrasole\" e \"Ultraluna\", e infine \"Pok\u00e9mon Spada\" e \"Scudo\". A questi titoli si aggiungono i remake \"Pok\u00e9mon Rosso Fuoco\" e \"Verde Foglia\" (dei capostipiti \"Pok\u00e9mon Rosso\" e \"Pok\u00e9mon Verde\"), \"Pok\u00e9mon Oro HeartGold\" e \"Argento SoulSilver\" (basati sui titoli della seconda generazione) e \"Pok\u00e9mon Rubino Omega\" e \"Zaffiro Alpha\" (ambientati nella stessa regione di \"Rubino\" e \"Zaffiro\").\nNel 2016 \u00e8 stato distribuito \"Pok\u00e9mon Go\", un videogioco free-to-start per iOS e Android realizzato con la collaborazione di Niantic. Questo titolo \u00e8 compatibile con \"Pok\u00e9mon Let's Go, Pikachu!\" e \"Let's Go, Eevee!\", remake per Nintendo Switch di \"Giallo\".\nNel 2021 sono stati annunciati i remake \"Pok\u00e9mon Diamante Lucente\" e \"Perla Splendente\" per Nintendo Switch, oltre a \"\", ambientati nella regione di Sinnoh.\nIn occasione del Pok\u00e9mon Day 2022 sono stati annunciati i videogiochi \"Pok\u00e9mon Scarlatto\" e \"Pok\u00e9mon Violetto\".\nModalit\u00e0 di gioco.\nLe varie versioni dei videogiochi della serie si differenziano, oltre che per i nomi anche per i Pok\u00e9mon rintracciabili al loro interno. Quest'ultima caratteristica obbliga il giocatore a utilizzare la funzione dello scambio. Con due cartucce di Pok\u00e9mon, due Game Boy (o Nintendo DS) e un cavo Game Link (e, successivamente, tramite connessione Wi-Fi o Wireless) \u00e8 infatti possibile inviare un Pok\u00e9mon a un giocatore collegato ricevendone un altro in cambio. In questo modo \u00e8 possibile ottenere i Pok\u00e9mon mancanti nella propria versione e completare il Pok\u00e9dex.\nSebbene originariamente fossero solamente 151, il numero complessivo di Pok\u00e9mon ha raggiunto le 251 unit\u00e0 con i videogiochi \"Pok\u00e9mon Oro\" e \"Argento\". Durante la terza generazione sono stati introdotti ulteriori 135 Pok\u00e9mon e, dopo la pubblicazione dei videogiochi \"Pok\u00e9mon Diamante\" e \"Perla\", i Pok\u00e9mon sono diventati in totale 493. Con l'arrivo della quinta generazione il numero di Pok\u00e9mon \u00e8 salito a 649. Nella sesta generazione il totale dei Pok\u00e9mon raggiunge le 721 unit\u00e0, a cui si aggiungono le megaevoluzioni, mentre la settima, oltre a portare il totale dei Pok\u00e9mon a 809 unit\u00e0, ha introdotto alcune forme di Pok\u00e9mon delle generazioni precedenti. Ulteriori Pok\u00e9mon e forme regionali di creature introdotte in passato sono state create in occasione dell'ottava generazione che ha portato il numero di Pok\u00e9mon a 890, escludendo dal computo le varianti.\nOgni Pok\u00e9mon pu\u00f2 possedere uno o due tipi tra i 18 disponibili. In origine le tipologie erano solamente 15: i tipi Acciaio e Buio sono stati aggiunti a partire dalla seconda generazione, mentre Folletto \u00e8 stato introdotto solo nella sesta.\nGenerazioni.\nTutti i Pok\u00e9mon creati dalla Pok\u00e9mon Company sono divisi in generazioni: esistono otto differenti generazioni, ognuna composta da un numero variabile di Pok\u00e9mon. Ogni generazione \u00e8 stata introdotta da una coppia di videogiochi per Game Boy (o per le successive console portatili della Nintendo, incluso il Nintendo DS), a partire da \"Pok\u00e9mon Rosso\" e \"Blu\". Ogni generazione, oltre ad aggiungere nuovi Pok\u00e9mon, presenta una serie di caratteristiche che possono sostituire quelle presenti nei precedenti titoli.\nLe generazioni sono divise cronologicamente per ordine di pubblicazione: i Pok\u00e9mon di ogni nuova generazione generalmente vengono mostrati in anteprima nel corso dell'anime (soprattutto nei film) o nel gioco di carte prima della uscita dei videogiochi della serie principale. Tuttavia l'anime, il manga e il gioco di carte sono divisi in serie che ricalcano lo schema dei videogiochi, traendo spesso spunto dagli eventi dei videogiochi.\nQualche caratteristica invece \u00e8 stata prima introdotta altrove, prima di essere implementata nei giochi. Per esempio le sfide \"Due contro Due\" sono apparse molto tempo prima nell'anime che nel gioco, e le Abilit\u00e0 dei Pok\u00e9mon sono state tratte dai Poteri Pok\u00e9mon, introdotti molto tempo prima nel gioco di carte collezionabili Pok\u00e9mon.\nPok\u00e9mon rari ed eventi Pok\u00e9mon.\nAlcuni Pok\u00e9mon, come Mew o Celebi, possono essere ottenuti nelle cartucce italiane solo tramite trucchi come GameShark, Xploder o Action Replay, poich\u00e9 sono stati distribuiti soltanto tramite eventi o strumenti speciali esclusivamente nel mercato giapponese e statunitense.\nTra gli eventi speciali organizzati in Italia va citato il Pok\u00e9mon Day che nel 2004 ha permesso ai partecipanti di ottenere il Biglietto Eone, che permette la cattura nel gioco di Latias o Latios sull'Isola Remota nelle versioni \"Rubino\", \"Zaffiro\" e \"Smeraldo\". Il 2 e 3 luglio 2005 \u00e8 stato organizzato un altro Pok\u00e9mon Day a Mirabilandia. I giocatori di \"Pok\u00e9mon Rosso Fuoco\" e \"Verde Foglia\" che si trovavano all'evento hanno potuto ricevere in omaggio il Biglietto Aurora, utilizzabile per raggiungere una nuova area segreta del gioco, l'Isola Materna, nella quale \u00e8 possibile catturare il Pok\u00e9mon leggendario Deoxys. Nel Pok\u00e9mon Day svoltosi il 26, 27 e 28 luglio 2006, la Nintendo ha continuato a regalare Pok\u00e9mon leggendari ai partecipanti. Tra i Pok\u00e9mon pi\u00f9 rari spiccavano i nomi di Ho-Oh e Lugia.\nL'edizione 2007 del Pok\u00e9mon Day, organizzata sempre a Mirabilandia il 7 e l'8 luglio, oltre a fornire la possibilit\u00e0 di ottenere Mew nei videogiochi \"Pok\u00e9mon Rubino\", \"Zaffiro\", \"Smeraldo\", \"Rosso Fuoco\" e \"Verde Foglia\", ha permesso ai giocatori presenti di vedere in anteprima i videogiochi \"Pok\u00e9mon Diamante\" e \"Perla\". L'anno successivo, il 12 e 13 luglio 2008, il Pok\u00e9mon leggendario protagonista della manifestazione \u00e8 stato Darkrai, presente nel film '. Il lungometraggio ' \u00e8 stato invece proiettato nel corso del Pok\u00e9mon Day svoltosi il 18 e 19 luglio 2009.\nNell'estate del 2011 \u00e8 stato invece organizzato il primo Pok\u00e9mon Camp, un evento itinerante simile al Pok\u00e9mon Day organizzato in diverse citt\u00e0 italiane. Il 13 e 14 luglio 2013 viene proiettato a Mirabilandia il lungometraggio \"\".\nAnime.\nSerie TV.\nNell'anime, il protagonista \u00e8 Ash Ketchum, un ragazzo di Biancavilla, deciso a diventare maestro di Pok\u00e9mon, ovvero a raggiungere il maggior grado di abilit\u00e0 come allenatore. Il giorno in cui finalmente deve ricevere il suo primo Pok\u00e9mon per\u00f2 si sveglia tardi, e al suo arrivo al laboratorio del Professor Oak, quest'ultimo \u00e8 costretto a consegnargli l'unico Pok\u00e9mon rimasto, Pikachu, che diventer\u00e0 la sua inseparabile spalla.\nL'anime \u00e8 ufficialmente diviso in 22 stagioni, ognuna composta da un numero variabile di episodi che varia da 34 a 83 (di cui 4 composte da esattamente 52 episodi). La ventiduesima stagione \u00e8 trasmessa a partire dal 2019 sia negli Stati Uniti che in Italia. Oltre alla suddivisione in stagioni, si pu\u00f2 fare una divisione in sei serie dell'anime.\nLa prima serie, denominata semplicemente \"Pocket Monsters\", tratta del viaggio di Ash nelle regioni di Kanto e Johto, quest'ultima dopo aver visitato le Isole Orange. Le puntate sono basate sulla prima e la seconda generazione. Insieme ad Ash, viaggeranno Brock, capopalestra di Pewter City e Misty, la pi\u00f9 giovane delle sorelle della palestra di Cerulean City. In seguito, Tracey Sketchit, disegnatore e osservatore di Pok\u00e9mon, prender\u00e0 temporaneamente il posto di Brock, accompagnando Ash attraverso le Isole Orange. Il rivale di Ash \u00e8 Gary Oak, nipote del Professor Oak.\nLa seconda parte, chiamata \"Pocket Monsters Advanced Generation\" (dal nome della console Game Boy Advance), invece \u00e8 completamente ambientata a Hoenn e, per un breve periodo, al Parco Lotta di Kanto. In questa regione Ash cattura vari Pok\u00e9mon della terza generazione, tra cui Snorunt, Treecko e Taillow, che in seguito si evolveranno, rispettivamente, in Glalie, Sceptile e Swellow. Tra gli altri Pok\u00e9mon catturati ricordiamo Corphish, Torkoal e Aipom. In questa serie Ash fa da insegnante e mentore a Vera, una giovane allenatrice. Insieme a loro viaggia Max, fratello minore di Vera, molto preparato sui Pok\u00e9mon, ma ancora troppo giovane per essere un allenatore. Brock ritorna a far parte del gruppo, invece Misty si reca a Cerulean City per aiutare le sorelle nella palestra di famiglia. Questa saga \u00e8 basata sulla terza generazione.\nLa terza stagione, denominata \"Pocket Monsters Diamond &amp; Pearl\", si svolge a Sinnoh. In questa regione Ash fa la conoscenza della giovane coordinatrice di Pok\u00e9mon Lucinda, che decide di viaggiare insieme a lui e a Brock, mentre Vera \u00e8 partita per affrontare le Gare Pok\u00e9mon di Johto e Max \u00e8 tornato nella sua citt\u00e0 natale, Petalipoli. Durante il loro viaggio, i tre protagonisti incontrano e catturano diversi Pok\u00e9mon della quarta generazione, presenti nei titoli \"Pok\u00e9mon Diamante\" e \"Perla\", e fanno conoscenza di Paul.\nLa quarta serie, \"Pok\u00e9mon Nero\" e \"Bianco\", narra del viaggio di Ash nella regione di Unima insieme a Iris e Spighetto. L'allenatore far\u00e0 amicizia con Belle, mentre il nuovo rivale sar\u00e0 Diapo.\nLa quinta parte, Pok\u00e9mon XY, \u00e8 ambientata nella regione di Kalos dove Ash incontra Serena e far\u00e0 amicizia con il capopalestra Lem.\nLa sesta serie invece prende il nome di Pok\u00e9mon Sole e Luna. Gli episodi sono ambientati nella regione di Alola, dove Ash frequenta la Scuola di Pok\u00e9mon dell'Isola Mele Mele e sostiene le prove del Giro delle Isole. A scuola, il ragazzo fa amicizia con Lylia, Ibis, Suiren, Kawe e Chrys, suoi compagni di classe.\nNel corso della diciottesima stagione l'anime ha superato gli 800 episodi. A questi si aggiungono gli episodi speciali e i lungometraggi. Nel novembre 2017 l'emittente televisiva TV Tokyo ha celebrato la trasmissione dell'episodio numero 1000.\nL'anime e il videogioco.\nSi possono notare delle somiglianze tra l'anime e i videogiochi. Ad esempio, nella versione originale della serie animata, i titoli dei primi episodi erano seguiti da una piccola freccia rivolta verso il basso. Ci\u00f2 fu senza dubbio ispirato alle schermate dei videogiochi, che presentano una freccia quando il testo \u00e8 diviso in pi\u00f9 parti e bisogna scorrerlo per visualizzarlo tutto. Si pu\u00f2 notare che, fino alla quinta serie, al termine di ogni singolo episodio, la scritta \"to be continued\" che appariva sullo schermo era preceduta da una piccola freccia rivolta verso destra, che ricorda i tasti direzionali del Game Boy. Negli episodi pi\u00f9 recenti la freccia \u00e8 scomparsa.\nGi\u00e0 dal primo episodio della serie si nota che l'anime \u00e8 un tentativo di ricalcare il videogioco. Infatti l'episodio \"L'inizio di una grande avventura\" (\"Pok\u00e9mon, I choose you!\") inizia con uno scontro, con stile da videogioco, tra un Gengar e un Nidorino, preso dall'inizio del videogioco \"Pok\u00e9mon Rosso\", che si trasforma in stile cartoon. La scelta dell'animazione iniziale tratta dalla versione Rossa non \u00e8 casuale, infatti uno dei nomi default del protagonista di questo titolo \u00e8 appunto Ash (invece in \"Pok\u00e9mon Blu\" uno dei nomi default \u00e8 Gary e lo scontro \u00e8 tra Gengar e Jigglypuff).\nInoltre i luoghi, gli oggetti e i Pok\u00e9mon presenti nelle varie zone sono quasi identici a quelli del gioco. Nonostante siano ripetutamente presenti combattimenti tra Pok\u00e9mon, i personaggi della serie animata non sembrano tener sempre conto delle strategie necessarie per vincere gli incontri, come invece accade nel videogioco, spesso ignorando le statistiche dei Pok\u00e9mon, le loro mosse o addirittura il loro tipo. La maggior parte degli episodi dell'anime segue una linea guida leggera e rilassata e con un'atmosfera a volte molto comica, fattore che ha contribuito non poco ad attaccare ai Pok\u00e9mon la nomea di prodotto esclusivamente per bambini in et\u00e0 scolare.\nTuttavia stando alle dichiarazioni dello storyboarder dell'anime, Masamitsu Hidaka, riproporre vicende simili all'interno della storia \u00e8 una scelta voluta e condivisa dagli autori. Essi ritengono infatti che il pubblico sia in continuo cambiamento e sempre nuove generazioni di spettatori si appassionano all'anime, mentre altre, superando il target di et\u00e0 a cui si rivolge, lo abbandonano. Sempre secondo l'intervista pare inoltre che non si abbia l'intenzione di interrompere la serie fintanto che il business funziona.\nEpisodi censurati.\nLa serie animata dei Pok\u00e9mon \u00e8 incorsa pi\u00f9 volte in censure, per i motivi pi\u00f9 vari.\nIl primo caso riguarda il 38\u00ba episodio della prima serie, , che \u00e8 stato bandito in tutto il mondo. L'episodio in questione and\u00f2 in onda la prima e unica volta il 16 dicembre 1997 in Giappone, causando circa 700 casi di epilessia, provocata da alcune sequenze nelle quali vengono mostrate intermittenze luminose troppo veloci. Le intermittenze hanno questa successione: un fotogramma rosso, uno blu e uno azzurro. Poi di nuovo rosso, blu, azzurro e cos\u00ec via. Alcune persone hanno sofferto di attacchi di epilessia anche a causa della successiva trasmissione della sequenza d'immagini incriminate durante la diffusione della notizia tramite telegiornali. L'evento, denominato dalla stampa \"Pok\u00e9mon shock\", \u00e8 inoltre menzionato in un documento top secret del NGIC (National Ground Intelligence Center).\nUn altro episodio censurato in tutto il mondo \u00e8 stato l'episodio . La data prevista di trasmissione dell'episodio in Giappone era il 4 novembre 2004, ma non fu trasmesso poich\u00e9 il 23 ottobre dello stesso anno avvenne il terremoto nel Chuetsu che fece deragliare un treno (l'incidente non caus\u00f2 vittime). La trama dell'episodio prevedeva infatti che alcuni Whiscash causassero un terremoto. L'episodio fu prima rimandato e in seguito il network decise di non trasmetterlo. L'episodio non fu nemmeno tradotto in inglese, probabilmente a causa dello shock che lo tsunami del 26 dicembre 2004 aveva nel frattempo causato nell'opinione pubblica.\nQuesti due episodi sono stati banditi anche in Italia, dal momento che la traduzione italiana \u00e8 basata sulla versione statunitense della serie. Oltre a questi, anche altri tre sono stati censurati in molti paesi, Italia inclusa: \"Vacanze ad Acapulco\", \"La leggenda di Dratini\" e \"La Via Gelata!\".\nIl primo di questi tre episodi mostrava James, membro del Team Rocket, travestito da donna per partecipare a un concorso femminile in bikini. In seguito l'episodio \u00e8 stato trasmesso negli Stati Uniti senza la sequenza incriminata, non permettendo per\u00f2 una adeguata comprensione dello stesso.\nIl secondo \u00e8 ambientato nella Zona Safari. Questo episodio \u00e8 stato censurato perch\u00e9 uno dei personaggi, il custode dell'area, era in possesso di armi da fuoco che usa nel corso dell'episodio per minacciare Ash e i compagni e per attaccare i membri del Team Rocket. Il motivo principale della censura \u00e8 collegato al massacro della Columbine High School e altri eventi simili che sono avvenuti negli Stati Uniti. La mancanza di questo episodio ha creato dei dubbi tra i telespettatori della serie, in quanto negli episodi successivi il protagonista, Ash, ha con s\u00e9 molti Tauros, catturati nella Zona Safari, di cui i fan dell'anime, non avendo visto l'episodio censurato, si chiedono la provenienza.\nNel terzo episodio, durante il corso della storia, Brock si ammala gravemente e finisce in ospedale. La Warner Bros. non ha mai dichiarato il motivo della censura. Le idee pi\u00f9 diffuse sulla causa sono tre: la prima \u00e8 che in quel momento si era diffuso l'allarme SARS (i sintomi mostrati da Brock durante l'episodio sono infatti molto simili alla malattia accennata). Altri affermano che l'episodio \u00e8 stato censurato perch\u00e9 Brock, in stato febbrile, tentando di baciare l'infermiera, rischia di baciare Jynx (ma poi riconosce il Pok\u00e9mon ed evita il bacio). Si ritiene inoltre che sia stato censurato per via dell'aspetto del Pok\u00e9mon, che ricorderebbe lo stereotipo di donna dalla pelle nera. Successivamente, a causa delle proteste degli afroamericani, la Nintendo avrebbe cambiato il colore della pelle di Jynx trasformandola in viola.\nL'episodio \"Le creature marine\" (\"Tentacool and Tentacruel\"), \u00e8 stato censurato a partire dal 2001, dopo la prima messa in onda nel 1998 e in seguito a tre successive repliche, poich\u00e9 Tentacruel distrugge un grattacielo. Questo, secondo la rete, avrebbe potuto evocare nella mente degli statunitensi gli attentati dell'11 settembre 2001. \nAltri episodi che non sono stati trasmessi sono e , originariamente programmati rispettivamente per il 17 e il 24 marzo 2011. In seguito al terremoto e maremoto del T\u014dhoku del 2011, la messa in onda su TV Tokyo \u00e8 stata posticipata. Il Team Plasma, protagonista dei due episodi, \u00e8 stato tuttavia introdotto in una puntata successiva e alcune delle animazioni mostrate nell'anteprima dei due episodi sono state riutilizzate in altri contesti.\nA suscitare polemiche \u00e8 stato anche l'episodio appartenente alla serie \"Pok\u00e9mon: Serie Sole e Luna - Ultravventure\", in cui Ash, per cercare di fare amicizia con un gruppo di Passimian, si traveste come loro e cerca di emulare i loro comportamenti colorandosi il volto di nero. Questa dinamica avrebbe potuto richiamare alla Blackface, uno stile di makeup teatrale che consiste nel truccarsi in modo marcatamente non realistico per assumere le sembianze stilizzate di una persona di pelle nera. Negli Stati Uniti questo fenomeno viene considerato uno stereotipo razziale negativo degli afroamericani; per questa ragione, l'episodio \u00e8 stato censurato nel paese, e di conseguenza, nell'intera edizione occidentale.\nFilm.\nIl 1\u00ba aprile 1997 venne trasmesso in Giappone, sul canale TV Tokyo, il primo episodio del cartone animato omonimo basato sui videogiochi \"Pok\u00e9mon Rosso\" e \"Blu\". La serie animata ebbe tanto successo che il 18 luglio dell'anno seguente venne proiettato in Giappone \"Pok\u00e9mon il film - Mewtwo colpisce ancora\", il primo di una lunga serie di lungometraggi basati sull'anime. A partire dal 1998 \u00e8 stato realizzato un film ogni anno (pi\u00f9 alcuni lungometraggi speciali): tutti hanno come protagonista Ash Ketchum assieme ai suoi amici, e in ciascuno \u00e8 presente fra i personaggi principali almeno un Pok\u00e9mon leggendario o misterioso. In Italia alcuni dei film sono stati distribuiti in VHS e DVD, altri sono stati trasmessi su canali televisivi a pagamento, mentre il decimo, \"\", \u00e8 stato fruibile per alcuni giorni sul sito web ufficiale. Dopo aver reso disponibile lo streaming gratuito di un film alla volta a rotazione, Pok\u00e9mon TV ha poi reso disponibile l'acquisto o il noleggio di essi tramite iTunes e (in alcuni casi) Google Play.\nOltre l'universo \"cartoon\", Pok\u00e9mon ha ottenuto una trasposizione live-action, intitolata \" e ispirato all'omonimo gioco per Nintendo 3DS: tale film \u00e8 stato realizzato per opera di Warner Bros. e Legendary, che ne hanno ottenuto i diritti proprio da The Pok\u00e9mon Company. Il film \u00e8 uscito nelle sale statunitensi nel maggio 2019.\nGioco di carte collezionabili.\nLa Wizards of the Coast, gi\u00e0 editrice del famoso gioco di carte collezionabili \", nel 1998 acquisisce dalla Nintendo i diritti per pubblicare nel Nord America, in Europa e in Medio Oriente, un gioco di carte collezionabili basato sui Pok\u00e9mon. Il gioco ebbe successo, tanto da far uscire un videogioco omonimo nello stesso anno, e nel 1999 la Hasbro acquis\u00ec la Wizards of the Coast. Tuttavia dal 2003, la Nintendo non rinnov\u00f2 la licenza alla Hasbro e pubblic\u00f2 in proprio il gioco.\nLa serie di carte del 2003, pubblicata dalla stessa Nintendo, pu\u00f2 essere letta come fosse una carta a banda magnetica con l'apposito e-Reader, un lettore di carte che pu\u00f2 essere inserito nel Game Boy Advance come una normale cartuccia. In Italia, Nexus pubblica le carte. Nell'autunno 2004, il gioco passa da Nexus a 25 Edition.\nIl Pok\u00e9mon Trading Card Game \u00e8 diffuso in 74 nazioni e tradotto in 11 lingue.\nMerchandising e web.\nIn seguito all'avvento del videogioco e della serie animata la Nintendo ha messo in commercio vari oggetti che raffigurano il logo Pok\u00e9mon, i Pok\u00e9mon e i personaggi dell'anime. Tra gli oggetti pi\u00f9 venduti ricordiamo i capi di abbigliamento (magliette, felpe e cappellini), i pupazzi, i DVD e le videocassette della serie animata e dei film, i vari giochi da tavolo (tra cui i puzzle), i libri e le raccolte di figurine. Inoltre sono stati anche commercializzati prodotti come orologi (da tavolo e da polso), poster, cuscini, portachiavi, spille e addirittura un Pok\u00e9dex tascabile.\nIn Giappone sono presenti sette Pok\u00e9mon Center, enormi negozi specializzati nella vendita di oggetti riguardanti i Pok\u00e9mon. Negli USA \u00e8 stato aperto un unico Pok\u00e9mon Center, trasformato nel febbraio del 2005 in uno dei Nintendo World. Nel 2012 la divisione giapponese di Amazon.com ha aperto una sezione dedicata ai prodotti a tema Pok\u00e9mon.\nIn Italia, nel corso del 2000, la Parmalat ha messo in commercio le buste del suo latte dotandole di un adesivo che raffigurava un Pok\u00e9mon e all'interno delle sue merendine ha inserito alcune calamite dedicate ai mostriciattoli giapponesi. La raccolta punti prevedeva inoltre come premi felpe e orologi da polso (Pok\u00e9Watch). Nel 2010, con copie vendute, il calendario dei Pok\u00e9mon prodotto dalla McDonald's \u00e8 entrato nel Guinness dei primati come calendario pi\u00f9 acquistato nell'arco di un anno.\nNel corso del 2008 \u00e8 stata inoltre prodotta una collezione di t-shirt, denominata \"Pok\u00e9mon 151\", dedicata ai Pok\u00e9mon della prima generazione. Sono state create solamente quattro magliette relative ai Pok\u00e9mon Hypno, Cubone, Articuno e Mewtwo. Dopo un iniziale annuncio di chiusura del sito, in occasione del lancio di Pok\u00e9mon Oro HeartGold e Argento SoulSilver sono state prodotte altre due magliette raffiguranti i Pok\u00e9mon leggendari della seconda generazione Ho-Oh e Lugia e acquistabili presso i Pok\u00e9mon Center giapponesi.\nLa Pok\u00e9mania ha invaso anche il web. Fin dagli anni 1990 i fan della serie hanno creato numerosi siti web dedicati alle creature giapponesi, spesso specializzati nella produzione di soluzioni e strategie per i videogiochi della serie. Il fenomeno Pok\u00e9mon \u00e8 esploso in vari paesi europei (tra cui Italia, Spagna, Germania e Francia) e nel resto del mondo, portando alla creazione anche di forum e MMORPG dedicate alle creature. Sebbene l'entusiasmo nei confronti dei Pok\u00e9mon sia andato via via esaurendosi nel corso del tempo, la fama dei Pok\u00e9mon viene rievocata a fasi alterne, in particolare in prossimit\u00e0 della pubblicazione di videogiochi appartenenti a nuove generazioni o disponibili per differenti console. Con l'arrivo degli smartphone e dei tablet sono state inoltre pubblicate svariate app per iOS e Android, tra cui un videogioco basato sul Pok\u00e9mon Trading Card Game.\nPer quanto riguarda l'anime, la concorrenza di serie animate prodotte nell'arco di quindici anni sono riusciti a oscurarne almeno in parte il successo del cartone animato, che ha comunque inserito vari elementi di novit\u00e0 come le innovazioni tecniche, tra cui il passaggio all'animazione digitale nel 2002 e la trasmissione in alta definizione nel 2009. Nonostante l'apparente obsolescenza del prodotto, sono state creati altri cartoni animati che presentano elementi che richiamano aspetti gi\u00e0 presenti nel mondo dei Pok\u00e9mon, come ad esempio l'anime \"Digimon\", che hanno riscosso un discreto seguito di pubblico, riuscendo a inserirsi nei palinsesti di emittenti televisive concorrenti. Tom Ruegger sostiene che la trasmissione dell'anime \"Pok\u00e9mon\" all'interno di \"Kids' WB\" abbia portato la Warner Bros. a smettere di investire su produzioni quali \"Animaniacs\", \"Freakazoid\" e \"Mignolo e Prof.\" in favore del cartone giapponese, anche per merito del vantaggioso accordo economico stretto con 4Kids Entertainment.\nNell'ambito dei videogiochi le vendite dei remake \"Pok\u00e9mon Rubino Omega\" e \"Zaffiro Alpha\" in Giappone sono state inferiori solamente ai videogiochi \"Yo-kai Watch 2: Spiritossi\" e \"Polpanime\", appartenenti alla serie \"Yo-kai Watch\" prodotta da Level-5, paragonata da alcuni critici al franchise ideato da Satoshi Tajiri.\nControversie e critiche.\nI Pok\u00e9mon sono stati spesso oggetto di pesanti critiche.\nCritiche religiose.\nAlcuni gruppi fondamentalisti cristiani statunitensi ritengono che i Pok\u00e9mon abbiano un'origine satanica. Nello specifico, dopo la pubblicazione della versione inglese di \"Pok\u00e9mon Giallo\" negli Stati Uniti, le accuse fatte ai Pok\u00e9mon da parte di questi gruppi sono state le seguenti:\nInoltre secondo alcuni nella sigla originale in inglese, se viene ascoltata al contrario (backmasking) la frase \"gotta catch 'em all\" \u00e8 possibile udire \"I love Satan\" (amo Satana) o \"oh Satan\". Per questo motivo alcune organizzazioni cristiane credono che i Pok\u00e9mon istighino al satanismo in modo subliminale.\nIl Vaticano, attraverso il canale satellitare SAT2000, ha dichiarato che i giochi di carte e i videogiochi dei Pok\u00e9mon \u00abnon hanno alcuna controindicazione morale\u00bb e \u00aballenano i bambini alla fantasia e all'inventiva\u00bb. Inoltre ha sottolineato che le storie \u00absi basano sempre su un legame di amicizia intenso tra l'allenatore e il suo Pok\u00e9mon\u00bb.\nAltre critiche sono giunte da membri della comunit\u00e0 ebraica, per l'uso della svastica, simbolo del nazismo, in modo inappropriato. La Nintendo ha dichiarato che \u00e8 stato solo un malinteso, poich\u00e9 la svastica o \"manji\", orientata in senso antiorario (\u534d), in Oriente rappresenta il sole e viene usata come auspicio di buona fortuna dalla religione induista da circa 2000 anni. In Giappone, la svastica non \u00e8 sempre associata al nazismo (che usava come simbolo una svastica in senso orario), ma pu\u00f2 indicare un tempio buddista allo stesso modo dell'obelisco (\u2020) che in occidente indica una chiesa.\nIl manji \u00e8 presente solo nella versione giapponese di una carta del Pok\u00e9mon Trading Card Game (\"Koga's Ninja Trick\" appartenente al set \"Gym Challenge\", in cui sono presenti i Pok\u00e9mon Golbat e Ditto) che non venne pubblicata nel mercato statunitense. Tuttavia, alcuni gruppi ebraici attaccarono le versioni giapponesi arrivate negli USA attraverso importazioni non autorizzate, sebbene il manji abbia i rembi rivolti in direzione opposta alla svastica nazista. Per questo motivo la Nintendo interruppe l'uso del simbolo nella versione giapponese. Questo caus\u00f2, in Giappone, una violenta reazione pubblica per l'intolleranza dimostrata nei confronti dei simboli della religione buddista.\nI Pok\u00e9mon sono stati anche attaccati nel 2001 dagli islamici. In Arabia Saudita il gioco di carte \u00e8 stato criticato perch\u00e9 promuoveva il gioco d'azzardo. Tuttavia nei paesi moderati, ad esempio Turchia e Pakistan, non ci fu nessuna minaccia. Invece una fatw\u0101, un editto religioso, indetta da uno sceicco saudita, incit\u00f2 i musulmani a stare attenti al gioco, poich\u00e9 venne notato che in molte carte sono presenti \u00abstelle a sei punte, simbolo del sionismo internazionale e dello Stato d'Israele\u00bb (in riferimento al simbolo \"energia incolore\")\nMalattie.\nIl 38\u00ba episodio della prima serie ha causato 685 casi di epilessia. Dopo questo incidente la Nintendo mise un avviso nei videogiochi riferito ai soggetti affetti da epilessia fotosensitiva.\nCrudelt\u00e0 verso gli animali.\nAlcuni hanno messo a confronto il meccanismo originario delle lotte tra Pok\u00e9mon e la pratica, fuorilegge, del combattimento tra galli. Da questo punto di vista, il gioco si fonda principalmente sul fatto che gli allenatori di Pok\u00e9mon devono catturare e far combattere tra loro animali selvatici. Inoltre le pozioni e gli altri oggetti, che servono a curare o a migliorare l'abilit\u00e0 del Pok\u00e9mon durante le lotte, sono considerate al pari delle droghe e delle sostanze stupefacenti. Alcuni pensano che ci\u00f2 inciti i bambini alla crudelt\u00e0 verso gli animali o verso il gioco d'azzardo.\nTuttavia, molti fan della serie vedono gli scontri come una competizione amichevole tra due squadre di Pok\u00e9mon e tra i loro allenatori. Da questo punto di vista, gli allenatori non costringono i Pok\u00e9mon a sfidarsi a tutti i costi. Nonostante esistano Pok\u00e9mon territoriali (ad esempio Pidgeotto), la loro aggressivit\u00e0 \u00e8 completamente differente da quella dei galli da combattimento, che lottano fino a quando uno dei due muore.\nIn occasione dell'uscita statunitense di \"Pok\u00e9mon Nero 2\" e \"Bianco 2\" il PETA ha prodotto un minigioco dal titolo \"Pok\u00e9mon Black &amp; Blue\". Nella parodia sono presenti vari Pok\u00e9mon, tra cui Pikachu e i Pok\u00e9mon iniziali Tepig, Snivy e Oshawott, alcuni personaggi dei videogiochi della quinta generazione (Komor, Professoressa Aralia e Ghecis) oltre all'Infermiera Joy e Ash Ketchum. Sono state inoltre prodotte alcune carte fittizie del Pok\u00e9mon Trading Card Game raffiguranti i personaggi del minigioco. Secondo Nintendo e The Pok\u00e9mon Company il PETA avrebbe effettuato un \"uso improprio dei loro prodotti\".\nRazzismo.\nIl Pok\u00e9mon Jynx originariamente aveva una pelle scura, poich\u00e9 era una parodia di una moda giapponese, il \"ganguro\", o \"yamanba\", in voga nel periodo dell'uscita del videogioco. Molti afroamericani, tra cui la scrittrice Carole Boston Weatherford, accusarono il videogioco di fornire, attraverso il Pok\u00e9mon, un'immagine stereotipata delle persone di colore. Nel 2002, in risposta a questa controversia, la Nintendo cambi\u00f2 il colore del Pok\u00e9mon rendendo viola sia le mani che il viso.\nUna controversia simile ha coinvolto la capopalestra Alo\u00e9. In uno dei primi disegni, il personaggio indossava un lungo grembiule in seguito rimosso poich\u00e9 l'elemento richiamava le Mammy afroamericane. Sebbene nel videogioco e nell'anime in cui appare Alo\u00e9 sia presente il grembiule, tale indumento \u00e8 stato eliminato in tutte le scene nel corso della trasmissione statunitense dell'episodio.\nIn un episodio della serie Sole e Luna, il protagonista Ash Ketchum si colora la faccia di nero per assomigliare al Pok\u00e9mon Passimian. Questa dinamica ha suscitato polemiche poich\u00e9 richiamerebbe alla Blackface, che negli Stati Uniti viene percepito come uno stereotipo razziale negativo degli afroamericani. Per questa ragione, l'episodio \u00e8 stato censurato nell'edizione occidentale.\nControversie legali.\nNel novembre del 2000 Uri Geller afferm\u00f2 che Kadabra (il cui nome originale giapponese, Yungerer, si ritiene possa derivare da quello di Geller) era \"un Pok\u00e9mon malvagio e occulto\" e che la Nintendo aveva rubato la sua identit\u00e0 usando il suo nome. Geller, che inoltre riteneva i segni a forma di S sul corpo del Pok\u00e9mon un richiamo alle SS naziste, perse la causa.\nNello stesso anno la Morrison Entertainment Group port\u00f2 la Nintendo in tribunale per via della somiglianza tra \"Pok\u00e9mon\" e \"Monster in my pocket\". L'avvocato di Morrison, commentando la perdita della causa, ha dichiarato \u00abstiamo fallendo poich\u00e9 tutti pensano che [Monster in My Pocket] sia un plagio dei Pok\u00e9mon\u00bb.\nGioco d'azzardo.\nNel 1999 \u00e8 stata avviata una class action contro Nintendo, Wizards of the Coast e 4Kids Entertainment, accusate di promuovere il gioco d'azzardo mediante la vendita di carte da gioco collezionabili.\nNelle versioni europee di \"Pok\u00e9mon Platino\" e \"Pok\u00e9mon Oro HeartGold\" e \"Argento SoulSilver\" sono state rimosse le slot machine. Negli ultimi due titoli \u00e8 stato inoltre inserito un minigioco, denominato \"Gira Voltorb\", a causa della legislazione riguardante il gioco d'azzardo. A partire dai videogiochi della quinta generazione \u00e8 assente il casin\u00f2, eliminato anche da \"Pok\u00e9mon Rubino Omega\" e \"Zaffiro Alpha\", remake di \"Pok\u00e9mon Rubino\" e \"Zaffiro\".\nPok\u00e9mon Go.\nL'applicazione mobile \"Pok\u00e9mon Go\" \u00e8 stata criticata per l'utilizzo della realt\u00e0 aumentata e della geolocalizzazione degli utenti. Sono state avanzate numerose lamentele riguardanti la possibilit\u00e0 di catturare Pok\u00e9mon all'interno di localit\u00e0 considerate non appropriate, tra cui lo United States Holocaust Memorial Museum di Washington o il campo di concentramento di Auschwitz. \"Pok\u00e9mon Go\" presenta un disclaimer all'avvio.\nLa versione per iOS dell'app \u00e8 stata al centro di critiche per la mancanza di sicurezza, in particolare per quanto riguarda i permessi legati alle credenziali dell'account Google associato. L'applicativo \u00e8 stato aggiornato rimuovendo la funzionalit\u00e0, inserita per errore.\nZbtb7.\nNel gennaio del 2005 \u00e8 stato scoperto un gene responsabile del cancro inizialmente chiamato POKemon, abbreviazione di \"POK erythroid myeloid ontogenic factor\". Tuttavia, nel dicembre dello stesso anno, la Nintendo, minacciando azioni legali, ha chiesto al \"Memorial Sloan-Kettering Cancer Center\" di cambiare il nome del gene. Il MSKCC ha deciso di utilizzare solamente il nome Zbtb7."}
{"id": "2474056", "revid": "1993636", "url": "https://it.wikipedia.org/wiki?curid=2474056", "title": "Trattato di Parigi (1856)", "text": "Il trattato di Parigi fu un accordo di pace firmato il 30 marzo 1856 nella capitale francese dalle nazioni che parteciparono alla guerra di Crimea. Tale conflitto aveva visto una vittoria militare di Francia, Regno Unito, Impero ottomano e Regno di Sardegna ai danni della Russia e un momentaneo successo politico, conseguito senza il ricorso alle armi, dell'Impero austriaco.\nIl trattato di Parigi fu il testo conclusivo delle decisioni prese dal Congresso di Parigi e dispose l'autonomia dei principati danubiani, la smilitarizzazione del Mar Nero (e delle isole russe delle \u00c5land), la cessione russa della Bessarabia meridionale alla Moldavia, la salvaguardia dei sudditi cristiani dell'Impero ottomano, nonch\u00e9 la regolamentazione della navigazione sul Danubio.\nIl Congresso di Parigi.\nIl Congresso di Parigi si svolse fra il 25 febbraio e il 16 aprile 1856. Riprese i punti di contrattazione della Conferenza di Vienna tenutasi, durante la guerra di Crimea, fra le potenze belligeranti e l'Austria nel tentativo di trovare una base per i negoziati di pace. La situazione politica, per le alterne vicende militari, trov\u00f2 uno sbocco solo dopo l\u2019\"ultimatum\" dell'Austria (28 dicembre 1855) alla Russia, che fu costretta a chiedere l'armistizio.\nIl Congresso ebbe come esito fra le grandi potenze l'indebolimento della Russia e il rafforzamento della Francia, che divenne la prima potenza d'Europa.\nIl trattato di Parigi.\nIl trattato si componeva di un prologo, 34 articoli e tre protocolli annessi. Fu seguito da una Dichiarazione sul diritto marittimo, firmata dagli stessi plenipotenziari del trattato, il 16 aprile 1856. Eccone i testi per gli argomenti pi\u00f9 significativi.\nIl testo del Prologo e dei primi articoli.\nTrattato di pace e di amicizia tra la Sardegna, l'Austria, la Francia, la Gran Bretagna, la Russia e la Turchia con la partecipazione della Prussia.&lt;br&gt;\n[I sovrani delle nazioni belligeranti della Guerra di Crimea ] animati dal desiderio di porre un termine alle calamit\u00e0 della guerra [\u2026] hanno deciso di intendersi con S.M. l'Imperatore d'Austria sulle basi da darsi al ristabilimento e al consolidamento della pace, assicurando [\u2026] l'indipendenza e l'integrit\u00e0 dell'Impero ottomano [\u2026].\n[I primi sei articoli riguardano le modalit\u00e0 del ristabilimento della pace, l'evacuazione dei territori occupati, la restituzione dei prigionieri.]\nArticoli conclusivi.\n[Seguono le firme dei plenipotenziari capi-legazione:]\nCavour, Buol-Schauenstein, A. Walewski, Clarendon, Manteuffel, Orloff, Aali\nProtocolli annessi.\nAnnesso I (Blocco degli Stretti).\n[Seguono le firme dei plenipotenziari capi-legazione]\nAnnesso II (Blocco degli Stretti).\n[Stipulato fra le potenze rivierasche Russia e Turchia: analogo al precedente]\nAnnesso III (Smilitarizzazione delle \u00c5land).\n[\u2026]&lt;br&gt;\n[Seguono le firme dei plenipotenziari francesi, britannici e russi]\nDichiarazione sul Diritto marittimo.\nI plenipotenziari che hanno firmato il trattato di Parigi del 30 marzo 1856, riuniti in conferenza, considerando:\n[\u2026]&lt;br&gt;\nhanno redatto la seguente dichiarazione solenne:\n1) La Guerra di corsa \u00e8 e permane abolita;&lt;br&gt;\n2) La bandiera neutrale copre la merce nemica, ad eccezione del contrabbando di guerra;&lt;br&gt;\n3) La merce neutrale, ad eccezione del contrabbando di guerra, non \u00e8 sequestrabile sotto bandiera nemica;&lt;br&gt;\n4) Il blocco per essere obbligatorio deve essere effettivo, cio\u00e8 mantenuto da una forza sufficiente a vietare realmente l'accesso al litorale nemico.\nI governi dei plenipotenziari sottoscritti si impegnano a recare questa dichiarazione a conoscenza degli Stati che non sono stati chiamati a partecipare al Congresso di Parigi e ad invitarli ad accedervi.&lt;br&gt;\n[\u2026]&lt;br&gt;\nFatto a Parigi, il 16 aprile 1856.&lt;br&gt;\n[Seguono le firme di tutti i plenipotenziari]"}
{"id": "2474061", "revid": "1086846", "url": "https://it.wikipedia.org/wiki?curid=2474061", "title": "Unione Sportiva Sassuolo Calcio 2008-2009", "text": "Questa voce raccoglie i dati riguardanti l'Unione Sportiva Sassuolo Calcio nelle competizioni ufficiali della stagione 2008-2009.\nStagione.\nPer la stagione 2008-2009 il nuovo allenatore \u00e8 Andrea Mandorlini. Arrivano Walter Bressan e Attila Filkor dal , Alessandro Bastrini e il giovane Andrea Poli in prestito dalla Sampdoria, Marco Andreolli dalla Roma, Angelo Rea dal fallito , mentre in attacco arrivano gli esperti Riccardo Zampagna dal Vicenza e Alessandro Noselli dal . All'inizio la squadra perde 1-0 a Salerno alla prima uscita, ma riesce comunque a riprendersi subito vincendo molte partite, tra le pi\u00f9 note si ricorda il 4-0 col . La squadra continua a stupire in campionato e prima di Natale la squadra si trova in testa alla classifica a quota 32, in compagnia di , , Empoli e Brescia.\nL'8 marzo ha mancato l'occasione per conquistare il primo posto perdendo per 1-3 in casa contro il . La squadra continua a raccogliere punti durante tutto l'arco di campionato ma sprofonda in un periodo di otto partite senza vittoria, che viene interrotto dal successo in casa per 2-1 sul , grazie ad una doppietta dell'attaccante Alessandro Noselli, che permette ai nero-verdi di riportarsi nelle prime posizioni.\nTuttavia, dopo la sconfitta contro l' e contro il in casa per 2-3, la squadra di Mandorlini viene superata dal in classifica e nello stesso tempo agganciato all'8\u00ba posto dalla Triestina. Solo la matematica, a due giornate dalla fine, tiene in vita i nero-verdi per lo storico traguardo dei play-off per la promozione in Serie A. Ma la squadra non riesce a vincere nessuno dei due scontri diretti per riportarsi in zona play-off: perde 4-2 contro il Brescia e pareggia 2-2 in casa contro il , ormai promosso in Serie A. Alla luce di questi risultati il Sassuolo conclude il campionato al 7\u00ba posto mancando cos\u00ec la qualificazione ai play-off.\nMaglie e sponsor.\nLa maglia casalinga \u00e8 a strisce verticali nero-verde, quella per la trasferta bianca con una V sul petto verde e la terza divisa completamente blu.\nLo sponsor tecnico \u00e8 la Sportika, mentre lo sponsor ufficiale \u00e8 la Mapei.\nOrganigramma societario.\nArea direttiva\nArea organizzativa\nArea tecnica\nRosa.\n "}
{"id": "2474062", "revid": "80598", "url": "https://it.wikipedia.org/wiki?curid=2474062", "title": "Chiss\u00e0 se mi pensi", "text": ""}
{"id": "2474064", "revid": "80598", "url": "https://it.wikipedia.org/wiki?curid=2474064", "title": "Poster (brano musicale)", "text": ""}
{"id": "2474065", "revid": "1272592", "url": "https://it.wikipedia.org/wiki?curid=2474065", "title": "Augustin Bunea", "text": "Biografia.\nNato il 4 agosto 1857 a Vad, localit\u00e0 allora appartenente al comitato di Fogaras, in Transilvania, la sua famiglia era di buona estrazione sociale: il padre, Arsenie Bunea, era un sacerdote greco-cattolico e la madre, Veronica, era nipote del colonnello e barone David Urs de Margina; il fratello Ioan Bunea avrebbe seguito le orme paterne esercitando il ministero sacerdotale a Vad.\nIl piccolo Augustin frequent\u00f2 inizialmente la scuola greco-cattolica di Vad e complet\u00f2 poi la sua istruzione primaria (1870) nella vicina scuola \"confinaria\" di Ohaba. Prosegu\u00ec quindi gli studi nel ginnasio rumeno di Bra\u0219ov (1870-1877) dove nel 1875, quasi a prefigurare il suo futuro impegno culturale, redasse insieme al compagno Andrei B\u00e2rseanu la rivista scolastica \"Conversa\u0163iuni. Jurnal literar\" raccogliendovi una collezione di poesie popolari. Approdato al ginnasio di Blaj nella primavera del 1877, nell'autunno di quello stesso anno venne inviato dal metropolita greco-cattolico Ioan Vancea al Pontificio Collegio Urbano di Propaganda Fide a Roma.\nOrdinato sacerdote (1881) a Roma nella chiesa greca di Sant'Atanasio dall'arcivescovo greco \u015etefan Stefanopoli, complet\u00f2 gli studi di filosofia e teologia laureandosi nel dicembre 1882. Rientr\u00f2 allora in Transilvania, dove prest\u00f2 servizio a Blaj, prima nella cancelleria metropolitana (1882-1886) e poi come professore di teologia dogmatica all'Accademia Teologica (1886-1888). Fu segretario metropolitano dal 1888 al 1895 e quindi canonico metropolitano.\nRilevanza storica.\nAmico intimo dello storico e politico rumeno Nicolae Iorga e oratore di talento, Augustin Bunea produsse numerosi e importanti scritti, in volume o sotto forma di articoli (sulla \"Gazeta Transilvaniei\" di Bra\u0219ov, sulla rivista storica \"Transilvania\" e sulla \"Tribuna\" di Sibiu, sulla \"Foaia bisericeasc\u0103 \u015fi \u015fcolar\u0103\" di Blaj, sulla \"Dreptatea\" di Timi\u0219oara), di politica, letteratura e soprattutto di storia della Transilvania con particolare attenzione alla storia della Chiesa greco-cattolica rumena, di cui nel 1900 venne celebrato il bicentenario della fondazione. Basate su fonti allora in gran parte ancora inedite, tali opere si inquadrano nella storiografia della Scuola Ardeleana approfondendo i rapporti dei rumeni con Roma e con i pr\u00ecncipi calvinisti della Transilvania, analizzando vita e operato dei presuli cattolici rumeni, per poi passare a quelli ortodossi e dedicandosi infine alla storia medievale della Transilvania. Contribu\u00ec con una cinquantina di articoli allEnciclopedia rom\u00e2n\u0103\" e nel 1890 partecip\u00f2 alla fondazione a Blaj del settimanale politico cattolico \"Unirea\".\nBunea raccolse inoltre una vasta collezione di materiale relativo alla storia della Frontiera militare della Transilvania, con l'intento di ricostruire in particolare le attivit\u00e0 delle unit\u00e0 militari rumene ivi dislocate. L'opera tuttavia non venne mai completata.\nPer la sua eminente attivit\u00e0 di storico venne eletto nel 1901 membro corrispondente dell'Accademia Rumena (\"Academia Rom\u00e2n\u0103\") di Bucarest. Dal 1866 era anche membro della sezione storica dell'Astra di Sibiu. Nel 1903 entr\u00f2 a far parte della Societ\u00e0 storica ungherese. Nel 1909 divenne titolare della sezione storica dell'Accademia Rumena ma mor\u00ec poco dopo, il 30 novembre 1909, senza poter pronunciare il relativo \"discorso di ricevimento\".\nAd Augustin Bunea sono stati intitolati il Museo di storia di Blaj e alcune strade di varie citt\u00e0 rumene (come a Bra\u0219ov, Cluj-Napoca o Turda)."}
{"id": "2474066", "revid": "767487", "url": "https://it.wikipedia.org/wiki?curid=2474066", "title": "Gerry and the Pacemakers", "text": "Gerry and the Pacemakers \u00e8 stato un gruppo musicale rock britannico, popolare durante gli anni sessanta e parte della British invasion; formatosi a Liverpool nel 1959, si sciolse nel 1966; il loro genere musicale variava dal merseybeat, al rock, al pop. Il gruppo raggiunse il primo posto in classifica in Gran Bretagna con i primi tre singoli pubblicati (primato eguagliato solo diversi anni dopo dal gruppo Frankie Goes to Hollywood).\nStoria.\nIl complesso fu fondato per iniziativa di giovani musicisti che cominciavano a sviluppare le sonorit\u00e0 del merseybeat, la musica nata intorno ai dock portuali della Mersey che sarebbe poi sfociata nel rock morbido e suadente dei Beatles prima maniera. Gerry and the Pacemakers si esibirono nei locali del Merseyside incrociando al loro debutto i Beatles al Cavern nell'ottobre del 1960 e, come molti altri gruppi di Liverpool, anch'essi fecero la gavetta nei locali di Amburgo. Nel 1963 furono chiamati come gruppo di spalla nella tourn\u00e9e attraverso l'Inghilterra insieme ai Beatles e a Roy Orbison.\nEntrati nella scuderia di Brian Epstein, il loro singolo di esordio e anche il loro primo successo fu \"How Do You Do It?\" del1963, una composizione che George Martin aveva proposto ai Beatles ma che questi avevano rifiutato perch\u00e9 avevano preferito uscire con \"Love Me Do\", brano di loro composizione. Venne quindi registrato dal gruppo e raggiunse il primo posto delle classifiche inglesi. Molte delle successive incisioni avrebbero ottenuto un successo di vendite tanto in Inghilterra quanto negli Stati Uniti.\nNel 1964 sono stati ospiti nella trasmissione televisiva \"Top of the Pops\".\nSi sciolsero all'inizio del 1967. Gerry Marsden \u00e8 diventato un popolare cabaret e intrattenitore televisivo per bambini. Ha riformato i Pacemakers nel 1972 con McLaughlin, Billy Kinsley e Pete Clarke.\nIn Europa il successo di Gerry and the Pacemakers fu alterno: in Francia come in Italia non ebbero grande considerazione da parte della stampa specializzata dell'epoca.\nNel paese di origine sono comunque ricordati per \"Ferry 'Cross the Mersey\" e per il brano \"You'll Never Walk Alone\", inno del Liverpool Football Club. Tra i loro successi figurano anche \"Summertime\" e \"The House of the Rising Sun\", gi\u00e0 portata al successo dal complesso The Animals.\nAccoglienza.\nAlbum distribuiti nel Regno Unito.\n\u2020 - Colonna sonora; include altri musicisti\nSingoli distribuiti negli Stati Uniti.\nNegli Stati Uniti \u00e8 stata distribuita una differente serie di singoli di Gerry and The Pacemakers, secondo il programma studiato dalla casa discografica Laurie Records, inclusi due singoli mai distribuiti nel Regno Unito. Va notato che questa era una pratica piuttosto diffusa all'epoca, e accadde anche con The Beatles e The Dave Clark Five.\nAlbum distribuiti negli Stati Uniti.\nDati da Billboard 200."}
{"id": "2474067", "revid": "770813", "url": "https://it.wikipedia.org/wiki?curid=2474067", "title": "El Q\u016bw\u0101t El Gaw\u012by\u00e4 El Ma\u1e63r\u012bya", "text": "La El Q\u016bw\u0101t El Gaw\u012by\u00e4 El Ma\u1e63r\u012bya, (), conosciuta internazionalmente con la designazione in lingua inglese Egyptian Air Force e con la sigla EAF, \u00e8 l'aeronautica militare egiziana e parte integrante delle forze armate egiziane.\nIstituita dopo la Rivoluzione egiziana del 1952 segue la precedente Royal Egyptian Air Force di impostazione britannica.\nAeromobili in uso.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\"\n\"L'organico, secondo il sito avionslegendaires.net, comprendeva al luglio 2019, i DHC-5D Buffalo, gli Alpha Jet MS.2, le versioni degli addestratori di origine ceca L-39, i Mirage 5SDE, i Mirage 5SDR, un Boeing 707-366C ed anche una dozzina di J-7 di origine cinese. Al contrario, Aeronautica &amp; Difesa, all'agosto dello stesso anno, ritiene tutti questi velivoli non pi\u00f9 in servizio, fatta eccezione per i soli Mirage 5SDD da conversione operativa.\"\nSquadra acrobatica Silver Stars.\nLa squadra acrobatica dell'aeronautica egiziana si chiama Silver Stars, formata da 10 aerei da addestramento K-8E Karakorum dipinti nei colori bianco, rosso e nero. Tutti gli aerei sono dotati di generatori di fumo rosso, bianco e nero. Durante gli spettacoli, le Silver Stars eseguono otto diverse formazioni insieme a diversi passaggi di singoli aerei. L'aereo # 6325 (Stella 1) porta il nome \"Sharaf\" dal capo della squadra. Gli aerei di un'altra squadra portavano anche i nomi dei piloti dipinti sul muso del K-8. Tutti i piloti sono istruttori di volo presso l'Accademia aeronautica egiziana con sede nella base aerea di Belbeis. La squadra di dimostrazione dell'aeronautica militare egiziana \"The Silver Stars\" \u00e8 stata costituita a met\u00e0 del 1974 per partecipare all'anniversario della \"Guerra di ottobre\". I piloti della squadra erano istruttori di volo all'Air Force College e pilotavano quattro aerei L-29 dipinti in verde scuro, marrone e giallo (schema di colori standard). Nel 1984, la squadra acrobatica Sliver Stars pass\u00f2 a sei aeroplani da addestramento Alpha Jet. L'anno successivo gli aerei della squadra divennero nove. Nel 2003, la squadra \u00e8 passata all'aereo addestratore K-8E Karakorum e dal 2005 \u00e8 stata guidata dal Capitano del Gruppo Mostafa Fathi. Dal 2010, il team sta pilotando dieci aerei, nove pi\u00f9 uno da solista.\nBasi aeree e Gradi.\nBasi aeree.\nLista delle Basi aeree.\nFonte:\nInsegne degli aeromobili.\nLa coccarda dell'EAF \u00e8 composto da tre cerchi, di cui quello esterno \u00e8 rosso, quello centrale bianco e quello interno \u00e8 nero, corrispondente alla bandiera egiziana. Gli ex tondi dell'EAF includevano una variante simile con due stelle verdi usate dal 1961 al 1973, e una con la vecchia mezzaluna egiziana e tre stelle su uno sfondo verde. I cambiamenti nei contrassegni riflettono i cambiamenti politici."}
{"id": "2474070", "revid": "61051", "url": "https://it.wikipedia.org/wiki?curid=2474070", "title": "REAF", "text": ""}
{"id": "2474071", "revid": "61051", "url": "https://it.wikipedia.org/wiki?curid=2474071", "title": "Reale aeronautica militare egiziana", "text": ""}
{"id": "2474072", "revid": "767487", "url": "https://it.wikipedia.org/wiki?curid=2474072", "title": "Gordon Buehrig", "text": "Notizie biografiche.\nGordon Buehrig \u00e8 oggi poco ricordato, ma ha lasciato un'impronta notevole nel mondo del design automobilistico, impronta data dal suo estro innovativo che ha saputo dar vita a vetture molto avanti negli anni.\nDopo la scuola dell'obbligo e gli studi superiori, Gordon Buehrig frequent\u00f2 per breve tempo la Bradley University, prima di trovare lavoro presso una piccola azienda automobilistica dell'epoca, la \"Gotfredson Body Company\". In seguito, matur\u00f2 significative esperienze presso altre Case automobilistiche di maggior rilievo, come la Packard, la Stutz e la General Motors. Fu cos\u00ec che nel 1929, Buehrig venne assunto alla Duesenberg come capo del design. In questo periodo, Buehrig allacci\u00f2 ottimi rapporti con i fratelli Fred ed August Duesenberg, fondatori della Casa, e fu l'autore di numerose vetture Duesenberg, tra cui la Serie J. Nel 1934 pass\u00f2 alla Auburn Automobile, altro marchio del gruppo di Errett Lobban Cord, dove firm\u00f2 le linee di vetture come la Auburn Speedster, ed infine si trov\u00f2 a disegnare le audaci forme delle Cord 810 ed 812. Negli ultimi anni del decennio, Buehrig lavor\u00f2 per la Budd Company, la White Truck e la Studebaker.\nPassato il periodo bellico, nel 1949 Buehrig approd\u00f2 alla Ford, dove lavor\u00f2 fino al suo ritiro, avvenuto nel 1965. Qui firm\u00f2 le linee di alcuni modelli come la \"Victoria Coup\u00e9\" del 1951 e la \"Continental MkII\" del 1956.\nDopo il suo ritiro gli venne proposto di insegnare all'Art Center College of Design, presso Los Angeles. Egli accett\u00f2 e vi insegn\u00f2 per cinque anni.\nAlla sua morte, nel 1990, i suoi resti vennewro cremati e sono ora custoditi nel Roselawn Cemetery ad Auburn (Indiana)."}
{"id": "2474073", "revid": "723509", "url": "https://it.wikipedia.org/wiki?curid=2474073", "title": "Maywood (Illinois)", "text": "Maywood \u00e8 una citt\u00e0 degli Stati Uniti d'America, nella Contea di Cook, dello Stato dell'Illinois. \u00c8 un sobborgo della cintura urbana di Chicago.\nGeografia fisica.\n\u00c8 situata lungo il corso del fiume Desplanes. Secondo lo United States Census Bureau, la citt\u00e0 ha una superficie totale di 32,9 km\u00b2.\nSociet\u00e0.\nEvoluzione demografica.\nAl censimento del 2000 la popolazione era costituita da 39.636 persone, la cui origine etnica era per l'82,07% di neri, lo 10,05% di ispanici, lo 9,07% di bianchi, lo 0,30% di asiatici, lo 0,01% di nativi americani, l'1,63% di altra origine e l'1,63% multirazziali."}
{"id": "2474077", "revid": "1573940", "url": "https://it.wikipedia.org/wiki?curid=2474077", "title": "Corvus albus", "text": "Il corvo bianco e nero o corvo bianconero, anche noto come corvo dalla gualdrappa (Corvus albus ) \u00e8 un uccello passeriforme appartenente alla famiglia Corvidae.\nEtimologia.\nIl nome scientifico della specie, \"albus\", significa \"bianco\" in latino.\nDescrizione.\nDimensioni.\nMisura fino a 45 cm di lunghezza, per 400-700 g di peso ed un'apertura alare che pu\u00f2 sfiorare il metro.\nAspetto.\nSi tratta di uccelli dall'aspetto robusto e slanciato, muniti di testa ovale e allungata con forte becco conico e appuntito, lievemente arcuato verso il basso: attorno ad esso crescono piume di aspetto setoloso, che non di rado ne coprono il terzo prossimale. Il collo \u00e8 robusto, le ali sono lunghe e digitate, le zampe sono anch'esse lunghe e dotate di quattro dita (tre rivolte in avanti ed una all'indietro) munite ciascuna di una forte unghia uncinata, la coda \u00e8 piuttosto lunga e presenta l'estremit\u00e0 vagamente cuneiforme.\nNel complesso, l'aspetto del corvo bianconero ricorda quello dell'affine corvo imperiale e della pi\u00f9 piccola cornacchia nel suo margine superiore: oltre alle piccole differenze di carattere morfologico (becco pi\u00f9 grande e forte, ali e becco pi\u00f9 allungati, zampe pi\u00f9 lunghe e forti), tuttavia, questi uccelli sono facili da riconoscere da qualsiasi altra specie di corvo africana ed europea per la colorazione del piumaggio.\nIl piumaggio, come intuibile dal nome comune, \u00e8 dominato dai toni del bianco e del nero: testa, ali, ventre, codione e coda sono infatti di colore nero lucido, mentre petto, spalle e parte perialare sono di colore bianco-crema. La porzione nera della livrea presenta inoltre riflessi metallici bluastri o purpurei, ben visibili quando l'animale \u00e8 nella luce diretta.\nI due sessi presentano colorazione del tutto simile.\nLe zampe sono di colore grigio chiaro o nerastro, cos\u00ec come le unghie (che possono per\u00f2 presentare una striscia longitudinale nera ai lati e sfumature purpuree alla radice), mentre il becco \u00e8 nero e gli occhi sono di colore bruno scuro.\nBiologia.\nSi tratta di animali che vivono da soli o in coppie nell'et\u00e0 adulta, mentre da giovani possono formare bande seminomadi che durano fino a quando tutti i componenti hanno trovato un \"partner\": anche gli adulti possono riunirsi in gruppetti nei pressi di fonti di cibo abbondanti, come discariche o carcasse di grossi animali, tuttavia tali gruppi hanno breve durata e si disgregano assai facilmente.\nSi muovono soprattutto di giorno, mentre di notte cercano rifugio in dormitori (a volte comuni) in posti disagevoli da raggiungere, come alberi alti o dirupi. Durante il giorno volano in cerchio nell'ambito dei territori che ciascun esemplare o coppia stabilisce, alla ricerca di cibo, che viene localizzato soprattutto grazie alla vista. I corvi bianconeri sono soliti scacciare in maniera aggressiva (con picchiate e colpi di becco ed artigli) falchi pescatori e bianconi che si trovino a passare nei pressi del loro territorio, mentre sono soliti ignorare i nibbi bruni.\nIl richiamo del corvo bianconero consiste in un aspro gracchio nasale, simile a quello del corvo nero.\nAlimentazione.\nSi tratta di animali onnivori e molto opportunisti, dalla dieta quanto mai varia: essi si nutrono infatti principalmente di insetti ed altri invertebrati, nonch\u00e9 di vertebrati di piccole e medie dimensioni (sono stati osservati uccidere e nutrirsi perfino megachirotteri), carogne, frutta, bacche, semi, granaglie e financo funghi.\nI corvi bianconeri hanno imparato a trarre beneficio dell'urbanizzazione sempre crescente del proprio areale, radunandosi in gran numero nei pressi di discariche, mercati e macelli, dove trovano facilmente grandi quantit\u00e0 di cibo fra gli scarti dell'uomo.\nRiproduzione.\nSi tratta di uccelli monogami, la cui stagione riproduttiva \u00e8 legata alla stagione delle piogge.\nIl nido viene costruito subito dopo la formazione della coppia e la delimitazione del territorio: esso, grossolano e a forma di coppa con larga piattaforma circostante, viene solitamente costruito con rametti e fibre vegetali su alberi alti e isolati, o anche su pali del telefono, foderando l'interno con materiale pi\u00f9 soffice.\nLe uova, in numero di 4 o 5, vengono deposte a partire dal mese di settembre e sono verdastre con maculature brune. La femmina \u00e8 l'unica ad occuparsi della loro cova, mentre il maschio si occupa di nutrirla e difenderla durante questo processo: qualora essa sia costretta ad allontanarsi, ha cura di coprire le uova con foglie o erba secca.\nI nidiacei nascono dopo due settimane e mezzo circa d'incubazione e vengono nutriti da ambedue i genitori con cibo parzialmente digerito e rigurgitato: l'involo avviene attorno al mese e mezzo di vita, tuttavia i giovani rimangono coi genitori ancora per qualche mese prima di affrancarsene in maniera definitiva.\nDistribuzione e habitat.\nIl corvo bianconero popola un vasto areale comprendente la maggior parte dell'Africa subsahariana, dalla Mauritania sud-occidentale alla costa sudanese del Mar Rosso a sud fino al Capo di Buona Speranza: la specie \u00e8 assente o poco comune nella foresta pluviale dell'Africa equatoriale e della Guinea, in ampie zone desertiche del Corno d'Africa e dell'Africa Meridionale e dalle aree pi\u00f9 elevate del Lesotho, mentre \u00e8 presente in Madagascar, a Bioko, Zanzibar, Pemba, Mafia, alle Comore, alle Seychelles (compreso il gruppo di Aldabra) ed alle isole Gloriose, nonch\u00e9 su Europa (dove \u00e8 stata verosimilmente introdotta). Recentemente, sono state scoperte colonie riproduttive nel Sahara Occidentale ed in Marocco sud-occidentale.\nLa specie \u00e8 generalmente residente nell'areale di diffusione: le popolazioni delle aree pi\u00f9 secche (soprattutto nel nord dell'areale), tuttavia, mostrano una certa mobilit\u00e0, legata principalmente alla ricerca di fonti d'acqua per dissetarsi.\nIl corvo bianconero abita le aree aperte con presenza di sparse zone alberate, popolando un'ampia gamma di \"habitat\", dalla savana alberata alle piantagioni, alle aree di foresta secondaria con presenza di radure: pur non mostrandosi spiccatamente antropofilo come altre specie congeneri, questo animale ricerca la presenza dell'uomo e lo si trova nei pressi di villaggi e zone urbane.\nTassonomia.\nSebbene le popolazioni settentrionali tendano a presentare becco mediamente pi\u00f9 grande rispetto a quelle meridionali, le differenze morfologiche e comportamentali della specie, a dispetto dell'areale esteso e comprendente anche numerose isole, sono minime, sicch\u00e9 il corvo bianconero viene considerato una specie monotipica, peraltro molto affine al corvo collorosso ed al corvo somalo (col quale si ibrida)."}
{"id": "2474079", "revid": "166020", "url": "https://it.wikipedia.org/wiki?curid=2474079", "title": "S-box", "text": ""}
{"id": "2474081", "revid": "110157", "url": "https://it.wikipedia.org/wiki?curid=2474081", "title": "Santuario della Madonna della Mont\u00e0", "text": "Il santuario della Madonna della Mont\u00e0 \u00e8 un luogo di culto cattolico situato nel comune di Molini di Triora, presso il locale cimitero, in provincia di Imperia. Le principali festivit\u00e0 del santuario mariano si celebrano il 25 marzo nella festa dell'Annunciazione e l'8 settembre per la Nativit\u00e0 della Vergine.\nStoria.\nSecondo le fonti storiche l'edificazione della primitiva chiesa avvenne nel XIII secolo come prima parrocchiale del borgo di Molini di Triora. Una successiva ricostruzione, databile al 1435, \u00e8 legata alla venerazione e alla tradizione degli abitanti verso il culto dei defunti trovandosi, di fatto, nel mezzo dell'area cimiteriale.\nIn passato un'antica tradizione popolare vedeva svolgersi al santuario, durante il Venerd\u00ec santo, la cerimonia religiosa della \"Deposizione dalla Croce\" con la partecipazione degli abitanti e delle processioni dei disciplinanti. Altra cerimonia tradizionale del passato era il \"Giro delle Vergini\" dove, in certi giorni, donne giravano attorno al perimetro del santuario recitando orazioni.\nStruttura e opere.\nL'odierna struttura quattrocentesca presenta una divisione degli interni a tre navate con colonne e archi; nelle due navate laterali s'intravede e si conserva la volta a capriata originaria, mentre quella centrale \u00e8 stata rifatta in seguito in muratura. Curiosamente la navata sinistra \u00e8 di un metro pi\u00f9 stretta rispetto alla navata opposta.\nDell'intagliatore locale Giuseppe Borgognone - detto \"Buscaglia\" - \u00e8 l'ancona in legno del 1707 collocata sull'altare maggiore del santuario; il dipinto della \"Madonna col Bambino tra san Giovanni Battista e Caterina Vergine\", datato al 1605, e che un tempo corredava l'altare, \u00e8 oggi conservato nella chiesa parrocchiale di San Lorenzo a Molini.\nGli interni presentano cicli di affreschi del pittore Antonio Monregalese, eseguiti nel 1435, raffiguranti la \"Crocifissione\", la \"Vergine e Santi\", \"Cristo nel sepolcro tra sant'Antonio abate e san Biagio\"; tali affreschi sono stati restaurati e riportati allo splendore originario nel corso di un intervento restaurativo del 1918 e fu ancora un successivo recupero del 1925 a riscoprire un affresco, raffigurante l\"'Ecce Homo\", sopra un primitivo altare."}
{"id": "2474082", "revid": "7", "url": "https://it.wikipedia.org/wiki?curid=2474082", "title": "Gerry &amp; the Pacemakers", "text": ""}
{"id": "2474084", "revid": "1086846", "url": "https://it.wikipedia.org/wiki?curid=2474084", "title": "Vicenza Calcio 2008-2009", "text": "Questa pagina raccoglie i dati riguardanti il Vicenza Calcio nelle competizioni ufficiali della stagione 2008-2009.\nStagione.\nIl campionato 2008-2009 si apre con un Vicenza titubante, che riesce nelle prime tre gare a raccogliere un solo punto. Segue per\u00f2 una striscia di nove risultati utili consecutivi, che portano la squadra al limite della zona play-off. Grazie al contributo fondamentale in fatto di gol da parte di Sgrigna e Bjelanovi\u0107, a una difesa che per molti mesi rimane la meno perforata del torneo e a un centrocampo di qualit\u00e0, il Vicenza pu\u00f2 sognare fino a primavera, quando entra in un periodo povero di risultati e si stabilizza, fino a fine campionato, a met\u00e0 classifica, penalizzato tra l'altro dai gravi infortuni del difensore centrale Di Cesare e del capitano Bernardini. La salvezza matematica arriva a 3 gare dalla fine, durante il derby veneto contro il Treviso, vinto dai biancorossi per 1-0.\nLa penultima partita della stagione viene segnata dalla morte del giovane tifoso Eugenio Bortolon di soli 19 anni. Il sostenitore (alla sua seconda trasferta) aveva seguito i biancorossi allo Stadio Tardini di Parma quando, al 49', cade dagli spalti del settore ospiti. Trasportato d'urgenza all'ospedale parmense in condizioni gravissime, morir\u00e0 la sera stessa a causa di un arresto cardiaco. Polemiche sono sorte anche per il fatto che, nonostante sia i giocatori del Vicenza che del Parma avessero chiesto di interrompere la partita, dopo una sospensione di 20 minuti si \u00e8 deciso di riprendere a giocare. Il giorno successivo su tutti i campi \u00e8 stato osservato un minuto di silenzio.\nMaglie e sponsor.\nSponsor ufficiale: Burro de Paoli\nSponsor tecnico: Diadora"}
{"id": "2474085", "revid": "1851848", "url": "https://it.wikipedia.org/wiki?curid=2474085", "title": "Sergej Valer'evi\u010d Ivanov", "text": "Professionista dal 1996 al 2011, in carriera ha vinto sei titoli russi in linea, una Amstel Gold Race, un E3 Prijs Vlaanderen, un Tour de Pologne e due tappe al Tour de France. Dal 2013 al 2016 \u00e8 stato direttore sportivo per il team Gazprom-RusVelo (gi\u00e0 RusVelo).\nCarriera.\nPassa professionista nel 1996 a soli 21 anni dopo aver conquistato la medaglia di bronzo ai Campionati europei Under-23. Nel 2002 arriva secondo all'Amstel Gold Race, preceduto solo dal compagno di squadra Michele Bartoli. nel marzo del 2009, a 34 anni, riesce finalmente a centrare la vittoria nella classica olandese.\nAltri successi di rilievo sono state anche le due vittoria di tappa conseguite al Tour de France, la 9\u00aa del Tour de France 2001 e la 14\u00aa del Tour de France 2009. In questa seconda occasione, dopo una lunga fuga con altri undici corridori, \u00e8 riuscito a staccare gli avversari a pochi chilometri dall'arrivo tagliando da solo il traguardo di Besan\u00e7on."}
{"id": "2474086", "revid": "767487", "url": "https://it.wikipedia.org/wiki?curid=2474086", "title": "Vicenza Calcio 2007-2008", "text": "Questa pagina raccoglie i dati riguardanti il Vicenza Calcio nelle competizioni ufficiali della stagione 2007-2008.\nStagione.\nLa stagione 2007-2008, per il Vicenza, si chiude alla penultima giornata di campionato quando riesce ad agguantare anticipatamente la salvezza battendo allo Stadio Menti il per 1-0.\nIl 18 marzo 2008, durante la partita disputata a Modena e pareggiata per 1-1, Piermario Morosini realizza la sua prima e purtroppo unica rete nei tornei professionistici.\nMaglie e sponsor.\nSponsor ufficiale: Fiera di Vicenza\nSponsor tecnico: Diadora\nRosa.\nRosa tratta dal sito ufficiale.\n \n \n \n \n \n \n \n "}
{"id": "2474087", "revid": "63727", "url": "https://it.wikipedia.org/wiki?curid=2474087", "title": "Mercedes-Benz W105", "text": ""}
{"id": "2474088", "revid": "63727", "url": "https://it.wikipedia.org/wiki?curid=2474088", "title": "Mercedes-Benz W128", "text": ""}
{"id": "2474094", "revid": "75421", "url": "https://it.wikipedia.org/wiki?curid=2474094", "title": "Nation of Ulysses", "text": ""}
{"id": "2474112", "revid": "554119", "url": "https://it.wikipedia.org/wiki?curid=2474112", "title": "Ferruccio Brugnaro", "text": "Biografia.\nGli inizi.\nDall'inizio degli anni 1950 Ferruccio Brugnaro \u00e8 operaio a Porto Marghera, entrando a far parte del Consiglio di Fabbrica Montefibre-Montedison e diventando uno dei protagonisti delle lotte per i diritti dei lavoratori. La sua attivit\u00e0 di scrittore inizia nel 1965, quando distribuisce ciclostilati di poesia, racconti e pensieri presso i quartieri e le scuole frequentati dai lavoratori in lotta. Parte del suo impegno civile \u00e8 archiviato presso il Centro di Documentazione di Storia Locale di Marghera.\n\u00c8 un poeta appartenente alla Beat Generation.\nNegli anni settanta escono i primi volumi: \"Vogliono cacciarci sotto\", 1975; \"Dobbiamo volere\", 1976; \"Il silenzio non regge\", 1978. Nel 1980 lavora a Milano producendo i quaderni di scrittura operaia \"abiti-lavoro\". Nel 1984 pubblica l'opera prima \"Poesie\".\nUna sua poesia divenne famosa nell'ottobre del 1990 quando compare su oltre cinquecento manifesti in segno di protesta contro la guerra a Venezia e Mestre. Nel 1993 torna a pubblicare un libro, dal titolo: \"Le stelle chiare di queste notti\".\nA partire dalla seconda met\u00e0 degli anni novanta le sue pubblicazioni vengono tradotte in molte lingue, nel 1996 in spagnolo da Carlos Vitale sulla rivista Viceversa, a Barcellona, nel 1997 in inglese da Kevin Bongiorni e Reinhold Grimm, che inseriscono 11 sue poesie nella rivista dell'Universit\u00e0 del Nord Carolina. Nel 1998 esce una sua antologia negli Stati Uniti, \"Fist of Sun\", tradotta da Jack Hirschman. Trover\u00e0 spazio anche in Francia grazie all'amico Jean-Luc Lamouille che traduce le sue opere nell'antologia \"Le Printemps murit lentament\". Nel 2004 in Spagna esce il libro \"No puedo callarte estos d\u00edas\", mentre nel 2005 esce a Berkeley \"Portrait of a Woman\", tradotto sempre da Jack Hirschman.\nAlcune sue poesie sono presenti nei murales di Orgosolo.\nVita privata.\n\u00c8 il padre di Luigi Brugnaro, patron dell'Umana S.P.A., nonch\u00e9 sindaco di Venezia dal 15 giugno 2015."}
{"id": "2474113", "revid": "61051", "url": "https://it.wikipedia.org/wiki?curid=2474113", "title": "Lycoming IO-360", "text": ""}
{"id": "2474114", "revid": "599013", "url": "https://it.wikipedia.org/wiki?curid=2474114", "title": "Santuario della Madonna della Neve (Rezzo)", "text": "Il santuario della Madonna della Neve \u00e8 un luogo di culto cattolico situato nella frazione di Lavina, in piazza Sant'Antonio, nel comune di Rezzo in provincia di Imperia. La principale festivit\u00e0 si celebra il 5 agosto nella ricorrenza religiosa della Madonna della Neve.\nStoria e descrizione.\nUn documento del XVII secolo attesta la presenza di una primitiva cappella, ma sar\u00e0 in un successivo documento del 1754 che si cita l'interessamento del locale sacerdote, don Antonio Maria Decani, per l'edificazione e l'ingrandimento dell'edificio.\nL'attuale struttura si presenta di forma ellittica, proceduta da un atrio, e con l'interno ad unica navata e tre altari.\nSi conserva un dipinto - sull'altare laterale destro - raffigurante l\"'Angelo custode, l'Educazione della Vergine, San Giovanni Battista e Maria Maddalena\" con sullo sfondo una veduta della frazione di Lavina databile al 1764. Oggi non pi\u00f9 conservata al santuario era l'opera pittorica di Orazio De Ferrari ritraente il \"Presepe\"."}
{"id": "2474121", "revid": "406204", "url": "https://it.wikipedia.org/wiki?curid=2474121", "title": "S\u00e9bastien Brant", "text": ""}
{"id": "2474124", "revid": "406204", "url": "https://it.wikipedia.org/wiki?curid=2474124", "title": "Sebastian Brandt", "text": ""}
{"id": "2474129", "revid": "1305772", "url": "https://it.wikipedia.org/wiki?curid=2474129", "title": "Tommaso Arcidiacono", "text": "Biografia.\nNato agli inizi del XIII secolo da famiglia probabilmente illustre - forse i \"degli Alberti\" - Tommaso si rec\u00f2 a studiare a Bologna, ove nel 1222 assistette ad una predicazione di Francesco d'Assisi. L'evento lascer\u00e0 una traccia indelebile nel suo animo: pi\u00f9 tardi su tale episodio scriver\u00e0 una pagina considerata tuttora molto importante per la conoscenza del santo.\nRientrato in patria nel 1227, divenne notaio del Comune di Spalato e poco dopo canonico della locale cattedrale.\nIl suo ingresso nel Capitolo segn\u00f2 l'inizio del suo impegno politico, fonte prima dei suoi riconoscimenti ma anche di notevoli difficolt\u00e0.\nAll'epoca nelle principali localit\u00e0 della Dalmazia sopravvivevano ancora delle comunit\u00e0 latine, che convivevano con gli slavi discendenti dai popoli stabilitisi nella regione fin dal VII secolo. I rapporti fra le due etnie erano spesso conflittuali, e Tommaso si ritenne paladino della latinit\u00e0, riservando forti espressioni al limite del disprezzo nei confronti di quei popoli che egli riteneva di livello inferiore.\nDa molti secoli la costa dalmata era al centro di una contesa che vedeva impegnate per il suo predominio - oltre a vari potentati locali - l'Impero Bizantino, la Repubblica di Venezia e il regno d'Ungheria, che dal 1102 aveva inglobato al suo interno anche l'antico regno di Croazia. All'epoca di Tommaso la citt\u00e0 di Spalato era soggetta alla corona di Santo Stefano, e le investiture vescovili nell'area erano influenzate dai re ungheresi. L'arcivescovo in quegli anni era l'ungherese Guncello (\"Guncellus\"), di animo fortemente ghibellino e perci\u00f2 inviso a Tommaso, educato in un ambiente dove la chiesa cattolica mirava alla formazione di un forte numero di sacerdoti colti, nonch\u00e9 sicuri interpreti del pensiero e della volont\u00e0 pontificia.\nDurante un'assenza dell'arcivescovo, il capitolo elesse alla dignit\u00e0 di arcidiacono Tommaso (da ci\u00f2 il nome \"Thomas Archidiaconus\" con cui \u00e8 universalmente noto), e Guncello non pot\u00e9 fare a meno di accettare tale nomina.\nTommaso vedeva in Guncello l'intrusione delle monarchie - per di pi\u00f9 barbariche - nei diritti della chiesa, mentre quest'ultimo considerava il novello arcidiacono come l'esponente dell'invadenza papale negli affari politici spettanti all'autorit\u00e0 delle corone secolari.\nLo scontro divise il clero spalatino in due fazioni: le accuse contro Tommaso portarono alla sua destituzione, ma egli ricorse direttamente al papa Gregorio IX, che lo reintegr\u00f2 nella carica, ammonendo nel contempo l'arcivescovo Guncello.\nQuesti eventi lasciarono il segno nella citt\u00e0 di Spalato, che nello stesso periodo soffriva per un governo non gradito. Tommaso cerc\u00f2 di trovare anche una soluzione politica per riportare la tranquillit\u00e0 nel comune: si adoper\u00f2 quindi per fare in modo che il reggitore del comune (\"Comes\" - Conte) non fosse pi\u00f9 nominato dai cortigiani fedeli al re d'Ungheria, ma provenisse dall'Italia, al fine di permettere a Spalato di vivere nuovamente \"seguendo il regime latino\". La scelta cadde quindi sul notaio di Ancona Gargano degli Arscindi (1239), che segn\u00f2 quindi il passaggio dal regime comitale a quello podestarile (\"Potestas\" - Podest\u00e0). Egli diede un decisivo impulso allo sviluppo della citt\u00e0, riconducendo all'ordine le fazioni rivali, domando i pirati, dando inizio alla legislazione scritta e a quel complesso di norme che poi diverranno gli Statuti di Spalato.\nResasi vacante la sede vescovile per la morte di Guncello, nel 1243 il capitolo della cattedrale scelse come suo successore proprio Tommaso, ma contro di lui - considerato troppo zelante nella condanna dei vizi da una parte del clero e da alcuni maggiorenti della citt\u00e0 - vi fu una vera e propria levata di scudi, che lo costrinse alle dimissioni.\nL'influenza dell'arcidiacono nelle cose ecclesiali di Spalato per\u00f2 rimase notevole, tanto che riusc\u00ec in qualche modo ad impedire la scelta di un nuovo arcivescovo a lui sgradito: eliminati due successivi pretendenti, alla fine il papa Innocenzo IV invi\u00f2 a prendere possesso della cattedra spalatina Roggerio (\"Rogerius\") di Benevento, cosa che scaten\u00f2 le ire di B\u00e9la IV, re d'Ungheria.\nL'influenza di Tommaso nei confronti dell'arcivescovo Roggerio fu notevole, e grazie anche alla protezione papale l'arcidiacono di Spalato ricevette una serie di incarichi e ambascerie. Forte rimase il suo impegno a tutelare l'autogoverno del comune contro ungheresi e croati e i loro partiti, fra i quali si annoveravano alcune famiglie prominenti della citt\u00e0.\nTommaso mor\u00ec l'8 maggio del 1268, venendo sepolto nella chiesa dei frati conventuali, ove tuttora si pu\u00f2 vedere la sua epigrafe sepolcrale.\nL'Historia Salonitana.\nTommaso Arcidiacono fu uno dei pi\u00f9 importanti storici e cronachisti medievali dell'intera Dalmazia. L'opera che lo tramand\u00f2 ai posteri fu quell\"'Historia seu cronica Salonitanorum atque Spalatinorum pontificum\" (in breve \"Historia Salonitanorum\" o \"Historia Salonitana\") cui attese lungo tutta la vita: una storia della Dalmazia che si trasforma in cronaca dei suoi tempi suddivisa in quarantanove capitoli, ricchissima di ogni tipo di notizie e di conseguenza nodo imprescindibile per la conoscenza della storia della regione, ed in particolare per la storia della citt\u00e0 di Spalato.\nTradizionalmente, quest'opera viene suddivisa fra \"Minor\" (minore) e \"Major\" (maggiore): la seconda non essendo altro che il testo di Tommaso chiosato da amanuensi e cronachisti successivi, ampliato di conseguenza con una serie di capitoli considerati tuttavia spesso di dubbia storicit\u00e0.\nLa prima parte dell\"'Historia Salonitana\" \u00e8 dedicata ad una descrizione della Dalmazia, alla storia della capitale romana di Salona, alla sua caduta per mano dei barbari, alla migrazione delle genti latine verso le localit\u00e0 costiere per l'edificazione di nuove citt\u00e0 - come Ragusa e Spalato stessa, sviluppatasi all'interno dell'antico palazzo di Diocleziano - pi\u00f9 facilmente difendibili dagli attacchi provenienti dall'interno. L'assedio e la caduta di Salona assumono per Tommaso un'importanza fondamentale all'interno dell'opera, sia per indicare l'ascendenza latina delle principali localit\u00e0 costiere dalmate, sia per rilevare il primato fra di esse di Spalato, fondata dai salonitani a pochi chilometri di distanza dalla loro citt\u00e0 originaria.\nTommaso quindi si dedica alla sua citt\u00e0 natale, descrivendone con efficacia lo sviluppo nei secoli ed ampliandone poi di molto la parte storica pi\u00f9 recente, tanto da far diventare la sua opera una cronaca dettagliata sui primi decenni del XIII secolo a Spalato.\nCaratteristica dominante dell'intera \"Historia Salonitana\" \u00e8 la dicotomia fra le genti latine (fra le quali Tommaso annovera gli spalatini) da una parte, e i non latini dall'altra: ungheresi e croati sono spesso descritti come dei veri e propri nemici, arrivando a raccontare un combattimento fra gli \"Spalatenses\" e un \"Chrouatorum dux\" intorno al 1170 come una battaglia fra Latini e \"Sclavi\". Tommaso - nella sua visione fortemente pro-latina - confonde addirittura gli slavi con i goti, considerandoli come una cosa sola senza riuscire a capire che i primi arrivarono in Dalmazia solo successivamente ai secondi.\nLa fonte principale di Tommaso sembra essere per i tempi antichi la fondamentale opera De administrando imperio dell'imperatore bizantino Costantino Porfirogenito, adattata e modificata con altre fonti che tuttora sono considerate delle locali storie e leggende popolari o - in alternativa - delle vecchie cronache non pervenute fino ai nostri giorni.\nLa fortuna della \"Historia Salonitana\" fu notevole. L'opera fu utilizzata come fonte da tutti i principali storici della Dalmazia. Le pubblicazioni a stampa furono le seguenti: Giovanni Lucio (1666), Johann Georg Schwandtner (1748), Franjo Ra\u010dki (1894), fino alla pi\u00f9 recente, a cura di Olga Peri\u0107, Damir Karbi\u0107, Mirjana Matijevi\u0107-Sokol e James Ross Sweeney (2006). Le traduzioni complete dall'originale sono state le seguenti: Pierina Fontana (italiano, 1939), Vladimir Rismondo (croato, 1960), Olga A. Akimova (russo, 1997), James Ross Sweeney (inglese, 2006). Daniele Farlati non stamp\u00f2 un'edizione completa dell'opera di Tommaso, ma di fatto lo cit\u00f2 per intero nel suo monumentale \"Illyricum Sacrum\" (Venezia, 1751).\nVari manoscritti dell'\"Historia Salonitana\" sono pervenuti fino a noi, il pi\u00f9 antico dei quali - in scrittura beneventana - \u00e8 conservato presso l'archivio della cattedrale di Spalato (\"Codex Spalatensis\"). Oggi si ritiene che tale manoscritto possa essere quello originariamente scritto da Tommaso stesso. Le altre copie pi\u00f9 antiche sono il cosiddetto \"Codex Tragurensis\" - gi\u00e0 appartenuto alla nobile famiglia traurina dei Garagnin, fu familiare al Lucio e al Farlati - e il \"Codex Vaticanus\" - probabilmente del XIV secolo, ritenuto dal Lucio il pi\u00f9 antico esistente. I manoscritti successivi - conservati a Spalato, Zagabria, Roma e Vienna - sono gi\u00e0 modificati e parte dell\"'Historia major\".\nIdentificazione nazionale.\nL'\"Historia Salonitana\" di Tommaso venne utilizzata in modo particolare negli anni: da un lato gli italiani di Dalmazia cercarono di dimostrare attraverso di essa la \"primogenitura latina\" della regione nonch\u00e9 l'ininterrotta presenza di popolazioni neoromanze lungo la costa, dall'altro i nazionalisti croati - utilizzando soprattutto l'\"Historia major\", notevolmente modificata - cercarono invece di dimostrare che all'epoca di Tommaso la composizione etnica delle citt\u00e0 della Dalmazia era oramai nettamente a maggioranza croata. In anni pi\u00f9 recenti a Tommaso \u00e8 stata addirittura attribuita la nazionalit\u00e0 croata da una serie di autori di questo paese, prescindendo dal contenuto esplicitamente \"antislavo\" della sua opera.\nAttualmente vi sono degli autori che considerano impossibile trovare su Tommaso Arcidiacono \"un recente lavoro a livello scientifico e scevro da preoccupazioni nazionalistiche\"."}
{"id": "2474136", "revid": "1573940", "url": "https://it.wikipedia.org/wiki?curid=2474136", "title": "Evocoa chilensis", "text": "Evocoa chilensis (), \u00e8 un insetto dell'ordine dei ditteri (Brachycera: Muscomorpha), endemico del Cile. La specie \u00e8 l'unica compresa nel genere Evocoa () e nella famiglia Evocoidae, definita dagli stessi autori.\nDescrizione.\nL'adulto \u00e8 morfologicamente affine a quello dei Therevidae e si presenta come un insetto di piccole dimensioni, dal corpo esile e allungato. Il capo \u00e8 provvisto di grandi occhi, antenne di tipo aristato, con flagello globoso portante uno stilo filiforme. Il torace \u00e8 corto e convesso, pi\u00f9 grosso sia del capo sia dell'addome. L'addome \u00e8 sottile e cilindrico, marcatamente allungato. Le zampe sono molto lunghe e sottili, con tarsi provvisti di pulvilli e empodio. Le ali sono strette, pi\u00f9 brevi dell'addome e si distinguono da quelle dei Therevidae per l'assenza del ramo M3.\nGli stadi giovanili sono sconosciuti.\nFilogenesi e sistematica.\nLa specie, di recente classificazione, \u00e8 stata descritta nel 2003 da Yeates, Irwin e Wiegamann con l'originario nome di \"Ocoa chilensis\" e inclusa in una famiglia indipendente, Ocoidae, fra i Brachiceri inferiori. Successivamente, nel 2006, gli stessi Autori rinominarono specie genere e famiglia con l'attuale denominazione. Pur non essendo contemplata nella sistematica tradizionale, a causa della recente descrizione, la famiglia si colloca nel raggruppamento artificiale degli Orthorrhapha per la sua stretta correlazione con i Therevidae.\nDal punto di vista filogenetico, la specie fa parte del clade dei \"Terevoidi\", ovvero del gruppo di Asiloidea rappresentato dalla vecchia famiglia dei Therevidae \"sensu lato\", scorporata in tempi pi\u00f9 o meno recenti in pi\u00f9 famiglie. All'analisi cladistica molecolare basata sulla sequenza nucleotidica del RNA ribosomiale 28S, \"Evocoa chilensis\" presenterebbe una specificit\u00e0 tale da costituire una linea divergente dal clade Therevidae + Scenopinidae e distinta dal ramo primitivo degli Apsilocephalidae. \"et al.\" collocano perci\u00f2 questa specie in un clade proprio:\nL'appartenenza ad una linea distinta sia dagli Apsilocephalidae, sia dai Therevidae e dagli Scenopinidae, giustifica pertanto la trattazione, secondo Yeates \"et al.\", al rango di famiglia, inquadrata come quelle affini nell'ambito degli Asiloidea."}
{"id": "2474138", "revid": "62221", "url": "https://it.wikipedia.org/wiki?curid=2474138", "title": "Evocoidae", "text": ""}
{"id": "2474139", "revid": "62221", "url": "https://it.wikipedia.org/wiki?curid=2474139", "title": "Evocoa", "text": ""}
{"id": "2474141", "revid": "125174719", "url": "https://it.wikipedia.org/wiki?curid=2474141", "title": "Lycoming O-360", "text": "Il Lycoming O-360 ed i suoi derivati formano una famiglia di motori aeronautici a cilindri contrapposti 4 cilindri raffreddati ad aria, prodotto dagli anni quaranta dall'azienda statunitense AVCO Lycoming ed attualmente ancora in produzione nelle versioni pi\u00f9 recenti con le successive realt\u00e0 aziendali Textron Lycoming e l'attuale Lycoming Engines.\nLa sigla \"O-360\" identifica il modello in base alla sua architettura (Opposed) ed alla cilindrata espressa in pollici cubi, circa \"360 in\u00b3\".\nLa serie O-360 serie, sviluppata in ben 167 differenti modelli, copre la fascia tra i 145 ed i 225 hp (109-168 kW)."}
{"id": "2474147", "revid": "125111914", "url": "https://it.wikipedia.org/wiki?curid=2474147", "title": "Glenn Cooper", "text": "I suoi libri sono stati tradotti in 31 lingue e, sino al 2014, hanno venduto oltre sei milioni di copie.\nBiografia.\nEducazione.\nCooper \u00e8 cresciuto a White Plains, un piccolo centro alla periferia di New York. Dopo essersi diplomato presso la White Plains High School, si \u00e8 iscritto alla Harvard University, dove nel 1974 si \u00e8 laureato Magna Cum Laude in Archeologia. Successivamente, si \u00e8 iscritto alla Tufts University School of Medicine, dove ha ottenuto la sua laurea in Medicina nel 1978. Cooper \u00e8 stato al servizio del Khao-I-Dang Refugee Camp in Thailandia come medico di emergenza, posizione sponsorizzata dalla International Rescue Committee e presso l'H\u00f4pital Albert Schweitzer ad Haiti. Ha anche lavorato per lo US Public Health Service con sede a Lowell, Massachusetts.\nCarriera aziendale.\nCooper era un conosciutissimo medico, specializzato in malattie infettive e medicina interna. Nonostante si stesse costruendo una brillante carriera medica, si stanc\u00f2 di praticare nel campo della medicina. Nel 1985, venne assunto da una grande compagnia di biotecnologie, Eli Lilly and Corp, per la ricerca e lo sviluppo di nuovi antibiotici. Scal\u00f2 rapidamente la gerarchia aziendale e divenne presidente e CEO di diverse compagnie di biotecnologie. Inoltre, \u00e8 stato uno dei direttori di numerose compagnie farmaceutiche pubbliche e private.\nCarriera letteraria.\nCooper ha iniziato a scrivere negli anni novanta; \u00e8 stato citato per aver detto di aver sempre trovato che la scrittura portasse equilibrio nella sua vita, mescolando il rigore della sua occupazione scientifica al suo lato creativo. Inizialmente, Cooper si concentr\u00f2 maggiormente sulle sceneggiature. .\nNel 2009 ha pubblicato il suo primo libro, \"The Library of the Dead\", edito in Italia come \"La biblioteca dei morti\" dalla Editrice Nord. Un romanzo basato sulla scoperta di una vasta, misteriosa libreria sotterranea di testi medievali. Ha presentato il manoscritto a ben 66 agenti letterari e 65 rifiutarono prima che un solo agente letterario decidesse di rappresentarlo. Il romanzo \u00e8 stato successivamente pubblicato e tradotto in altri 31 paesi. La Biblioteca dei Morti, insieme agli altri sei libri scritti da Cooper, \u00e8 diventato bestseller internazionale. Il critico letterario italiano Antonio D'Orrico ha elogiato \"The Library of the Dead\" su il \"Corriere della Sera\", scrivendo: \"Glenn Cooper ha scritto uno dei romanzi meglio congegnati che abbia letto in 14 anni\u201d.\nDopo aver scritto \"La biblioteca dei morti\" (\"The Library of the Dead\"), Cooper scrisse altri due libri sviluppando la trilogia omonima: \"Il libro delle anime\" (\"The Book of Souls\") e \"I custodi della biblioteca\" (\"The Keepers of the Library\"). Ognuno di questi libri vede protagonista l`agente speciale dell'FBI, Will Piper. Nel 2014 inizia una nuova trilogia, \"Dannati\", composta da \"Dannati\", \"La porta delle tenebre\" e \"L'invasione delle tenebre\". Inoltre, l'autore ha scritto altri cinque libri singoli: \"La mappa del destino\", \"Il marchio del diavolo\", \"L'ultimo giorno\", \"Il calice della vita\", \"Il Segno della Croce\".\nI romanzi di Cooper sono spesso radicati in eventi storici del passato. Inoltre, egli sceglie spesso di scrivere riguardo a luoghi e persone realmente esistiti. Cooper ha affermato di \u201cleggere 250-300 libri o parte di essi\u201d per ogni romanzo che scrive. In pi\u00f9, ognuno dei suoi libri fa luce su grandi tematiche filosofiche. I suoi libri esplorano generalmente tematiche relative al destino e alla predestinazione, alla natura del male, alla concezione della vita nell'aldil\u00e0 e all'interfaccia tra scienza e fede.\nLo stile di Cooper viene spesso elogiato e messo a confronto con quello di Dan Brown. Luca Crovi \u00e8 citato su Il Giornale per aver detto: \u201cGlenn Cooper conferma ancora una volta di aver battuto Dan Brown\u201d dopo l'uscita, nel 2013, del suo ultimissimo libro, Il calice della vita. Nonostante i libri di Cooper condividano simili elementi dei romanzi di Dan Brown, \u00e8 spesso affermato che \u201cCooper abbia un dialogo migliore, un migliore sviluppo dei personaggi ed una trama molto pi\u00f9 ricercata\u201d.\nNegli ultimi anni Cooper \u00e8 divenuto famoso per essere uno degli scrittori pi\u00f9 amichevoli con i suoi fan. Nonostante viva negli Stati Uniti e scriva sette giorni su sette per pi\u00f9 di dieci mesi all'anno, \u00e8 noto che risponda personalmente ai suoi messaggi di Facebook e Twitter, delle volte addirittura dopo pochi minuti. Cooper viene in Italia solo per cinque/dieci giorni all'anno, per promuovere i suoi libri e per varie interviste. Tuttavia, ogni volta si ostina a spendere dalle dodici alle quattordici ore al giorno ad incontrare il maggior numero di fan possibile. \u00c8 inoltre famoso per raggiungere i suoi fan che si trovano nell'area di Boston pur di incontrarli in qualche modo.\nIl 20 novembre 2012 ha ricevuto la cittadinanza onoraria della citt\u00e0 italiana di Solofra in Campania.\nNel settembre 2014 \u00e8 stato pubblicato \"Dannati\" e il 18 giugno 2015 \u00e8 uscito, sempre edito da Casa Editrice Nord, il suo seguito \"La porta delle tenebre\". Il 16 novembre 2015 \u00e8 uscito \"L'invasione delle tenebre\", il terzo libro della trilogia \"Dannati\".\nNel novembre 2016 \u00e8 stato pubblicato, sempre dalla Casa Editrice Nord, il romanzo \"Il segno della croce\" che narra le vicende di un professore di storia delle religioni dell'Universit\u00e0 di Harvard coinvolto dal Vaticano per indagare sui misteriosi segni apparsi ai polsi di un giovane prete abruzzese.\nCarriera cinematografica.\nCooper ha frequentato la prestigiosa Boston University Film School. Possiede una compagnia cinematografica, la Lascaux Media, la quale ha prodotto un certo numero di lungometraggi. Cooper, sceneggiatore, spesso scrive e produce lui stesso i film della sua compagnia. Tuttavia, nessuno dei film prodotti da Cooper \u00e8 in qualche modo legato alla trama dei suoi romanzi."}
{"id": "2474149", "revid": "183976", "url": "https://it.wikipedia.org/wiki?curid=2474149", "title": "Casa Editrice Nord", "text": ""}
{"id": "2474156", "revid": "61051", "url": "https://it.wikipedia.org/wiki?curid=2474156", "title": "AVCO Lycoming", "text": ""}
{"id": "2474157", "revid": "61051", "url": "https://it.wikipedia.org/wiki?curid=2474157", "title": "Textron Lycoming", "text": ""}
{"id": "2474161", "revid": "83531", "url": "https://it.wikipedia.org/wiki?curid=2474161", "title": "Sir John Soane's Museum", "text": "Il Sir John Soane's Museum \u00e8 un edificio londinese al n. 13 di Lincoln's Inn Field, sede di un piccolo museo, nato nel XIX secolo per volont\u00e0 del famoso architetto neoclassico John Soane (1753-1837) che raccolse nella propria residenza una grande collezione d'arte, oltre alla documentazione grafica del proprio lavoro.\nStoria.\nL'edificio fu progettato e realizzato da Soane in varie fasi, partendo da preesistenze che modific\u00f2, inizialmente per ricavarne il proprio studio ed abitazione, e successivamente, accorpando propriet\u00e0 adiacenti, trasformando ed ingrandendo le costruzioni ed ottenendo un edificio adatto anche per conservare la propria imponente collezione d'arte e di antichit\u00e0 tra cui addirittura il sarcofago del faraone Seti I. Nel 1792 Soane aveva comprato una casa al numero 12 utilizzata come studio. Intorno al 1806, Soane acquista il n. 13, parte centrale ed ingresso dell'attuale museo, e procede ai lavori di trasformazione in due fasi: nel 1808-09 (lavori di ricostruzione nella parte interna del lotto) e 1812 (facciata su strada). In effetti Soane concepisce l'edificio come un vero laboratorio di architettura, rimodellando continuamente gli spazi interni. Nel 1823, Soane acquist\u00f2 la casa al n. 14, che modific\u00f2 nel 1823-24 ricavando una galleria espositiva sul retro, conservando invece l'abitazione anteriore da affittare come gi\u00e0 aveva fatto al n. 12.\nNel 1833 Soane decise di donare la sua collezione e la sua casa allo Stato a condizione che dopo la sua morte fosse trasformato in museo, facendo restare, per quanto possibile, gli spazi e le opere conservate cos\u00ec come li avesse lasciati, e come in effetti avvenne.\nAttualmente il museo comprende anche la parte anteriore delle due case ai nn. 12 e 14 utilizzate per mostre temporanee, uffici amministrativi e biblioteca.\nTra i curatori devono essere ricordati Joseph Bonomi il giovane, dal 1861 al 1878, e John Summerson, dal 1945 al 1984.\nArchitettura.\nEsterno.\nIl disegno originario, trasformato in seguito, era impostato alla massima semplicit\u00e0, con una facciata in pietra di portland che spicca sulla cortina edilizia in laterizio delle costruzioni residenziali della strada. Grandi archi senza membrature definiscono tale facciata, ed erano in origine aperti a costituire una loggia; in seguito vennero chiusi, dallo stesso Soane, da vetrate a filo con la muratura. L'assenza di un vero e proprio ordine e la presenza di semplici archi tagliati nella muratura hanno fatto avvicinare l'edificio alle architetture di Claude-Nicolas Ledoux. L'austera facciata evidenzia come Soane abbia condotto il classicismo verso un linguaggio personale ed anticipatore.\nInterno.\nL'edificio \u00e8 composto da tre piani articolati per\u00f2 in un complesso disegno, con doppi e tripli volumi, mezzanini, scale ed affacci. Si tratta, in definitiva, di un susseguirsi di ambienti, in una successione eclettica d'ispirazione piranesiana, in cui non mancano elementi neogotici e pittoreschi e simbologie massoniche.\nGli spazi pi\u00f9 famosi del museo sono quelli nella parte posteriore, caratterizzati, in genere dall'illuminazione proveniente dall'alto. Tale caratteristica, oltre che essere dettata dallo sviluppo in profondit\u00e0 del complesso edilizio, rappresenta uno degli elementi costanti delle architetture di Soane, anche nella progettazione degli spazi grandiosi della banca d'Inghilterra, ed influenzer\u00e0 lo sviluppo storico nella progettazione dei musei.\nInteressanti quelli che Soane destin\u00f2 a spazi di rappresentanza della propria residenza come la Breakfast Room con gli specchi convessi nel soffitto, la Libreria e lo Studio.\nMuseo e collezioni.\nIl \"Sir John Soane's Museum\" ancora oggi conserva gli ambienti cos\u00ec come all'epoca predisposti, gli arredi originali e la collezione raccolta da Soane nel ventennio in cui abit\u00f2 l'edificio.\nL'architetto in effetti aveva trasformato la propria residenza, ancora in vita, in un mausoleo celebrativo che contemporaneamente fosse una celebrazione della propria vita, un archivio dei propri disegni e una galleria per la propria collezione d'arte. Il museo inoltre esemplifica bene l'idea di museo dell'epoca che privilegiava la sorpresa, l'impressione, la quantit\u00e0, al rigore scientifico ed agli intenti di classificazione storica."}
{"id": "2474168", "revid": "1543377", "url": "https://it.wikipedia.org/wiki?curid=2474168", "title": "Heart of the Ark", "text": "Heart of the Ark \u00e8 un album reggae/dub di Lee Perry e The Upsetters, prodotto da Lee \"Scratch\" Perry contenente produzioni del cosiddetto \"periodo Black Ark\" e pubblicato in Giamaica dall'etichetta Seven Leaves nel 1982.\nIl disco contiene materiale registrato nel periodo compreso tra il 1975 e il 1978 presso i Black Ark studios, gli studi di registrazione di Lee Perry, teatro di molte produzioni innovative."}
{"id": "2474171", "revid": "125742469", "url": "https://it.wikipedia.org/wiki?curid=2474171", "title": "Runaway", "text": ""}
{"id": "2474173", "revid": "767487", "url": "https://it.wikipedia.org/wiki?curid=2474173", "title": "Heart of the Ark Vol. 2", "text": "Heart of the Ark Volume 2 \u00e8 un album reggae/dub di Lee Perry e The Upsetters, prodotto da Lee \"Scratch\" Perry contenente produzioni del cosiddetto \"periodo Black Ark\" e pubblicato in Giamaica dall'etichetta Seven Leaves nel 1982.\nIl disco contiene canzoni registrate nel periodo compreso tra il 1975 e il 1978 presso i Black Ark studios, gli studi di registrazione di Lee Perry."}
{"id": "2474174", "revid": "86599", "url": "https://it.wikipedia.org/wiki?curid=2474174", "title": "Sulci", "text": ""}
{"id": "2474175", "revid": "1305772", "url": "https://it.wikipedia.org/wiki?curid=2474175", "title": "The Dark Eye", "text": "The Dark Eye \u00e8 un videogioco per Microsoft Windows e Mac OS realizzato da Inscape nel 1995. Si tratta di una avventura grafica con visuale in prima persona e interfaccia \"punta e clicca\", ispirata alle opere di Edgar Allan Poe. Per realizzare la grafica delle varie scene \u00e8 stata impiegata la tecnica detta claymation; le musiche sono state composte da Thomas Dolby, e tra i doppiatori \u00e8 presente William Burroughs.\nTrama.\nAmbientato in una imprecisata epoca (probabilmente nell\"800) il protagonista, cadendo in trance, rivive tre racconti di Poe: \"Il barile di Amontillado\", \"Il cuore rivelatore\" e \"Berenice\"."}
{"id": "2474183", "revid": "287204", "url": "https://it.wikipedia.org/wiki?curid=2474183", "title": "Serie A 1994-1995 (calcio femminile)", "text": "L'edizione 1994-1995 \u00e8 stata la ventottesima edizione del campionato italiano di Serie A femminile di calcio.\nL'Agliana ha conquistato lo scudetto per la prima volta nella sua storia. Il titolo di capocannoniere della Serie A \u00e8 andato a Carolina Morace, calciatrice dell'Agliana, autrice di 31 gol. Al termine del campionato il Gravina in Puglia ha rinunciato a iscriversi all'edizione successiva per iscriversi in Serie B.\nStagione.\nNovit\u00e0.\nAl termine stagione 1993-1994 il Milan 82, il Pordenone e il Carrara sono stati retrocessi in Serie B. Al loro posto sono stati promossi il Milan e il Pisa, vincitori dei due gironi della Serie B 1993-1994, pi\u00f9 il Gravina in Puglia, vincitore dello spareggio promozione. Al termine del campionato 1993-1994 il Bologna e il Napoli hanno rinunciato a iscriversi alla Serie A.\nFormato.\nLe 14 squadre partecipanti si affrontano in un girone all'italiana con partite di andata e ritorno per un totale di 26 giornate.\nNon sono previste retrocessioni per l'allargamento del campionato da 14 a 16 squadre per l'edizione 1995-1996.\nClassifica finale.\nLegenda:\nNote:"}
{"id": "2474184", "revid": "287204", "url": "https://it.wikipedia.org/wiki?curid=2474184", "title": "Quante volte", "text": ""}
{"id": "2474186", "revid": "131358", "url": "https://it.wikipedia.org/wiki?curid=2474186", "title": "Sevilla Atl\u00e9tico", "text": ""}
{"id": "2474189", "revid": "198277", "url": "https://it.wikipedia.org/wiki?curid=2474189", "title": "Shark (serie televisiva)", "text": ""}
{"id": "2474195", "revid": "498132", "url": "https://it.wikipedia.org/wiki?curid=2474195", "title": "Assassinio di Yitzhak Rabin", "text": "L'assassinio di Yitzhak Rabin avvenne la sera del 4 novembre 1995, alle 21:30, al termine di una manifestazione in supporto agli accordi di Oslo, svoltasi a Tel Aviv. \nL'attentato avvenne nella \"piazza dei Re di Israele\" (Kikar Malchei Jisra'el, \u05db\u05d9\u05db\u05e8 \u05de\u05dc\u05db\u05d9 \u05d9\u05e9\u05e8\u05d0\u05dc), che dopo l'avvenimento mut\u00f2 il proprio nome in \"piazza Rabin\" (Kikar Rabin, \u05db\u05d9\u05db\u05e8 \u05e8\u05d1\u05d9\u05df), in onore del politico israeliano.\nPreludio.\nL'assassinio del Primo Ministro di Israele e Ministro della Difesa Yitzhak Rabin avvenne al termine di una manifestazione in favore del processo di pace e degli Accordi di Oslo. Rabin fu a lungo osteggiato personalmente dalla destra nazionalista e conservatrice e dai leader del Likud che consideravano gli accordi di Oslo come un tentativo di abbandonare i Territori occupati.\nL'attentato.\nLa manifestazione \u2013 svoltasi in \"Piazza dei Re di Israele\" (\"Kikar Malchei Jisra'el\", \u05db\u05d9\u05db\u05e8 \u05de\u05dc\u05db\u05d9 \u05d9\u05e9\u05e8\u05d0\u05dc) di Tel Aviv \u2013 termin\u00f2 attorno alle 21.30. Rabin scese la scalinata diretto verso l'automobile che lo attendeva con la portiera aperta. Prima che la potesse raggiungere, Amir, nascosto tra la folla, esplose due colpi con una Beretta 84F semi-automatica dal calibro 380 ACP (numero di serie D98231Y). Due proiettili raggiunsero Rabin alla schiena, mentre il terzo colp\u00ec la guardia del corpo Yoram Rubin, ferendola leggermente.\nLe indagini e le condanne.\nLe indagini ufficiali identificarono come l'autore dell'omicidio Yigal Amir, un colono ebreo estremista e sionista di destra - fermamente contrario all'iniziativa di pace di Rabin e particolarmente la firma dei trattati, ed un amico, Dror Adani complice di Amir. Questi venne condannato all'ergastolo e non si \u00e8 mai pentito dell'uccisione.\nLe conseguenze a medio e lungo termine.\n\u00abL\u2019attentato che provoc\u00f2 la morte del \"premier\" israeliano Yitzhak Rabin determin\u00f2 nell\u2019immediatezza una reazione di solidariet\u00e0 e addirittura un aumento, nei sondaggi, della percentuale di favorevoli al progetto di pace avviato da Rabin. Questo effetto dur\u00f2 poco. L\u2019assenza del protagonista politico e soprattutto l\u2019insicurezza determinata da quello e da altri attentati port\u00f2 nel breve volgere di pochi mesi, da novembre 1995 al giugno 1996, al capovolgimento politico dell\u2019elezione di Benjamin Netanyahu e all\u2019interruzione del processo di pace\u00bb."}
{"id": "2474202", "revid": "1543377", "url": "https://it.wikipedia.org/wiki?curid=2474202", "title": "All\u00e1h-u-Abh\u00e1", "text": "All\u00e1h-u-Abh\u00e1, ossia \"Dio \u00e8 il pi\u00f9 Glorioso\", \u00e8 una brevissima lode a Dio che i Bahai, gli aderenti alla religione fondata da Bah\u00e1'u'll\u00e1h si scambiano talvolta come saluto quando si incontrano.\n\"Abh\u00e1\" \u00e8 il superlativo della parola Bah\u00e1', \"Gloria\" o \"Splendore\", lemma che fa parte del simbolo \"Il pi\u00f9 Grande Nome\", il pi\u00f9 importante e sentito dei simboli bahai.\nAi Bahai \u00e8 richiesto di ripetere \"All\u00e1h-u-Abh\u00e1\" novantacinque volte al giorno, come disposto nel Kit\u00e1b-i-Aqdas, il libro delle leggi di Bah\u00e1'u'll\u00e1h.\nBibliografia.\nISBN 090999191X.\nISBN 193184707X."}
{"id": "2474205", "revid": "1305772", "url": "https://it.wikipedia.org/wiki?curid=2474205", "title": "Rogers e la Via del Drago divorato dal Sole", "text": "Rogers e la Via del Drago divorato dal Sole \u00e8 un romanzo scritto dallo scrittore egiziano Ahmed Nagi. Pubblicato al Cairo nel 2007 dalla casa editrice Dar Mal\u00e0mih, l'opera \u00e8 un viaggio attraverso una serie di visioni relative all'infanzia, adolescenza e giovinezza del protagonista per concludersi con la sua vecchiaia, ma nulla \u00e8 collocato in ordine cronologico o consequenziale.\nN\u00e0gi appartiene alla generazione di scrittori-blogger (Ghada Abdel Aal, Maya Zankoul) che sempre pi\u00f9 si stanno ritagliando un loro spazio all'interno del panorama letterario arabo contemporaneo, ancora piuttosto tradizionalista e conservatore. Nonostante lo scetticismo degli ambienti letterari classici, il pubblico dei lettori ha risposto molto bene a questi nuovi talenti letterari in quanto descrive la societ\u00e0 civile egiziana cogliendone al tempo stesso la vitalit\u00e0 e le sclerosi. Nel libro l'autore sperimenta un diverso livello di linguaggi e utilizza l'arabo classico misto allo slang, per avvicinare la gente comune alla letteratura.\nTrama.\nIl libro \u00e8 decisamente inconsueto: i capitoli e le storie che compongono \"Rogers\" potrebbero essere scombinati e ricomposti in altre miriadi di combinazioni e ugualmente porterebbero allo stesso risultato. Sogno e realt\u00e0, immaginazione e contingenza, leggenda e storia, colore e buio, vita e morte e tutte le possibili associazioni mentali che possono sorgere nel lettore. Nei cinque capitoli che costituiscono \"Rogers\" si assiste a una serie di visioni relative all'infanzia, adolescenza e giovinezza del protagonista per concludersi con la sua vecchiaia, ma nulla \u00e8 collocato in ordine cronologico o consequenziale.\nCapitolo primo.\nNel primo capitolo il lettore assiste ad alcuni flash relativi al periodo della scuola e all'organizzazione della rivolta studentesca, ma vede anche Rogers gi\u00e0 in veste di pilota del robot Mcfeer; conosciamo la madre, il nonno, lo zio Ahmed, ma anche Gam\u00ecla, la sua amante; assistiamo alla guerra sia dal punto di vista del bambino spaventato, che si nasconde tra le coperte assieme alla madre, che da quello del pilota combattente.\nCapitolo secondo.\nNel secondo capitolo passiamo lentamente alla fase della giovinezza, ma con continui flashback relativi al passato, al rapporto di Rogers con il nonno ed al suo legame con lui e lo zio Ahmed, la balena che sconfigger\u00e0 il drago, divorato dal sole. Sempre pi\u00f9 chiaramente si delinea la figura di Gam\u00ecla, che tradir\u00e0 il protagonista mettendosi con Ziy\u00e0d, assai pi\u00f9 ricco ed affascinante di Rogers, che costretto a studiare in un'altra citt\u00e0 per via della guerra, \u00e8 costantemente assente, oltre ad essere impegnato nelle missioni con Mcfeer. Le visioni a cavallo tra realt\u00e0 e fantasia portano Rogers, sotto i fumi dell'alcol e l'effetto degli psicofarmaci, ad immaginare scene in cui seduce bellissime ragazze, disponibili e provocanti, ed improvvisamente si ritrova su un dirupo, nel bel mezzo di un brullo deserto rosso \u2013 come non ricordare una delle scene finali di Zabrisky Point, di Antonioni.\nCapitolo terzo.\nNel terzo capitolo entriamo in contatto con la citt\u00e0, questa mostruosa accozzaglia di rumori, edifici e cemento dove Rogers con la sola forza del pensiero riesce a far crollare i palazzi, in una scena che pian piano sfuma per ricomparire tra le rovine della guerra, dove il protagonista aiuta nei soccorsi ai civili ed il puzzo di carne bruciata impregna l'aria. Ma eccoci anche al muro, descritto per la prima volta nella sua estensione infinita come un ostacolo invalicabile, un punto di separazione verso un aldil\u00e0 in cui vivono esseri umaniw diversi, dove tutto \u00e8 perfetto, dove le donne si concedono senza tab\u00f9, dove si beve tequila, si organizzano party e si indossano occhiali da sole \u2013 forse un'immagine surreale della societ\u00e0 occidentale \u2013 il tutto paragonato alla via in cui abita Rogers, che si estende da un mare puzzolente ed inquinato, attraverso il cadavere del drago, seppellito sotto gli edifici, per arrivare fino al muro stesso, invalicabile, utile solo per appoggiarci la bici o pisciarci contro. Per la prima volta compare il coinquilino di Rogers, Yaq\u00f9b, uno strano personaggio che il protagonista definisce essere il suo esatto contrario, uno strano grillo parlante che talora lo aiuta a dimenticare la sua esperienza con Gam\u00ecla, che ossessivamente egli continua a ricordare. Ma anche qui assistiamo ad un flashback che ci riporta all'epoca dell'adolescenza: la scoperta del proprio corpo attraverso l'analisi minuziosa che il protagonista fa del proprio membro e di altri particolari anatomici. Ribalzando in avanti vediamo Rogers nella vecchiaia, quando va sulla tomba di Mcfeer per l'estremo saluto, ma anche durante la premiazione di tutti i reduci al cospetto dell'Imperatore.\nCapitolo quarto.\nNel brevissimo (solo cinque pagine) quarto capitolo siamo catapultati in un'altra storia d'amore, con una ragazza bionda, con cui Rogers passa un'intera nottata su e gi\u00f9 per le vie della citt\u00e0, prima a piedi e poi in microbus, per concludere il viaggio lungo la riva del mare, ad apprezzarne i colori dell'alba.\nCapitolo quinto.\nNel quinto e ultimo capitolo assistiamo ancora a flashback relativi al periodo dell'adolescenza, ed in particolare all'esperienza della tonsillectomia, e della giovinezza del protagonista: episodi con gli amici, a farsi canne; l'ennesima storia d'amore, con Sul\u00e0yma, una ragazza assai taciturna, che al momento dell'orgasmo tiene gli occhi ben sbarrati a fissare il vuoto; i ricordi di Yaq\u00f9b e del suo primo amore tra i banchi di scuola, con una ragazza talmente brutta che si vergognava a mostrarsi in giro con lei per paura dei commenti degli amici. Poi si ritorna ancora all'adolescenza ed al nonno, con quei fiori di garofano che teneva sempre sul comodino per aromatizzare l'acqua da bere e per associazione di idee a Gam\u00ecla, il primo grande amore, che anche lei metteva i chiodi di garofano nell'acqua. Con un altro salto indietro veniamo a scoprire come si sono conosciuti Rogers e Yaq\u00f9b, durante il primo anno di universit\u00e0, per poi finire all'oggi \u2013 un ipotetico oggi \u2013 in cui il protagonista, ormai conclusa la guerra, lavora come guardiano del parapetto che d\u00e0 sul mare, ad occuparsi delle creature marine il cui habitat \u00e8 stato quasi distrutto dalla guerra; avendo molto tempo libero egli \u00e8 naturalmente portato ad adoperare costantemente la propria immaginazione, fino a credere che Roger Waters stesso sia l\u00ec con lui a narrargli la propria filosofia di vita. Nell'ultimo flash il protagonista \u00e8 ad una cena ufficiale, circondato da gente importante, con le migliori prelibatezze che gli passano davanti, ma totalmente preso dai propri pensieri a tal punto che la sua compagna gli dice: \u201cEhi, ripigliati!\u201d. Forse tutto ci\u00f2 \u00e8 stato solo un sogno: questo \u00e8 ci\u00f2 che il lettore potrebbe pensare alla fine del suo viaggio mentale in compagnia di Rogers.\nIl fenomeno dei blogger.\nL'autore, come la maggior parte dei nuovi scrittori venti-trentenni, appartiene a quella che potrebbe ormai essere ufficialmente definita la \u201cgenerazione dei blogger\u201d \u2013 nonostante i diretti interessati non amino questa definizione, a loro parere troppo limitativa.\n\"Rogers\" \u00e8 il secondo romanzo di successo scritto da un blogger egiziano, essendo \"Essere Abbas el Abd\", di Ahmed el A\u00ecdi considerato unanimemente il precursore di questa nuova letteratura \u201cmetropolitana\u201d.\nIl fenomeno dei blogger, spuntato ad Alessandria d'Egitto una decina di anni fa, come valvola di sfogo contro tutto ci\u00f2 che rappresenta l'establishment tradizionale, politico, religioso ecc., utilizzando la rete come il non-luogo in cui \u201cpoter dire quel che vogliamo!\u201d su argomenti tab\u00f9 di cui a causa della censura n\u00e9 si scrive n\u00e9 si parla, si \u00e8 lentamente diffuso a macchia d'olio, diventando un movimento in parte letterario, ma non solo, che trova nella rete il maggior alleato per esprimere se stesso. Ed ecco che anche scrittori che mai prima avevano fatto uso del blog, vi si sono timidamente accostati e ad oggi rappresentano ormai voci autorevoli di questa nuova avanguardia letteraria.\nCritica.\nQuesto libro ha ricevuto molte recensioni positive:"}
{"id": "2474222", "revid": "1543377", "url": "https://it.wikipedia.org/wiki?curid=2474222", "title": "Open the Gate", "text": "Open the Gate \u00e8 un triplo album (doppio CD) reggae/dub di Lee Perry e The Upsetters, prodotto da Lee \"Scratch\" Perry contenente produzioni del cosiddetto \"periodo Black Ark\" e pubblicato in Gran Bretagna dall'etichetta Trojan nel 1989.\nIl disco contiene materiale registrato nel periodo compreso tra il 1974 e il 1976 presso i Black Ark studios, gli studi di registrazione di Lee Perry."}
{"id": "2474229", "revid": "119326018", "url": "https://it.wikipedia.org/wiki?curid=2474229", "title": "Interconnettore Grecia-Italia", "text": "L'Interconnettore Grecia-Italia, noto comunemente come IGI, \u00e8 un progetto per la costruzione di un gasdotto per il trasporto di gas naturale proveniente dalla zona del Mar Caspio, del Caucaso e del Medio Oriente verso l'Italia, passando per la Turchia e la Grecia. Rientra nel quadro del pi\u00f9 ampio Interconnettore Turchia-Grecia-Italia (ITGI) .\nStoria.\nIl progetto \u00e8 nato ufficialmente nel novembre del 2005 quando Italia e Grecia hanno firmato un accordo intergovernativo che sanciva l'interesse di entrambi i Paesi nel collegare le proprie reti di trasmissione del gas. Lo studio di fattibilit\u00e0, svolto grazie al finanziamento dell'Unione europea \u00e8 stato concluso alla fine del 2006. Il 27 luglio 2007 i ministri dello sviluppo economico italiano, Pier Luigi Bersani, e greco, Dimitris Sioufas, hanno firmato con il ministro dell'energia turco, Hilmi G\u00fcler, un accordo trilaterale per la costruzione di un sistema integrato di gasdotti capace di trasportare il gas dell\"'enclave\" del Caspio verso l'Italia . Conseguentemente, l'11 giugno del 2008 \u00e8 stata costituita ad Atene la societ\u00e0 IGI Poseidon SA con lo scopo di sviluppare, costruire ed operare il gasdotto che collegher\u00e0 le reti di trasmissione del gas greca e italiana .\nSoci e investimento.\nLa societ\u00e0 italiana Edison e quella greca DEPA detengono ciascuna il 50% degli interessi del progetto IGI e della societ\u00e0 Poseidon SA. La sezione \"offshore\" coster\u00e0 500 milioni di euro circa, mentre quella su territorio greco circa 600 milioni di euro.\nPercorso e caratteristiche tecniche.\nLa lunghezza complessiva dell'interconnessione sar\u00e0 di 800 km circa, di cui 590 km in territorio greco fra Komotini e la costa della Thesprotia, e 210 km \"offshore\" sul fondo del mar Ionio, fino al porto di Otranto. Il tratto su terra sar\u00e0 di 36\" mentre quello sottomarino sar\u00e0 da 32\". \nCapacit\u00e0.\nIl gasdotto convoglier\u00e0 circa 8 miliardi di metri cubi di gas all'anno sul mercato italiano. In virt\u00f9 di un decreto del Ministero italiano dello sviluppo economico (decreto 21 luglio 2007) Edison potr\u00e0 avvalersi dell'80% della capacit\u00e0 del gasdotto mentre il restante 20% sar\u00e0 in quota DEPA. Dopo l'entrata in funzione, prevista per il 2013, la capacit\u00e0 sar\u00e0 progressivamente accresciuta di almeno 1 miliardo di metri cubi/anno e sar\u00e0 allocata tramite procedura \"open season\" .\nFinanziamento europeo.\nL'IGI fa parte dei progetti infrastrutturali in campo energetico ritenuti prioritari dall'Unione Europea, essendo inserito nel cosiddetto Corridoio Sud di approvvigionamento del gas naturale. Ha gi\u00e0 ricevuto dei finanziamenti nel quadro del programma Reti Trans-Europee dell'Energia e ricever\u00e0 altri 100 milioni di euro nel quadro del \"Programma di sostegno alla ripresa economica tramite la concessione di un sostegno finanziario comunitario a favore di progetti nel settore dell'energia\", conosciuto con l'acronimo inglese di EEPR (European Energy Programme for Recovery).\nCollegamenti esterni.\nPoseidon SA, sito ufficiale"}
{"id": "2474241", "revid": "1833487", "url": "https://it.wikipedia.org/wiki?curid=2474241", "title": "Facies adenoidea", "text": "La facies adenoidea \u00e8 una conseguenza di un'ipertrofia delle tonsille tubariche o della tonsilla faringea.\nEpidemiologia.\nTale ipertrofia \u00e8 comune nei bambini. Si tratta di una rara patologia poich\u00e9 si riescono a correggere i primi accenni della sintomatologia prima che essa si manifesti completamente.\nEziologia.\nEssa provoca un'ostruzione sia dell'orifizio faringeo della tuba uditiva (che porta il soggetto a diventare audioleso manifestandosi con \"la sensazione delle orecchie chiuse\") sia delle coane (che porta alla impossibilit\u00e0 o alla difficolt\u00e0 a respirare con il naso). Il fatto che il bambino non riesca a respirare bene con il naso lo costringe a respirare con la bocca, il che, essendo le sue ossa non ancora del tutto sviluppate, porta allo sviluppo anomalo del palato duro che si sviluppa verticalmente poich\u00e9 la bocca aperta impedisce alla lingua di premere su questo punto adeguatamente.\nSintomatologia.\nIl bambino mostra un viso allungato, la tendenza ad aprire la bocca ed \u00e8 audioleso.\nTerapia.\nLa soluzione definitiva \u00e8 quella chirurgica con l'asportazione delle ghiandole ipertrofiche, non sempre in modo totale (anche se la porzione rimanente potrebbe causare recidive). \u00c8 inoltre possibile che il liquido che ristagna nell'orecchio medio, dovuto a un cattivo drenaggio da parte della tuba di Eustachio, che sbocca in rinofaringe mediante l'orifizio faringotimpanico (e che in caso di ipertrofia adenoidea viene spesso occluso), dia luogo a infezioni: ci\u00f2 pu\u00f2 rendere necessaria una miringotomia per svuotare l'orecchio medio dal contenuto purulento e lavarlo con soluzioni antibiotiche, a cui si aggiunger\u00e0 una terapia antibiotica per via generale. Si effettua, una volta risolta la patologia, un'eventuale miringoplastica, per ripristinare la funzione uditiva del paziente."}
{"id": "2474253", "revid": "1504506", "url": "https://it.wikipedia.org/wiki?curid=2474253", "title": "Codex Abrogans", "text": "Il Codex Abrogans \u00e8 probabilmente il pi\u00f9 antico testo in lingua tedesca esistente.\nSi tratta sostanzialmente di un dizionario dei sinonimi e di un vocabolario di parole tradotte dal latino all'Alto tedesco antico in forma di manoscritto, datato VIII secolo, probabilmente in un periodo compreso tra il 765 \u2013 775.\nProbabilmente fu scritto in diverse copie, ma solo una ha raggiunta i nostri giorni, conservata nella Abbazia di San Gallo.\nIl nome del codice deriva dalla prima parola con cui si apre il manoscritto: \"abrogans\" = \"dheomodi\" (in tedesco moderno: dem\u00fctig = modesto, umile).\nIl manoscritto, costituito da 3.670 parole in tedesco antico, \u00e8 tradizionalmente attribuito al prelato Aribo di Frisinga, originario di Merano, il primo autore in lingua germanica conosciuto."}
{"id": "2474258", "revid": "228587", "url": "https://it.wikipedia.org/wiki?curid=2474258", "title": "Fort Boyard", "text": "Fort Boyard \u00e8 un forte collocato tra l'\u00cele d'Aix e l'\u00cele d'Ol\u00e9ron nello stretto di Pertuis d'Antioche, sulla costa occidentale della Francia. Ha una lunghezza di 61 metri, una larghezza di 31 e un'altezza di 20 metri.\nStoria.\nLa costruzione del forte fu iniziata tra il 1661 ed il 1667, sotto il regno di Luigi XIV, il quale volle fortemente tale progetto, anche contro il parere del suo ingegnere militare, il famoso S\u00e9bastien Le Prestre de Vauban, il quale aveva notato l'impossibilit\u00e0 di costruire in un terreno cos\u00ec accidentato e lontano da punti di rifornimento o attracco. Lo scopo, per l'epoca, era la difesa di una parte della costa occidentale francese dai possibili attacchi della flotta inglese che si trovava in guerra col Regno di Francia.\nLa costruzione rimase per\u00f2 abbozzata ed eseguita solo in minima parte sino al 1801 quando, per ordine di Napoleone, la struttura ebbe un notevole impulso evolutivo. La struttura venne edificata con gli stessi scopi di Luigi XIV, cio\u00e8 difendere l'arsenale di Rochefort dalle possibili incursioni della flotta inglese.\nIn un primo momento si riscontrarono le medesime difficolt\u00e0 costruttive evidenziate da Vauban nel Seicento, ovvero la stabilit\u00e0 delle fondamenta. Dovettero infatti essere apposti dei blocchi di pietra che rinsaldassero il suolo sabbioso dell'isolotto su cui il forte avrebbe dovuto prendere corpo. Ci si accorse per\u00f2 che la distanza tra le due isole di cui il forte era posto a guardia era eccessiva e come tale i cannoni dell'epoca non riuscivano ad impedire il passaggio sullo stretto ad un'eventuale flotta nemica e cos\u00ec facendo il progetto decadde gi\u00e0 a partire dal 1809. Nel 1837 il progetto venne ripreso sotto la direzione di Luigi Filippo, a seguito delle rinnovate tensioni col Regno d'Inghilterra. La fortificazione venne finalmente completata nel 1857, con stanze sufficienti ad ospitare 250 uomini di guarnigione, anche se ormai il progredire delle tecnologie belliche aveva reso superficiale il ruolo di difesa del forte.\nSotto la Comune di Parigi del 1871, il Fort Boyard venne usato per breve tempo come carcere per poi essere abbandonato alcuni anni dopo. Presto il forte inizi\u00f2 a deteriorarsi lasciando che alcuni massi crollassero rovinosamente nel mare circostante.\nNel 1961 il governo vendette il forte al dipartimento di Charente Marittima. Sei anni pi\u00f9 tardi esso fu l'ambientazione del film \"Les Aventuriers\".\nNel 1988 iniziarono i veri lavori di restauro del Fort Boyard, in modo da prepararlo per il famoso \"show\" televisivo che da esso prese il nome di \"Fort Boyard\". Al forte venne apportata la luce elettrica e venne inoltre costruita una piattaforma presso la struttura per facilitare l'accesso con le imbarcazioni. I restauri terminarono nel 1989 e le riprese del programma iniziarono nel 1990. Attualmente esso \u00e8 ancora il \"set\" del programma, che da trent'anni va in onda ogni estate su France 2, e al quale s'ispir\u00f2 Jocelyn per \"Il grande gioco dell'oca\". Il forte \u00e8 stato sfruttato anche per versioni del programma prodotte da altre nazioni che ne riprendevano il format, per esempio quello inglese \"\" (\"Fort Boyard: Ultimate Challenge\") (2012-2014), che \u00e8 stato trasmesso anche in Italia.\nLa struttura.\nLa struttura di Fort Boyard \u00e8 quanto di pi\u00f9 particolare si possa intendere per un forte di difesa marittima. Nella sua costruzione definitiva, infatti, \u00e8 stato sfruttato tutto lo spazio possibile sul piccolo isolotto per cui la struttura sembra letteralmente sorgere dalle acque.\nLa struttura \u00e8 austera, imperiosa, con pareti stondate ai lati e con poche aperture, il che rende la fortezza davvero inespugnabile.\nIl cortile interno \u00e8 molto simile a quello di un carcere, organizzato con due ordini di archi, con passerelle rialzate per accedere pi\u00f9 velocemente da un lato all'altro del forte.\nL'area, come si \u00e8 detto, dispone di un moderno attracco per le barche ed \u00e8 guardata a vista da una torre di vedetta che si erge sul tetto della struttura in funzione di avvistamento e difesa. "}
{"id": "2474270", "revid": "1855146", "url": "https://it.wikipedia.org/wiki?curid=2474270", "title": "Lyonnais", "text": "Il Lyonnais era una delle antiche province francesi.\nDerivava il suo nome dalla citt\u00e0 principale, Lione. Corrisponde grossomodo agli attuali dipartimenti del Rodano e della Loira.\nStoria.\nEra suddiviso in tre province:\nIl Lyonnais divenne parte del Ducato di Borgogna dopo la divisione dell'Impero carolingio. La fine del controllo imperiale, specie dopo la caduta degli Hohenstaufen con Corrado IV nel 1254, lasci\u00f2 spazio all'invasione francese ed all'acquisizione della provincia nei domini reali da parte di Filippo IV di Francia nel 1313."}
{"id": "2474271", "revid": "729019", "url": "https://it.wikipedia.org/wiki?curid=2474271", "title": "Harukichi Hyakutake", "text": "Biografia.\nInizio della carriera.\nNato nella Prefettura di Saga, Hyakutake si diplom\u00f2 come ufficiale di fanteria nel 21\u00ba corso dell'Accademia dell'esercito imperiale giapponese nel 1909: i generali Kanji Ishihara e Jo Iimura furono suoi compagni di corso, cos\u00ec come il futuro leader cinese Chiang Kai-shek. Frequent\u00f2 poi il 33\u00ba corso del Rikugun Daigakk\u014d nel 1921, dove studi\u00f2 crittoanalisi, e fu assegnato allo Stato Maggiore generale dell'esercito dopo la laurea.\nDal 1925 al 1927, col grado di tenente colonnello, Hyakutake prest\u00f2 servizio come addetto militare giapponese in Polonia. Nel 1928 fu assegnato al quartier generale dell'Armata del Kwantung, in Manciuria. Come colonnello lavor\u00f2 nella scuola delle trasmissioni dell'esercito nel 1932, poi come comandante di sezione nello Stato Maggiore generale fino al 1935. Dopo aver comandato il 78\u00ba reggimento di fanteria, divenne sovraintendente della scuola di preparazione militare di Hiroshima nell'aprile del 1936 e fu promosso a brigadier generale nel marzo 1937; ad agosto assunse il posto di sovrintendente della Scuola delle Trasmissioni. Nel marzo 1939 assunse il comando della 4\u00aa brigata mista indipendente e fu nominato generale di divisione nell'agosto dello stesso anno. Dal febbraio 1940 fino all'aprile 1941 fu comandante della 18\u00aa divisione di fanteria.\nLa seconda guerra mondiale.\nNel maggio del 1942 Hyakutake fu messo il comando della 17\u00aa armata il cui quartier generale si trovava a Rabaul, nel Pacifico sud-occidentale. Questa posizione lo port\u00f2 a prendere parte alla dura campagna di Guadalcanal, alla contemporanea campagna della Nuova Guinea e alla successiva campagna delle isole Salomone: sul finire del 1942, per\u00f2, venne creato un comando generale (l'\"Ottava Area d'Armata\") per gestire le operazioni dell'area, che assegn\u00f2 alla 17\u00aa armata la responsabilit\u00e0 del solo arcipelago delle Salomone, mentre il fronte in Nuova Guinea pass\u00f2 al comando del generale Hitoshi Imamura. Hyakutake diresse le sue forze principalmente durante la combattuta campagna di Bougainville, ma non riusc\u00ec a impedire lo sbarco statunitense e il consolidamento di una vasta testa di ponte, contro la quale si infransero numerosi attacchi; la superiorit\u00e0 aerea e navale degli Alleati oper\u00f2 poi un efficace blocco della grande isola, s\u00ec che l'armata di Hyakutake rimase tagliata fuori da ogni comunicazione e rifornimento. I soldati nipponici furono costretti a vivere in alcune grotte nella foresta tropicale per gran parte del resto della guerra.\nHyakutake soffr\u00ec di un debilitante ictus e fu sollevato dai suoi incarichi nel febbraio 1945 dal generale Masatane Kanda. Non ci fu modo di riportarlo in Giappone per curarlo fino al febbraio 1946, dopo la resa del Giappone. Mor\u00ec il 10 marzo 1947 all'et\u00e0 di 59 anni."}
{"id": "2474275", "revid": "305330", "url": "https://it.wikipedia.org/wiki?curid=2474275", "title": "Marco Cocceio Nerva", "text": ""}
{"id": "2474276", "revid": "287204", "url": "https://it.wikipedia.org/wiki?curid=2474276", "title": "Sord M 170", "text": "Il Sord M 170 \u00e8 un home computer giapponese, prodotto dalla Sord Computer Corporation nel 1978, basato sul processore Zilog Z80 operante alla frequenza di 2\u00a0MHz.\nEra derivato dai modelli \"M-100\" e \"M-110\". La versione base era fornita di un monitor Hitachi, un alimentatore esterno e un registratore a cassette. L'M-170 poteva gestire 2 registratori a cassetta simultaneamente.\nNon era incluso nessun linguaggio di programmazione residente sul computer, ma era presente solamente un monitor dotato di 19 comandi. Uno di questi permette il caricamento dell'interprete Sord BASIC.\nLa versione \"ACE\" poteva supportare fino a un massimo di 3 floppy drive da 5,25\" aventi una capacit\u00e0 di memorizzazione pari a 143 kB. Era inoltre presente un interprete BASIC evoluto e una scheda grafica. Era anche disponibile un compilatore in linguaggio Fortran."}
{"id": "2474277", "revid": "339392", "url": "https://it.wikipedia.org/wiki?curid=2474277", "title": "Sergii Breus", "text": ""}
{"id": "2474280", "revid": "547034", "url": "https://it.wikipedia.org/wiki?curid=2474280", "title": "La vera storia dello sbarco in Normandia", "text": "La vera storia dello sbarco in Normandia \u00e8 un saggio storico di Claude Bertin.\nL'autore ricostruisce le ragioni, gli eventi, le strategie che portarono allo sbarco delle forze alleate in Normandia, ricorrendo spesso alle memorie dei protagonisti, sia sul fronte anglo-americano che su quello tedesco. Segue l'incalzante cronaca delle ore dello sbarco preceduto dalle operazioni notturne dei paracadutisti.\nTrama.\ngiugno 1944, il posto di ascolto radio del Servizio di informazioni della Quindicesima Armata tedesca capta i due brani successivi di una poesia di Verlaine che avvisano le forze della Resistenza francese dell'imminenza dello sbarco.\nI Tedeschi nel corso del '43 avevano preso sempre pi\u00f9 coscienza della minaccia dello sbarco, anche perch\u00e9 su altri teatri di operazione gli Alleati avevano dato prova di riuscirci, e si erano preparati fortificando l'intera costa occidentale dalla Danimarca alla Francia nell'ambizioso progetto del vallo Atlantico.\nErwin Rommel, comandante del gruppo d'Armate B ,fermamente convinto della necessit\u00e0 di impedire al nemico di porre piede sul territorio continentale, aveva moltiplicato gli ostacoli di ogni forma sulle spiagge; tutte le forze del settore occidentale non erano poste per\u00f2 agli ordini di un unico capo e la ragione profonda di questa organizzazione macchinosa e complicata \u00e8 da ricercarsi nella ferma volont\u00e0 di Hitler di voler dirigere tutto personalmente.\nDall'altra parte del fronte, l'Inghilterra aveva previsto uno sbarco sul continente sin dal 1940, all'epoca il progetto appariva ancora semplicemente folle contro un esercito tedesco all'apogeo della forza, ma non impossibile una volta ottenuto l'appoggio degli Stati Uniti.\nL'operazione Overlord (nome in codice dello sbarco in Normandia) richiese il lavoro di migliaia di cervelli per metterne a punto tutti i dettagli e non meno in termini di uomini e mezzi per realizzarla.\nSir Bertram Ramsay fu nominato comandante in capo delle forze navali di spedizione con il compito di dirigere l'operazione Nettuno, parte marittima di Overlord, mentre il 12 febbraio 1944 Eisenhower venne nominato ufficialmente comandante supremo delle forze di spedizione alleate; si entr\u00f2 quindi nel vivo del progetto e il giorno X venne fissato per il 5 giugno.\nLe avverse condizioni meteorologiche indussero per\u00f2 a rinviare lo sbarco di un giorno che si svolse all'alba del 6 giugno su cinque spiagge, due di competenza americana: Utah e Omaha Beach, e tre di competenza inglese: Gold, Juno e Sword, preceduti da un imponente bombardamento per spianare la strada alle operazioni dei paracadutisti.\nAl termine della giornata il prezzo di Overlord era stato di oltre 10000 uomini fuori combattimento, ma in cuor loro i comandanti delle forze alleate avevano temuto perdite pi\u00f9 pesanti.\nStruttura.\nL'opera \u00e8 suddivisa nei seguenti capitoli:"}
{"id": "2474283", "revid": "1652635", "url": "https://it.wikipedia.org/wiki?curid=2474283", "title": "Penis captivus", "text": "Penis captivus (letteralmente: \"pene imprigionato\") \u00e8 un termine pseudo-scientifico che allude a una immaginaria situazione di imprigionamento del pene nella vagina in seguito a contrazioni della stessa dopo la penetrazione in un rapporto sessuale, il che gli impedirebbe di fuoriuscire indipendentemente dal suo stato (eretto o a riposo). \u00c8 una teoria spesso legata all'ansia da castrazione, come la non troppo lontana diceria di carattere sessuale della vagina dentata. \nDi \"penis captivus\" si parla per la prima volta in un rapporto medico-scientifico del 1884 opera dello studioso canadese William Osler, ma firmato sotto lo pseudonimo di Egerton Yorrick Davis. Rapporto i cui contenuti vennero successivamente dichiarati falsi dallo stesso autore, che proprio per non svelare lo scherzo utilizz\u00f2 un nome alternativo.\nAlcuni studiosi hanno comunque indagato il fenomeno, nonostante si trattasse di una pura invenzione; tra questi spicca il dottor Theophilus Parvin, che pubblic\u00f2 un resoconto al riguardo in \"An Uncommon Form of Vaginismus\", e per la sua concreta analisi rimase noto tra la comunit\u00e0 scientifica."}
{"id": "2474284", "revid": "767487", "url": "https://it.wikipedia.org/wiki?curid=2474284", "title": "Maserati 350S", "text": "La 350S \u00e8 una autovettura da competizione costruita dalla Maserati dal 1956 al 1957. Costruita in tre esemplari, il modello fu progettato da Giulio Alfieri, mentre la carrozzeria fu opera di Medardo Fantuzzi. Non aveva portiere ed era a due posti. Era a trazione posteriore.\nIl motore era da 3500 cm\u00b3 circa, ed era totalmente nuovo. Aveva poco in comune con quello installato sulla Maserati 300S, che aveva raggiunto il suo massimo sviluppo. Montava un cambio a cinque rapporti. Sulle ruote anteriori montava come sospensioni molle elicoidali con doppi ammortizzatori idraulici. Su quelle posteriori era installato il ponte De Dion con balestra trasversale e doppi ammortizzatori idraulici.\nLa prima autovettura prodotta con numero di telaio n\u00b03501 fu sviluppata nel 1955. Fu usato un motore in fase di progetto a sei cilindri in linea studiato per la futura Maserati 3500 GT. Aveva un doppio albero a camme in testa montato su un propulsore da 3485 cm\u00b3 di cilindrata con carburatori tipo Weber 42 DCO3. Erogava una potenza di 220 bhp a 5500 giri al minuto. Durante la Mille Miglia del 1956 il pilota Stirling Moss ebbe un incidente con questa vettura, che fu in seguito demolita.\nLa seconda vettura prodotta, con numero di telaio n\u00b03502, fu piuttosto simile alla prima e fu acquistata da Luigi Piotti. La potenza del motore era di 325 bhp a 6200 giri al minuto. Fu in seguito acquistata da Tony Parravano nel 1957 e venduta nel Connecticut nel 1974 dove \u00e8 tuttora.\nLa terza vettura fu presentata all'inizio del 1957 con numero di telaio n\u00b03503. All'inizio fu usato un motore in linea a sei cilindri in seguito convertito in un V12 da 3500 cm\u00b3 erogante 335 bhp a 9000 giri al minuto. Un guasto al motore imped\u00ec ad Hans Herrmann di partecipare alla Mille Miglia del 1957. Fu in seguito usata da Luigi Piotti e Roberto Bonomi nella 1000 km di Buenos Aires (1957). Attualmente l'autovettura risiede in Belgio, sebbene circola la notizia che esista una copia di questo stesso telaio n\u00b03503."}
{"id": "2474290", "revid": "1543377", "url": "https://it.wikipedia.org/wiki?curid=2474290", "title": "Battaglia di Tulagi", "text": "La battaglia di Tulagi venne combattuta tra le truppe statunitensi e giapponesi dal 7 al 9 agosto 1942, nell'ambito del teatro del Pacifico durante la Seconda guerra mondiale; la battaglia costituisce la prima operazione militare della campagna di Guadalcanal.\nAntefatto.\nNel marzo del 1942, le truppe giapponesi iniziarono le operazioni di occupazione dell'arcipelago delle isole Salomone, all'epoca un protettorato del Regno Unito; l'isola di Tulagi era la sede del governo britannico del Protettorato, e pertanto ne venne decisa l'occupazione. Il 3 maggio 1942, due compagnie di truppe speciali della marina imperiale nipponica occuparono Tulagi e la vicina isola di Gavutu, praticamente senza incontrare opposizione. Il giorno dopo, aerei decollati dalle portaerei americane USS \"Yorktown\" e USS \"Enterprise\" attaccarono le unit\u00e0 navali nipponiche che stazionavano al largo dell'isola, affondando il cacciatorpediniere \"Kikutsuki\" e danneggiando altre navi. A parte questa incursione, l'occupazione giapponese di Tulagi venne praticamente ignorata dalle forze Alleate; sulle isole occupate, i giapponesi costruirono una base di rifornimento per navi ed una stazione per idrovolanti.\nL'occupazione dell'isola di Tulagi venne presa in considerazione dagli strateghi Alleati nell'ambito del piano per la conquista dell'isola di Guadalcanal: l'occupazione delle isole di Tulagi, Gavutu e Tanambogo avrebbe fornito protezione sul fianco alla forza principale incaricata di conquistare l'aeroporto che i giapponesi stavano costruendo sulla vicina isola di Guadalcanal.\nLa battaglia.\nNella mattina del 7 agosto il maltempo permise agli Americani di giungere nei pressi di Guadalcanal senza essere rilevate dai giapponesi. La forza navale venne suddivisa in due gruppi, uno con il compito di assaltare Guadalcanal e l'altro l'isola di Tulagi, di Florida e le isole vicine. Le navi alleate bombardarono le spiagge, mentre la portaerei colp\u00ec le posizioni giapponesi sulle isole e distrusse 15 idrovolanti giapponesi nella base di Tulagi.\nPer coprire lo sbarco sull'isola, truppe americane vennero sbarcate in due posizioni chiave della vicina isola Florida, il villaggio di Haleta e la penisola di Halavo: l'operazione venne portata a termine dal 1\u00ba Battaglione del 2\u00ba Reggimento Marines, senza incontrare resistenza.\nTulagi e le vicine isole Gavutu e Tanambogo vennero assaltate da 3\u00a0000 marines. Gli sbarchi su Tulagi iniziarono alle 8:00; le truppe del 1\u00ba Battaglione Raiders e del 2\u00ba Battaglione del 5\u00ba Reggimento Marines presero terra su una spiaggia della costa occidentale dell'isola (\"Beach Blue\") incontrando scarsa resistenza. Una volta a terra le unit\u00e0 si divisero, con i Raiders diretti verso sud-est e il 2\u00ba Marines verso nord-ovest; la resistenza pi\u00f9 dura venne incontrata dai Raiders, che al tramonto si trincerarono consolidando le posizioni conquistate. Quella notte, i giapponesi lanciarono quattro violenti attacchi contro le posizioni dei Raiders, ma vennero tutti respinti. Il giorno dopo gli americani ripresero l'avanzata, incontrando una dura resistenza nella punta meridionale dell'isola, dove i giapponesi si erano trincerati in una profonda spaccatura artificiale; dopo aver ricevuto rinforzi, i Raiders eliminarono questa sacca di resistenza attaccandola da tre lati. Anche se gruppi isolati di giapponesi continuarono a battersi per qualche altro giorno, l'isola di Tulagi venne dichiarata sicura la sera dell'8 agosto 1942.\nI due isolotti di Gavutu e Tanambogo, uniti da una strada rialzata, erano l'obbiettivo di due compagnie del 1\u00ba Battaglione paracadutisti dei Marines (trasportati via mare), con una terza compagnia in riserva. L'attacco inizi\u00f2 alle 12:00 del 7 agosto; il fuoco dell'artiglieria navale americana distrusse la zona da sbarco prevista (un molo di cemento per idrovoloanti sulla costa nord-orientale di Gavutu), cos\u00ec i mezzi da sbarco si diressero pi\u00f9 a nord, finendo sotto il fuoco proveniente dalle postazioni giapponesi su Tanambogo. Nonostante le pesanti perdite, i paracadutisti presero terra e stabilirono una testa di ponte sulla costa nord, conquistando anche la collina dominante dell'isola; poich\u00e9 il fuoco proveniente da Tanambogo continuava, vennero chiesti rinforzi per conquistare l'isolotto. Una compagnia del 1\u00ba Battaglione 2\u00ba Reggimento Marines venne distaccata per l'operazione; poich\u00e9 si credeva che la resistenza giapponese fosse debole, venne previsto uno sbarco notturno quella sera stessa. Mentre i mezzi da sbarco si avvicinavano all'isolotto, un colpo d'artiglieria americano colp\u00ec un deposito di carburante giapponese, provocando un incendio; alla luce delle fiamme, i giapponesi aprirono un pesante fuoco sui marines appena sbarcati, obbligandoli a ritirarsi su Gavutu. Per tutta la notte i giapponesi tentarono dei contrattacchi sulla testa di ponte americana, tutti respinti. La mattina dopo il 3\u00ba Battaglione 2\u00ba Reggimento Marines, con l'appoggio dei carri armati, degli attacchi aerei e del fuoco navale, prese terra a Tanambogo alle 16:20; la battaglia per il possesso dell'isola continu\u00f2 per tutta la notte, ma nel pomeriggio del 9 agosto l'isola venne dichiarata sicura. Le residue forze giapponesi su Gavutu vennero eliminate poco dopo.\nEpilogo.\nCon qualche difficolt\u00e0, le truppe statunitensi misero in sicurezza tutte le tre isole; Tulagi l'8 agosto e Gavutu e Tanambogo il 9 agosto. I difensori giapponesi vennero uccisi quasi fino all'ultimo uomo, mentre i marines subirono 122 perdite.\nTulagi era destinata a diventare nei mesi successivi un ancoraggio per molte delle navi alleate danneggiate durante i combattimenti che seguirono."}
{"id": "2474295", "revid": "85053", "url": "https://it.wikipedia.org/wiki?curid=2474295", "title": "Kirishima (incrociatore)", "text": ""}
{"id": "2474299", "revid": "767487", "url": "https://it.wikipedia.org/wiki?curid=2474299", "title": "Gamma (gruppo musicale)", "text": "I Gamma furono un gruppo musicale hard rock fondato dall'ex leader e chitarrista dei Montrose Ronnie Montrose nel 1979.\nBench\u00e9 pi\u00f9 sperimentale ed ambizioso del suo progetto precedente, questo secondo gruppo del genio della chitarra Ronnie Montrose, \u00e8 stato sempre messo in ombra dalla popolarit\u00e0 ottenuta dal debutto omonimo dei Montrose.\nStoria.\nA seguito dello scioglimento dei Montrose nel 1978, e dopo aver debuttato come solista quello stesso anno con il disco \"Open Fire\", il chitarrista Ronnie Montrose fond\u00f2 i Gamma nel 1979. La formazione originale era composta dal cantante scozzese Davey Pattison, il batterista Skip Gilette assieme agli ex membri dei Montrose Alan Fitzgerald (basso) e Jim Alciver (tastiere). Quello stesso anno la formazione pubblica l'album d'esordio, \"Gamma 1\", prodotto da Ken Scott (The Beatles, Jeff Beck, Pink Floyd) per la Elektra Records. Poco dopo la sezione ritmica vide un cambio radicale con la dipartita di Gilette e Fitzgerald sostituiti rispettivamente dall'ex batterista dei Montrose Denny Carmassi e dal bassista Glenn Letsch.\nNel 1980 segue il secondo capitolo del gruppo, intitolato semplicemente \"Gamma 2\", che permise tour negli Stati Uniti e in Europa. Fitzgerald in seguito divenne tastierista dei Night Ranger nel 1982. Un ulteriore cambio di formazione vedeva Alcivar abbandonare la formazione nel 1981, rimpiazzato da Mitchell Froom. Il terzo album, \"Gamma 3\", trascinato dai singoli \"\"No Destination\" e soprattutto \"Right the First Time\"\", esplor\u00f2 territori pi\u00f9 melodici con le tastiere in risalto. Queste nuove direzioni non furono unanimi, e appena il disco entr\u00f2 nelle classifiche americane, Carmassi abbandon\u00f2 il gruppo per raggiungere gli Heart. Venne previsto un tour di supporto ai Foreigner in Europa, ma il leader fece presagire lo scioglimento: Montrose decise di abbandonare tutto improvvisamente nel bel mezzo del tour, dalla band all'etichetta discografica. Questa scelta venne provocata dalle seccanti pressioni da parte della loro etichetta, che insisteva per ci\u00f2 che pubblicassero una hit.\nIl musicista rimase in contatto con Froom ma l'eventuale progetto sfum\u00f2 ed il chitarrista si dedic\u00f2 all'attivit\u00e0 di produttore di gruppi emergenti, tra cui Tesla, Lion, Night Ranger e Heathen. Pattison entr\u00f2 a far parte della live band di Robin Trower nel 1987. Quello stesso anno venne anche annunciata le riunione dei Montrose, che con una formazione completamente rivoluzionata, diede alle stampe un nuovo album dal titolo di \"Mean\". Carmassi, dopo l'esperienza negli Heart e in diversi altri gruppi, riemerse negli anni 90 come con il superprogetto Coverdale/Page, fondato dal cantante David Coverdale (ex Deep Purple, Whitesnake), e Jimmy Page (ex Led Zeppelin) con cui pubblic\u00f2 un album omonimo nel 1993.\nNel 1992 venne pubblicata una raccolta dei Gamma col titolo di \"The Best of Gamma\", contenente materiale dei tre dischi pubblicati. L'album includeva 5 tracce dal primo disco, 4 dal secondo e 7 da \"Gamma III\". Montrose riform\u00f2 i Gamma nel 2000 con Pattison, Letsch e Carmassi. Dietro le tastiere subentr\u00f2 l'ex membro degli Impellitteri Ed Roth. Questa formazione incise il quarto e ultimo capitolo, \"Gamma 4\".\nIl tastierista Ed Roth nel 2001 suon\u00f2 come turnista nei Burning Rain, gruppo fondato dal chitarrista dei Whitesnake Doug Aldrich (ex Lion, Hurricane, House of Lords, Bad Moon Rising e Dio). Curiosamente i Burning Rain furono proprio la band in cui militava il futuro cantante dei Montrose, Keith St.John, in occasione della loro nuova riunione dal 2002. Dal 2004 Pattison annunci\u00f2 la partecipazione ad un progetto parallelo assieme al chitarrista tedesco Michael Schenker (Scorpions, UFO, M.S.G.). La coppia, accreditata come Schenker/Pattison pubblic\u00f2 quello stesso anno il disco \"The Endless Jam\", album contenente cover di artisti anni 70 (tra cui curiosamente una reinterpretazione dei Montrose). Pattison annunci\u00f2 anche la formazione di un supergruppo in stile rock anni 70 chiamato \"Let it Rock\" nel gennaio del 2007, composto dal vocalist/chitarrista Kevin Russell, dei 707, il bassista Tom Miller, proveniente dalle band di Greg Allman e Eddie Money, e il batterista Andy Doerschuk, membro della band di Rick Derringer e Steppenwolf."}
{"id": "2474301", "revid": "365538", "url": "https://it.wikipedia.org/wiki?curid=2474301", "title": "Sears Tower", "text": ""}
{"id": "2474303", "revid": "161797", "url": "https://it.wikipedia.org/wiki?curid=2474303", "title": "Chiesa rumena unita con Roma, greco cattolica", "text": ""}
{"id": "2474304", "revid": "287204", "url": "https://it.wikipedia.org/wiki?curid=2474304", "title": "Equazioni differenziali a variabili separabili", "text": ""}
{"id": "2474313", "revid": "88812", "url": "https://it.wikipedia.org/wiki?curid=2474313", "title": "Hans Joachim Gehrke", "text": ""}
{"id": "2474314", "revid": "539155", "url": "https://it.wikipedia.org/wiki?curid=2474314", "title": "Christian B\u00e9rard", "text": "B\u00e9rard ed il suo compagno Boris Kochno, che fu segretario di Djagilev, fondatore dei Balletti russi e cofond\u00f2 i \"Ballets des Champs-Elys\u00e9es\", furono una delle coppie apertamente omosessuali pi\u00f9 prominenti nel teatro francese negli anni trenta e quaranta.\nBiografia.\nNacque a Parigi, figlio di un architetto, studi\u00f2 dapprima al Lyc\u00e9e Janson de Sailly e successivamente, nel 1920, entr\u00f2 nell'Acad\u00e9mie Ranson, dove ricevette le influenze delle tendenze coloristiche di \u00c9douard Vuillard e delle abilit\u00e0 grafiche di Maurice Denis. \nNel periodo che intercorse fra le due guerre si avvicin\u00f2 agli ambienti letterari e teatrali pronto a seguire e a proporre mode e idee. Esord\u00ec con la sua prima esposizione nel 1925, alla Galleria Pierre. Sin dagli inizi della sua carriera si interess\u00f2 attivamente alle scenografie e ai costumi teatrali, e fiss\u00f2 importanti norme atte allo sviluppo del design artistico teatrale e della moda di quegli anni, al punto che si arriv\u00f2 a parlare di uno \"stile B\u00e9rard\".\nNel 1926 espose alla galleria Eugene Druet e quattro anni dopo frequent\u00f2 il gruppo di artisti \"neo-umanisti\", sostenuto dal critico Waldemar George, comprendente i fratelli Berman, Pavel Tchelitchew, Kristians Tonny e Giuseppe Floch.\nLavor\u00f2 anche con George Balanchine, insieme a lui e a Karinska, collabor\u00f2 alla messa in scena della prima del balletto \"Cotillon\", su musica di Emmanuel Chabrier, ideato per il Ballet Russe de Monte Carlo. \nB\u00e9rard lavor\u00f2 a lungo, come illustratore, per Coco Chanel, Elsa Schiaparelli, e Nina Ricci. Il suo eclettismo lo port\u00f2 ad oscillare da un settore a un altro e uno dei suoi lavori pi\u00f9 riusciti fu la collaborazione artistica con Jean Cocteau nel film del 1946 intitolato \"La bella e la bestia\". Assieme a Jean Cocteau e a Louis Jouvet realizz\u00f2 \"La Machine infernale\" (1934), \"L'\u00c9cole des femmes\" (1935), oltre che \"La Folle de Chaillot\" di Jean Giraudoux (1945), \"Les Bonnes\" di Jean Genet (1947) e \"Dom Juan\" di Moli\u00e8re (1948).\nDopo aver lavorato occasionalmente con Vogue, nel 1935 inizi\u00f2 un fedele rapporto di lavoro con questa rivista, che continu\u00f2 fino al Natale 1948, poco prima della sua morte; celebri furono le sue illustrazioni inserite nell'edizione francese di Vogue, pubblicata subito dopo la liberazione. Collabor\u00f2 anche con la rivista Harper's Bazaar,per la quale produsse illustrazioni. \nPoco incline alle correnti di avanguardia e innovative, ader\u00ec al neo-romanticismo figurativo, con l'esplicito intento di riportare le arti ad una dimensione umana, che qualche critico consider\u00f2 l'indizio pi\u00f9 di una aridit\u00e0 creativa che di una originalit\u00e0 espressiva. Dal punto di vista pittorico si mise in evidenza come ritrattista della Parigi colta e mondana.\nMor\u00ec all'improvviso per un infarto all'et\u00e0 di 47 anni presso il \"Th\u00e9\u00e0tre Marigny\" durante le fasi di preparazione dell'allestimento dell'opera teatrale \"Fourberies de Scapin\".\nA lui \u00e8 dedicato lo \"Stabat mater\" del suo intimo amico e compositore Francis Poulenc."}
{"id": "2474318", "revid": "767487", "url": "https://it.wikipedia.org/wiki?curid=2474318", "title": "Wac\u0142aw Berent", "text": "Biografia.\nBerent nacque a Varsavia in una famiglia borghese, figlio di Karol e di Wac\u0142awy Pauliny Dejkie.\nFrequent\u00f2 dapprima il ginnasio Wojciech Gorski a Varsavia e successivamente l'Universit\u00e0 di Zurigo dove si laure\u00f2 in biologia, prima di intraprendere una serie di viaggi europei, che lo condurranno in Francia, in Germania e in Italia. Era un poliglotta, dato che conosceva bene il russo, il tedesco, il francese, l'italiano, l'inglese e il latino.\nNel 1929 rientr\u00f2 a Varsavia per fondare una rivista letteraria prestigiosa denominata \"Pami\u0119tniki Literackie\".\nIl suo esordio come scrittore avvenne nel 1894 con la novella intitolata \"Il maestro\", ma gi\u00e0 l'anno seguente con il romanzo \"Il Professionista\" pubblic\u00f2 un lavoro di maggiore approfondimento, che conteneva i caratteri fondamentali della sua letteratura: impegno culturale, politico e sociale.\nL'argomento basilare del libro fu una tematica notevolmente dibattuta fra gli intellettuali in quegli anni, ossia la divergenza presente fra le premesse ideologiche del positivismo e la loro difficolt\u00e0 a concretizzarsi nella pratica.\nLa celebrit\u00e0 dello scrittore per\u00f2 fu legata anche ad un altro genere di lavori, eseguiti e stampati nel periodo post-romantico proposto e diffuso da un gruppo di artisti denominato \"La Giovane Polonia\".\nIl romanzo \"Pr\u00f3chno\" (\"Marciume\") uscito nel 1903, descrisse lo stile di vita degli artisti aderenti al decadentismo sostenendo la tesi della loro scarsa vena creativa.\nIn \"Ozimina\" (\"Semente d'autunno\") del 1911, l'autore indag\u00f2 sulle qualit\u00e0 della classe politica polacca, definendola non idonea per il programma ambizioso di liberazione dall'asservimento dalle potenze straniere.\nNel 1918, una volta ottenuta l'indipendenza politica, l'autore cambi\u00f2 tematiche e genere scrivendo e pubblicando \"\u017bywe kamienie\" (\"Pietre vive\"), poema in prosa ambientato nel Medioevo, nel quale rievoc\u00f2 le atmosfere suggestive ispirate dagli usi, costumi, ideali ed esempi di vita di preti, giocolieri e artisti dell'epoca, contrapponendoli ai rischi del degrado dell'era industriale contemporanea.\nNel periodo tra le due guerre, lo scrittore si concentr\u00f2 soprattutto sulle traduzioni di opere letterarie internazionali, tra le quali menzioniamo quelle di Ibsen, di Johann Wolfgang von Goethe, di Charles Kingsley, di Stendhal e di Romain Rolland. \nDopo un lungo periodo di inattivit\u00e0, nel 1934, Berent present\u00f2 al pubblico il suo nuovo libro \"Nurt\" (\"La corrente\"), nel quale ripercorse un excursus storico-politico della Polonia a cavallo fra i due ultimi secoli."}
{"id": "2474322", "revid": "767487", "url": "https://it.wikipedia.org/wiki?curid=2474322", "title": "Jean Bertaut", "text": "Biografia.\nProveniva da una famiglia borghese di origine normanna di buone tradizioni culturali. Il padre professore inculc\u00f2 in Bertaut la passione per le lettere, per la filosofia e per la matematica.\nRiusc\u00ec ad effettuare una brillante carriera a corte non solo nel ruolo di poeta, ma anche in quello di disegnatore, di musicista, di librettista dei balletti di corte oltre che di precettore del conte d'Angoul\u00eame, figlio legittimo di Carlo IX di Francia, segretario di gabinetto. \nI suoi servigi gli valsero alti riconoscimenti ecclesiastici quali la nomina a cardinale di Bourbon, la direzione dell'abbazia de Bourguei e nel 1605 la nomina di vescovo di S\u00e9es, e trascorse gli ultimi anni della sua vita segnalandosi per una sincera devozione che fren\u00f2 la sua produzione letteraria.\nDopo il matrimonio del re con Maria de' Medici, venne nominato consigliere della regina e fu il padrino di battesimo dei figli.\nPartecip\u00f2 alla conversione di Enrico IV al cattolicesimo e alla morte di quest'ultimo compose una orazione funebre.\nTra le sue opere si annoverano: il \"Recuiel de quelques vers amoureux\" (1602), che raccoglie le sue liriche giovanili; le \"Oeuvres po\u00e9tiques\" (1620), contenenti anche un lungo poema intitolato \"Le Timandre\"; i \"Sermons\" (1613), influenzati dalla produzione di S.Francesco di Sales.Le opere di Bertaut sono raccolte nelle \"Oeuvres compl\u00e8tes\" (1620).\nGli ispiratori di Bertaut furono Ronsard e Desportes da cui colse a piene mani sia il petrarchismo sia la passione per la letteratura italiana.\nScrisse liriche d'amore e di argomento sacro, che per lo stile e l'armonia, rappresentarono un'evoluzione della poesia francese e sembrano anticipare Malherbe.\nI suoi versi si caratterizzarono per una notevole sensibilit\u00e0 poetica, tendente al malinconico ed a una forte manifestazione della commozione e dei sentimenti."}
{"id": "2474325", "revid": "7", "url": "https://it.wikipedia.org/wiki?curid=2474325", "title": "Gerry &amp; The Pacemakers", "text": ""}
{"id": "2474326", "revid": "3831", "url": "https://it.wikipedia.org/wiki?curid=2474326", "title": "Chladni", "text": ""}
{"id": "2474330", "revid": "282094", "url": "https://it.wikipedia.org/wiki?curid=2474330", "title": "Trapeziti", "text": ""}
{"id": "2474332", "revid": "2139485", "url": "https://it.wikipedia.org/wiki?curid=2474332", "title": "Sabbie bituminose", "text": "Le sabbie bituminose sono rocce sedimentarie, con matrice terrigena formata da sabbia e argilla, le cui porosit\u00e0 sono riempite da acqua e bitume. Dalle sabbie bituminose si estrae un bitume simile al petrolio che pu\u00f2 essere convertito in petrolio grezzo sintetico o raffinato direttamente in raffineria per ottenere i derivati del petrolio. Il bitume dalle sabbie viene estratto tramite miniere superficiali o tramite pozzi, utilizzando delle tecniche di recupero che sfruttano vapore o solventi per ridurne la viscosit\u00e0. Mediamente il bitume contiene l'83,2% di carbonio, il 10,4% d'idrogeno, lo 0,94% d'ossigeno, lo 0,36% d'azoto e il 4,8% di zolfo.\nRiserve.\nLe sabbie bituminose possono rappresentare i due terzi delle riserve mondiali di petrolio con almeno 1,7 Terabarili in Canada e 235 Gigabarili in Venezuela.\nRipartizione.\nLe riserve sono fortemente concentrate in due province geologiche.\nAlberta.\nI principali giacimenti si trovano nel nord dell'Alberta. A ovest nella regione di Rivi\u00e8re-la-Paix (Peace River), a sud, Cold Lake e a nord, vicino al fiume Athabasca, pi\u00f9 precisamente presso Fort McMurray. Circa venti aziende estraggono le sabbie bituminose Alberta, le due pi\u00f9 importanti sono: Syncrude e Suncor. \nVenezuela.\nLa seconda regione si trova in Venezuela, nella \"cintura\" dell'Orinoco ed \u00e8 il pi\u00f9 grande accumulo di idrocarburi al mondo, contenente pi\u00f9 o meno la stessa quantit\u00e0 del giacimento canadese. Il bitume venezuelano \u00e8 altrettanto denso di quello canadese, pi\u00f9 liquido, cos\u00ec che spesso non \u00e8 classificato come sabbia bituminosa, ma come petrolio extra-pesante.\nAltri giacimenti.\nLe riserve esistenti in altri paesi del mondo sono molto pi\u00f9 piccole. Ne esistono giacimenti in Siberia Orientale, nella regione dell'Olen\u00ebk, ma non sono disponibili informazioni rilevanti. Sono situate in clima artico e in luoghi sperduti, cosa che ne rende al momento difficile lo sfruttamento. La Russia possiede altri depositi nella regione Volga-Urali (Tatarstan e regioni vicine), pi\u00f9 piccole di quelle dell'Olenek.\nAltri piccoli giacimenti si trovano in una cinquantina di paesi.\nImpatto ambientale.\nL'estrazione ha un impatto molto pesante sull'ecosistema. In Alberta questa forma di estrazione ha distrutto completamente, a causa delle miniere a cielo aperto, la foresta boreale e ha delle conseguenze dirette sull'aria. Centinaia di km\u00b2 di territorio sono devastati.\nInoltre, l'estrazione consuma molta pi\u00f9 energia delle tradizionali, per cui le emissioni di gas serra associate alla sua estrazione risultano maggiori del 23% rispetto al petrolio convenzionale."}
{"id": "2474334", "revid": "33528", "url": "https://it.wikipedia.org/wiki?curid=2474334", "title": "Sabbia bituminosa", "text": ""}
{"id": "2474335", "revid": "767487", "url": "https://it.wikipedia.org/wiki?curid=2474335", "title": "Playing God (film)", "text": "Playing God \u00e8 un film del 1997 diretto da Andy Wilson, con David Duchovny, Timothy Hutton, Angelina Jolie e Michael Massee.\nTrama.\nIl dottor Eugene Sands \u00e8 un chirurgo che si \u00e8 visto revocare la licenza per praticare la sua professione a causa della sua propensione per le droghe. Una notte, in un bar, Sands pratica un intervento di fortuna su un tizio colpito durante una sparatoria. Quella stessa notte fa uso delle sostanze che l hanno fatto radiare dall\u2019ordine, e che non ha mai smesso di usare per il senso di colpa, e si addormenta. Viene prelevato dalle guardie di Raymond Blossom che lo invita ad uscire con lui per sdebitarsi di aver salvato il suo amico.\nInsieme a due russi in affari con Blossom e a Claire vanno a vedere una partita di basket, dove vengono spiati dall\u2019agente Cage dell\u2019FBI, e al locale degli stranieri dove Blossom e Vladimir hanno un litigio in quanto il primo vuole escludere i russi dai loro traffici in favore dei cinesi. Per ritorsione Vladimir, su ordine del suo capo Dimitri svaligia un deposito di Blossom ma viene catturato e gravemente ferito.\nUna limousine preleva Sands e lo trasporta a Malib\u00f9, nella villa di Raymond e della sua provocante amante Claire, dove gli viene proposto di tornare a operare per loro per salvare la vita a Vladimir che giace tra la vita e la morte. Sands accetta, ma Vladimir una volta ristabilito viene ucciso da Blossom dopo avergli estorto il deposito dove \u00e8 nascosta la merce che gli \u00e8 stata rubata all\u2019insaputa del chirurgo.\nViene mandato giorni dopo a curare un ragazzo che risulta per\u00f2 morto da diverse ore e, spaventato dall\u2019amico di questo che gli punta la pistola e lo minaccia decide di smettere e di scappare ma riceve la visita dell\u2019agente FBI che lo ricatta per aiutarlo a incastrare Blossom e il cinese con cui vuole fare affari. Sands scopre cos\u00ed che c \u00e8 un infiltrato del FBI nel giro di Blossom.\nNel frattempo Dimitri in persona si reca a casa di Blossom e spara ai collaboratori pi\u00f9 stretti di questi ma viene ucciso prima che possa dare il colpo di grazia a Claire che viene salvata in tempo e portata via con uno stratagemma da Eugene dopo aver scoperto che era lei l infiltrata dell'FBI nel gruppo di Raymond.\nI due fuggono nella casa al mare della famiglia dell'ex chirurgo dove lo stesso inizia la disintossicazione. L agente Cage prima di essere aggiornato sulla situazione dei due fa un accordo con Blossom in cui ottiene di incastrare il cinese con cui il criminale voleveva sostituire i russi in cambio di Claire, anche se morta. Sands viene quindi portato in una localit\u00e0 sicura protetto da due agenti e Claire torna ancora sotto copertura da Raymond, per andare insieme a incastrare il boss cinese.\nSuccessivamente i due ragazzi da cui era stato mandato Sands prima di voler scappare fanno irruzione per ucciderlo su mandato di Blossom ma Eugene riesce a scappare e a raggiungere il luogo dell'incontro tra i due boss dove la trappola salta per una soffiata al cinese e Raymond \u00e9 costretto a darsi alla fuga con ostaggio Claire inseguito da Eugene e a sua volta dall'agente Cage.\nL'ex chirurgo riesce a liberare Claire ma prima di scappare si ferma a prestare soccorso a Blossom rimasto coinvolto in un incidente nel tentativo di recuperare la posta e gravemente ferito. Il film finisce con la voce di Eugene che racconta cosa \u00e9 accaduto dopo: Raymond Blossom \u00e9 sopravvissuto e finito in carcere e a lui forse restituiranno la licenza medica."}
{"id": "2474337", "revid": "1305772", "url": "https://it.wikipedia.org/wiki?curid=2474337", "title": "Cold Lake", "text": "Il termine Cold Lake si pu\u00f2 riferire a:"}
{"id": "2474341", "revid": "110157", "url": "https://it.wikipedia.org/wiki?curid=2474341", "title": "Rumayla", "text": "Rumayla () \u00e8 un giacimento petrolifero a cavallo del Kuwait e del sud dell'Iraq. La disputa tra Iraq e Kuwait sull'esistenza di canali di estrazione obliqui scavati dai kuwaitiani per attingere illegalmente il giacimento iracheno fu una delle ragioni che portarono alla Guerra del golfo.\nQuesto enorme giacimento fu scoperto dalla compagnia brasiliana Petrobras negli anni settanta. Saddam Hussein lo nazionalizz\u00f2 e da allora il giacimento \u00e8 sotto il controllo congiunto iracheno e kuwaitiano.\nSi stima che contenga il 15% delle riserve irachene di petrolio. Nel giugno 2009 British Petroleum (BP) e China National Petroleum Corporation (CNPC) hanno vinto un contratto ventennale per lo sfruttamento del giacimento."}
{"id": "2474347", "revid": "56620", "url": "https://it.wikipedia.org/wiki?curid=2474347", "title": "Gomma (materiale)", "text": ""}
{"id": "2474350", "revid": "124581046", "url": "https://it.wikipedia.org/wiki?curid=2474350", "title": "Anya Corazon", "text": "Anya Corazon \u00e8 un personaggio immaginario dei fumetti, creato da Fiona Kai Avery (testi) e Mark Brooks (disegni), pubblicato negli Stati Uniti d'America dalla Marvel Comics. La sua prima apparizione avviene in \"Amazing Fantasy\" (vol. 2 ) n. 1, nell'agosto 2004.\nBiografia del personaggio.\nA\u00f1a Sofia Corazon \u00e8 una studentessa liceale newyorkese di origine messicana. Una sera assiste a un conflitto a fuoco tra organizzazioni criminali nel quale resta ferita mortalmente ma viene salvata grazie all'intervento di Miguel, membro di una delle due organizzazioni, la \"Societ\u00e0 del Ragno\", nonch\u00e9 stregone, che le trasferisce parte delle sue energie donandole anche una forza e un'agilit\u00e0 super-umane, facendosi tramite di un'entit\u00e0 chiamata il Cacciatore, che le fornir\u00e0 una esoscheletro da combattimento.\nSentendosi in debito con la \"Societ\u00e0 del Ragno\", la cui copertura \u00e8 data dalla WebCorps una societ\u00e0 fondata da Ezekiel Sims, Anya, la cui madre faceva parte della societ\u00e0, inizia a collaborare. Si confeziona cos\u00ec un costume da supereroina, utilizzando il nome in codice di Arana.\nMa anche l'altra organizzazione, la \"Sorellanza della Vespa\", aveva reclutato un nuovo agente, Amun, che frequenta lo stesso liceo di Anya, di cui scopre presto l'identit\u00e0 segreta. Amun, minaccia Arana di attaccare la sua famiglia se avesse continuato a collaborare con la Societ\u00e0 del Ragno ma, dopo un incontro con Spider-Man, Anya decide di continuare lo stesso la sua carriera di eroina e, nello scontro con Amun, riesce a sconfiggerlo. Scopre poi di essere in possesso dello \u201c\"spirito del cacciatore\"\u201d.\nLa tregua\nIn seguito Amun chiede una tregua ad Anya, poich\u00e9 la \"Sorellanza della Vespa\" ha assoldato Jade un criminale messicano dotato di poteri mentali, probabilmente responsabile della morte del padre del ragazzo e della madre di Anya. Quest'ultima corre ad affrontare Jade, ma viene fermata da Miguel mentre il criminale riesce a dileguarsi con l'aiuto della Sorellanza. Poco dopo Miguel e Anya riescono a rintracciare Jade, che finisce apparentemente ucciso nel tentativo di fuga. Anya alla fine scopre che Jade non \u00e8 il responsabile della morte della madre, e, nel corso della battaglia finale contro la Sorellanza, riesce a sconfiggere il cacciatore avversario, ma Miguel perde la vita. Sconvolta da quanto accaduto, Anya decide, da ora in avanti, di agire da sola.\nL'alleanza, la morte, la resurrezione spazio temporale\nMa ben presto dovette allearsi con altri eroi per formare la \"Lega dei Perdenti\", allo scopo di sconfiggere \"Chronok\", un criminale proveniente dal futuro con l'intenzione di conquistare il mondo. Nel corso della battaglia Arana viene uccisa, ma i suoi compagni riescono a recarsi nel futuro, riuscendo, non solo a impedire a Chronok di uccidere tutti i supereroi del presente, ma anche a riportare in vita Anya.\nL'incontro con Ms. Marvel e Wonder Man\nTempo dopo Anya, ormai indipendente dalla sua famiglia, nel corso di una rapina alla tavola calda dove lavora, incontra Ms. Marvel e Wonder Man, due rappresentanti del Governo degli Stati Uniti che la stavano cercando per convincerla a firmare l'Atto di Registrazione dei super-umani. Anya \u00e8 cos\u00ec costretta a rivelare la propria identit\u00e0 alla sua famiglia. Viene successivamente addestrata nell'uso dei suoi poteri direttamente da Carol Danvers che Anya inizia a considerare quasi come una madre. In seguito partecipa alla cattura della fuggiasca Arachne e a uno scontro con il \"Robot dell'Apocalisse\" dove rimarr\u00e0 ferita gravemente. Il padre di Anya chieder\u00e0 un'ingiunzione che impedisca a Miss Marvel, sotto la cui tutela era stata posta Arana, di avvicinarsi alla ragazza; ma le due eroine lavoreranno comunque insieme per aiutare Arachne a ritrovare la figlia scomparsa.\nIl Burattinaio\nSuccessivamente Arana \u00e8 stata catturata dal Burattinaio che l'ha trasformata in una delle sue marionette viventi, ma, grazie all'intervento di Ms. Marvel, riesce a liberarsi del controllo mentale del criminale, ed in seguito, assieme alla sua istruttrice, ha affrontato e sconfitto l'alieno Cru e dei membri della razza della \"Covata\". Durante la Tetra Caccia all'Uomo Ragno, Anya viene coinvolta e catturata dalla famiglia Kraven insieme ad Arachne e Madame Web. Quando l'Uomo Ragno sconfigge Kraven, Arachne diventa la nuova Madame Web e passa il costume ad Anya, questa inizia ad essere chiamata Spider Girl.\nPoteri e abilit\u00e0.\nArana possiede una forza super-umana: ha la capacit\u00e0 di scalare i muri e compiere degli enormi balzi. Questi poteri sono amplificati dall'esocheletro che lei stessa pu\u00f2 richiamare, e la cui resistenza la protegge dagli impatti e dalle armi da fuoco. Inoltre Arana possiede lo \u201cspirito del cacciatore\u201d che la trasforma in una formidabile guerriera."}
{"id": "2474351", "revid": "31886", "url": "https://it.wikipedia.org/wiki?curid=2474351", "title": "Bonito Oriental", "text": "Bonito Oriental \u00e8 un comune dell'Honduras facente parte del dipartimento di Col\u00f3n.\nIl comune \u00e8 stato istituito il 28 aprile 1987."}
{"id": "2474356", "revid": "1543377", "url": "https://it.wikipedia.org/wiki?curid=2474356", "title": "Iriona", "text": "Iriona \u00e8 un comune dell'Honduras facente parte del dipartimento di Col\u00f3n.\nIl comune \u00e8 stato istituito nel 1892 con parte del territorio del comune di Trujillo."}
{"id": "2474357", "revid": "2146602", "url": "https://it.wikipedia.org/wiki?curid=2474357", "title": "Jim Beach", "text": "Biografia.\nLavora con il gruppo dei Queen dal 1978, dopo che egli stesso aveva difeso il gruppo in qualit\u00e0 di avvocato. Produttore anche di film e di programmi televisivi, dimora attualmente in Svizzera, a Montreux e ha un figlio, Ol Beach, che suona come tastierista nel complesso dei Wire Daisies. Jim, insieme all'ex-componente dei Blur Dave Rowntree, fu il fondatore dell'etichetta musicale Transistor Project."}
{"id": "2474360", "revid": "226458", "url": "https://it.wikipedia.org/wiki?curid=2474360", "title": "Lim\u00f3n (Honduras)", "text": "Lim\u00f3n \u00e8 un comune dell'Honduras facente parte del dipartimento di Col\u00f3n."}
{"id": "2474364", "revid": "226458", "url": "https://it.wikipedia.org/wiki?curid=2474364", "title": "Sab\u00e1", "text": "Sab\u00e1 \u00e8 un comune dell'Honduras facente parte del dipartimento di Col\u00f3n."}
{"id": "2474367", "revid": "767487", "url": "https://it.wikipedia.org/wiki?curid=2474367", "title": "Cratere Stickney", "text": "Stickney \u00e8 il maggiore fra i crateri d'impatto presenti sulla superficie di Fobos, il satellite pi\u00f9 interno di Marte. Il cratere, posto a cavallo dell'equatore del satellite, si estende tra i 20\u00b0S e i 22\u00b0N di latitudine e tra i 28\u00b0W e i 70\u00b0W di longitudine, con un diametro di circa 9 km.\nFrutto di un devastante impatto, si \u00e8 ritenuto per lungo tempo che le striature e le catene di crateri che da esso dipartono fossero un effetto collaterale del materiale rilasciato al momento della sua nascita. Tuttavia il confronto tra le foto delle missioni Mariner 9, Viking 1 e Phobos 2 mostra che le striature sono in aumento e devono pertanto avere una diversa origine.\nIl cratere \u00e8 stato battezzato dall'Unione Astronomica Internazionale in onore della matematica Angeline Stickney, moglie di Asaph Hall, scopritore di Fobos. La leggenda vuole che avesse proibito al marito di rientrare in casa finch\u00e9 non avesse scoperto il satellite cui stava dando la caccia.\nAl suo interno si nota un altro cratere pi\u00f9 recente, a cui \u00e8 stato assegnato il nome Limtoc."}
{"id": "2474369", "revid": "406204", "url": "https://it.wikipedia.org/wiki?curid=2474369", "title": "Garcilaso de la Vega el Inca", "text": ""}
{"id": "2474370", "revid": "1442080", "url": "https://it.wikipedia.org/wiki?curid=2474370", "title": "ECM Prague Open 2009 - Singolare", "text": "Il singolare dell'ECM Prague Open 2009 \u00e8 stato un torneo di tennis facente parte del WTA Tour 2009.\nVera Zvonar\u00ebva era la detentrice del titolo, ma non ha partecipato per infortunio.\nSybille Bammer ha battuto in finale 7-6(4), 6-2 Francesca Schiavone."}
{"id": "2474372", "revid": "1924342", "url": "https://it.wikipedia.org/wiki?curid=2474372", "title": "Luka Bogdanovi\u0107", "text": ""}
{"id": "2474373", "revid": "1305772", "url": "https://it.wikipedia.org/wiki?curid=2474373", "title": "Renzo Zagnoni", "text": "Biografia.\nNasce il 26 luglio del 1953 a Cascina in provincia di Pisa e, dopo aver frequentato il liceo scientifico di Porretta Terme, si laurea alla facolt\u00e0 di lettere e filosofia dell'universit\u00e0 degli studi di Bologna nel 1977. Nel 1981 si diploma in archivistica, paleografia e diplomatica, dopo aver frequentato la scuola presso l'Archivio di Stato di Bologna. Nel frattempo, appena laureato, inizia la professione di docente; nel settembre del 1985 vince, tramite concorso ordinario, la cattedra di italiano e storia, che ha mantenuto fino al 2016 presso l'attuale istituto tecnico di istruzione superiore \"Montessori-Da Vinci\" di Porretta Terme.\nStorico.\nA met\u00e0 degli anni settanta si appassiona alla storia e alle tradizioni della montagna bolognese e pistoiese e nel 1975 fonda con Maurizio Pozzi l'associazione \"Gruppo di studi alta valle del Reno\", che pubblica il semestrale \"Nueter - noialtri\", organizza convegni e conferenze e stampa numerosi volumi di storia locale.\nNel 1978 promuove, assieme a Giuseppe Fanti, la fondazione della locale sottosezione poi sezione del Club Alpino Italiano.\nIl suo interesse si rivolge alla complessa situazione ed ai problemi tecnici, politici e sociali connessi con i collegamenti viari esistenti e da realizzare all'inizio dell'Ottocento fra Roma, Milano e Venezia. Nel 1985 pubblica la prima edizione del testo \"La ferrovia transappennina - il collegamento nord-sud attraverso la montagna bolognese e pistoiese (1842-1934)\", opera patrocinata dal ministero dei trasporti, che documentazione proveniente da raccolte private, riproduzioni fotografiche di documenti, progetti, mappe di avanzamento lavori, atti ufficiali dei regnanti, ecc., depositati per lo pi\u00f9 negli archivi di stato di Bologna, Firenze, Modena, Parma, Roma, nell'Archivio segreto vaticano, nell'Archivio delle Ferrovie dello Stato (4\u00ba reparto, esercizio lavori di Bologna) e varia documentazione conservata nelle biblioteche comunali di Firenze, Prato, Pistoia, Lucca e Bologna, per lo pi\u00f9 di difficile consultazione da parte degli studiosi. Al termine dell'opera vi sono 9 pagine di postfazione a firma di un dirigente delle Ferrovie dello Stato di Bologna dedicate al problema del rimodernamento degli impianti tecnologici della ferrovia Porrettana.\nNel 1991 incontra la professoressa Gina Fasoli, allora presidente della deputazione di storia patria e si dedica allo studio della storia medievale. Nel 2004 pubblica come frutto delle sue ricerche sull'argomento il volume \"Il Medioevo nella montagna tosco-bolognese\".\nAppassionato studioso della \"Divina Commedia\", negli ultimi anni partecipa come lettore o commentatore del celebre poema dantesco.\nImpegno civico.\nIl 15 ottobre 2014, in sostegno al consigliere del Partito Democratico di Porretta Simone Contro, indice una giornata di sciopero della fame, per contrastare i tagli alla sanit\u00e0 attuati dal Ministero della Salute nei confronti delle comunit\u00e0 dell'Appennino Emiliano."}
{"id": "2474374", "revid": "287204", "url": "https://it.wikipedia.org/wiki?curid=2474374", "title": "Luka Bogdanovic", "text": ""}
{"id": "2474376", "revid": "1543377", "url": "https://it.wikipedia.org/wiki?curid=2474376", "title": "Francesco Xanto Avelli", "text": "Francesco Xanto (Santo) Avelli da Rovigo, detto Santino, \u00e8 stato uno dei pi\u00f9 importanti ceramisti del Rinascimento italiano. Colto umanista, fu poeta alla corte di Francesco Maria I della Rovere, duca di Urbino. Celebre la collaborazione con Mastro Giorgio Andreoli da Gubbio a cui demandava l'abbellimento delle sue maioliche con il lustro, di cui Mastro Giorgio rimane l'insuperato artefice.\nBiografia.\nNon abbiamo documenti che attestino la data di nascita di Xanto Avelli. Certamente la giovinezza la trascorse a Rovigo e inizi\u00f2 in tenera et\u00e0 a cimentarsi nelle botteghe dei \"bochaleri\" veneti. Presto dovette rimanere sensibile al fascino che proveniva dai racconti dei maestri ceramici che transitavano a Ferrara, dove pare abbia trascorso qualche anno giovanile prima di passare per una breve esperienza faentina e, si presume anche dalla lettura dei sonetti dedicati a Francesco Maria della Rovere, finalmente raggiungere, qualche anno dopo il 1516, Urbino ricca di fermenti umanistici e resa celebre dal grande Raffaello.\nSi presume che all'inizio del soggiorno in Urbino avesse bottega propria ma gi\u00e0 dal 1530 prese il via la collaborazione con Niccol\u00f2 Pellipario (detto Nicola da Urbino) nella cui bottega preparava, con l'et\u00e0 avanzata di Nicola e a partire dal 1535, i pezzi principali dei servizi (\"credenze\") ordinati a Nicola. Xanto di qualche anno pi\u00f9 giovane di Nicola da Urbino, gi\u00e0 celebrato maestro ceramico in Urbino, condivise con lui le suggestioni della fastosa corte montefeltrina e per entrarvi con tutti gli onori, si ciment\u00f2 con passione nella poesia, offrendo al duca Della Rovere dei sonetti, conservati nel fondo urbinate della biblioteca vaticana, in cui unisce aspetti della cultura del tempo a spunti autobiografici e celebrazioni cortigiane. Calato nella storia a lui contemporanea dipinger\u00e0 sulla maiolica i grandi eventi accaduti sulla scena politica italiana come il sacco di Roma del 1527.\nMagistrale interprete del filone istoriato, Xanto riuscir\u00e0 a trasferire nelle maioliche il gusto del pieno rinascimento conquistando riconoscimenti a corte e committenze prestigiose. La vasta produzione, attestata in oltre 400 opere conosciute, annovera piatti da pompa, e coppe con gli stemmi di celebri famiglie nobili del tempo. Dai Gonzaga di Mantova, ai Pucci, Michiel e i Pesaro. Nel vasto corpus di opere giunte fino a noi, e dalla mancanza di documenti, non risultano opere commissionate dai Della Rovere e questo ha suscitato perplessit\u00e0 negli studiosi: all'ipotesi che il materiale sia andato perduto fa da contraltare quella che vuole Francesco Maria marginalmente interessato alla ceramica per immortalarvi il suo casato e le sue gesta.\nNella sua opera di ceramista Xanto Avelli dimostra di possedere una vasta cultura: pittorica, mediata anche dalle incisioni di Marcantonio Raimondi,Agostino Veneziano e Marco Dente, che avevano avuto il merito di far circolare le opere dei grandi contemporanei, in cui primeggiano le figure di Raffaello, Mantegna e Parmigianino, unitamente ai riferimenti scultorei di epoca classica, e umanistica riscontrabile nei precisi rimandi ai testi letterari di Ovidio, Virgilio, Livio, Pompeo Trogo, Petrarca e Ariosto.\nCome affermano Mallet e altri studiosi Xanto non si limiter\u00e0 a restituire pittoricamente singoli episodi letterari o biblici ma comporr\u00e0 i temi delle sue \"istorie\" riunendo ed elaborando pi\u00f9 racconti, di differenti periodi storici. Nei temi trattati Xanto evidenzia riferimenti erotici, alchemici, astrologici e cosmogonici propri al neoplatonismo; tuttavia la sua apparente restituzione sincretica in un unicum visivo, sembra delineare in realt\u00e0 una personale ricerca del vero che per Charles Robertson, nel notare una concordanza metodologica nei processi visuali mutuati dalle stampe dell'epoca tra, Michelangelo per la cappella Sistina e Xanto per il piatto dipinto con il \"Trionfo di venere\", farebbe dell'Avelli un vero e proprio \"filosofo visivo\".\n\u00c8 incerta la data a cui ascrivere la sua prima esperienza urbinate e conseguentemente il successivo soggiorno a Gubbio. Per Mallet si colloca negli anni prima del 1524, e quella eugubina tra il 1524 e il 1525, mentre per Carola Fiocco e Gabriella Gherardi le rispettive date vanno posposte di due anni. Per un biennio si trasferir\u00e0 presso la bottega di Maestro Giorgio Andreoli e compariranno cos\u00ec le prime opere lustrate, recanti la sola firma di Mastro Giorgio (per il lustro) ma anche attribuite pittoricamente, per coerenza stilistica e formale a Xanto, che fece ritorno ad Urbino prendendovi moglie (dopo il 1525 per Mallet e dopo il 1528 per Fiocco e Gherardi). Unanime il giudizio sull'influenza che ebbe la lunga collaborazione con Mastro Giorgio Andreoli feconda di una continua maturazione stilistica e formale per Xanto.\nLe due studiose, sempre nel convegno del 2007 alla Wallace Collection, affrontando il problema della difficolt\u00e0 di trasportare tra Gubbio e Urbino un materiale cos\u00ec delicato e oltretutto in quantit\u00e0 cospicue, prospettano la possibilit\u00e0 che Mastro Giorgio avesse una bottega nel territorio urbinate, e cos\u00ec si spiegherebbero meglio, dopo il soggiorno eugubino di Xanto, le molteplici successive lustrature apparse nell'opera dell'Avelli.\nInteressante la figura di Giulio da Urbino il maggior discepolo dell'Avelli che ebbe il merito di introdurre l'istoriato a Rimini e Verona. Giulio fu inserito nell'ambiente urbinate da Xanto, che aveva gi\u00e0 conquistato notoriet\u00e0 a fama, e se precedentemente si attribuivano alcune opere istoriate a Xanto Avelli oggi si \u00e8 arrivati alla conclusione che sono di Giulio che in realt\u00e0 ne riproduceva fedelmente lo stile ed il tratto pittorico. Ad un'attenta lettura critica delle opere di Giulio, s'individua infatti il cromatismo caratteristico dell'opera di Xanto; il quale per tutta la sua vita, fino alla data presunta della sua morte (c. 1542), manifester\u00e0 una pi\u00f9 consapevole e complessa visione pittorico compositiva, caratterizzata dalla brillante lucentezza degli smalti e da un ductus fluente, dai ricercati accostamenti cromatici, anche se dopo il 1535 c. apparir\u00e0 pi\u00f9 rapido e meno dedicato ai dettagli.\nOpere.\nMolte le opere nei pi\u00f9 prestigiosi musei e collezioni private del mondo. Fra queste ve ne sono alcune oggetto di studio da oltre un secolo, mentre per recenti disamine sono presenti abstract e schede critiche anche sul web. Nell'elenco che segue vengono menzionate alcune delle opere pi\u00f9 celebri.\nLe firme.\n\u00c8 dal 1530 che si hanno le prime opere firmate da Xanto Avelli in differenti modalit\u00e0: con le iniziali F R (Francesco Rovigiese), F X R e F X A R (Francesco Xanto Rovigiese) e (Francesco Xanto Avelli Rovigiese) o per esteso: Francesco Xanto Avelli da Rovigo.\nUnitamente alla firma sinteticamente descriveva sul recto della maiolica il tema dell'istoria rappresentata, annotando con \u201cfabula\u201d i temi mitologici, \u201chistoria\u201d per quelli pi\u00f9 propriamente storici, \u201cnota\u201d, o \"virt\u00f9\" (come nell'opera qui riprodotta), nei riferimenti etico-morali. A volte completava inscrivendo delle legende (non di rado in rima sintetizzando l'episodio tratto dall'Ariosto o altri autori classici) o cimentandosi in \"stanze\" poetiche a endecasillabi di tratto petrarchesco. Tuttavia il fatto che in alcune opere abbia indifferentemente utilizzato \"fabula\" e \"Historia\" per i temi mitologici e storici, ha suggerito che nelle intenzioni di Xanto vi fosse quella di lasciare alla committenza colta la libert\u00e0 di decidere a quale \"riferimento\" ascriverlo favorendo cos\u00ec l'aprirsi di un \"passe partout\" relazionale attraverso il quale far penetrare i reconditi significati dell'opera."}
{"id": "2474392", "revid": "110157", "url": "https://it.wikipedia.org/wiki?curid=2474392", "title": "Oberon (Dakota del Nord)", "text": "Oberon \u00e8 un centro abitato (\"city\") degli Stati Uniti, situato nella Contea di Benson nello Stato del Dakota del Nord. Nel censimento del 2000 la popolazione era di 318 abitanti. La citt\u00e0 \u00e8 stata fondata nel 1886.\nGeografia fisica.\nSecondo i rilevamenti dell'United States Census Bureau, la localit\u00e0 di Oberon si estende su una superficie di 0,90\u00a0km\u00b2, tutti occupati da terre.\nPopolazione.\nSecondo il censimento del 2000, a Oberon vivevano 81 persone, ed erano presenti 21 gruppi familiari. La densit\u00e0 di popolazione era di 93 ab./km\u00b2. Nel territorio comunale si trovavano 46 unit\u00e0 edificate. Per quanto riguarda la composizione etnica degli abitanti, il 74,07% era bianco, il 22,22% era nativo e il 3,70% apparteneva a pi\u00f9 di una razza.\nPer quanto riguarda la suddivisione della popolazione in fasce d'et\u00e0, il 22,2% era al di sotto dei 18, il 6,2% fra i 18 e i 24, il 19,8% fra i 25 e i 44, il 29,6% fra i 45 e i 64, mentre infine il 22,2% era al di sopra dei 65 anni di et\u00e0. L'et\u00e0 media della popolazione era di 46 anni. Per ogni 100 donne residenti vivevano 84,1 maschi."}
{"id": "2474394", "revid": "108695846", "url": "https://it.wikipedia.org/wiki?curid=2474394", "title": "Kista Science Tower", "text": "La Kista Science Tower \u00e8 un grattacielo situato in \"F\u00e4r\u00f6gatan 33\" a Stoccolma, Svezia. Nel 2003 era l'edificio pi\u00f9 alto della Scandinavia ma \u00e8 stato poi superato dal Turning Torso di Malm\u00f6 nel 2004. La \"Kista Science Tower\" \u00e8 156 metri di altezza con l'antenna."}
{"id": "2474395", "revid": "729019", "url": "https://it.wikipedia.org/wiki?curid=2474395", "title": "Tedlar", "text": "Tedlar \u00e8 il nome commerciale di un film di polivinilfluoruro prodotto dalla DuPont e caratterizzato da alcune propriet\u00e0 chimiche, elettriche e di resistenza meccanica, alle quali si aggiungono buone caratteristiche di barriera ai raggi UV e di resistenza all'invecchiamento atmosferico.\nViene utilizzato insieme ad altri materiali come l'EVA, per la realizzazione di pannelli fotovoltaici.\nPoich\u00e9 \u00e8 resistente alla fiamma, viene usato come film protettivo in aeronautica."}
{"id": "2474406", "revid": "1305772", "url": "https://it.wikipedia.org/wiki?curid=2474406", "title": "Ahmed Nagi", "text": " Blogger, redattore di Akhb\u0101\u00e0 al-Adab, il settimanale letterario di Gamal Ghitani e corrispondente per \"Emirates Today\", nel 2005 ha aperto il blog \"Wasa khayalak\" (\"Allarga la tua immaginazione\").\nBiografia.\n\"Rogers\", pubblicato al Cairo nel 2007 e in Italia nel 2010, \u00e8 il suo primo romanzo e ha suscitato molte polemiche da parte della critica; (pubblicato in Italia da Il Saggiatore) .\nNel 2009 N\u00e0gi ha pubblicato il suo secondo libro \"9 lezioni imparate da Ahmed Make\", un libretto di critica d'arte.\nIl suo blog \"Wasa khaialak\" parla di sociologia, pop art, diritti umani e cultura, sperimentando vari linguaggi per divulgare la letteratura.\nIl 26 giugno 2009 \u00e8 stata presentata, all'High Foundation Festival di Ferrara, la performance di danza \"City Landscapes\" del Collettivo Almagesto ispirata a \"Rogers\".\nIl 20 febbraio 2016, \u00e8 stato condannato da un tribunale del Cairo a due anni di detenzione per oltraggio al pudore, in seguito alla pubblicazione di un capitolo del suo romanzo \"Istikhdam al Hayat\" () sul periodico letterario egiziano Akhbar al Adab.\nIl 16 maggio 2016, PEN onorer\u00e0 Ahmed N\u00e0gi con il PEN/Barbey Freedom to Write Award riconoscendo la sua lotta di fronte alle avversit\u00e0 per il diritto alla libert\u00e0 di espressione."}
{"id": "2474407", "revid": "1772671", "url": "https://it.wikipedia.org/wiki?curid=2474407", "title": "Warwick (disambigua)", "text": ""}
{"id": "2474412", "revid": "767487", "url": "https://it.wikipedia.org/wiki?curid=2474412", "title": "Warwick (Dakota del Nord)", "text": "Warwick \u00e8 un centro abitato (\"city\") degli Stati Uniti, situato nella Contea di Benson nello Stato del Dakota del Nord. Nel censimento del 2000 la popolazione era di 75 abitanti. La citt\u00e0 \u00e8 stata fondata nel 1907.\nGeografia fisica.\nSecondo i rilevamenti dell'United States Census Bureau, la localit\u00e0 di Warwick si estende su una superficie di 2,60\u00a0km\u00b2, dei quali 1,70\u00a0km\u00b2 sono occupati da terre, mentre 0,90\u00a0km\u00b2 dalle acque.\nPopolazione.\nSecondo il censimento del 2000, a Warwick vivevano 75 persone, ed erano presenti 21 gruppi familiari. La densit\u00e0 di popolazione era di 43,7 ab./km\u00b2. Nel territorio comunale si trovavano 47 unit\u00e0 edificate. Per quanto riguarda la composizione etnica degli abitanti, il 57,33% era bianco e il 42,67% era nativo.\nPer quanto riguarda la suddivisione della popolazione in fasce d'et\u00e0, il 26,7% era al di sotto dei 18, il 2,7% fra i 18 e i 24, il 22,7% fra i 25 e i 44, il 32,0% fra i 45 e i 64, mentre infine il 16,0% era al di sopra dei 65 anni di et\u00e0. L'et\u00e0 media della popolazione era di 41 anni. Per ogni 100 donne residenti vivevano 92,3 maschi."}
{"id": "2474414", "revid": "110157", "url": "https://it.wikipedia.org/wiki?curid=2474414", "title": "28 November 1974", "text": "28 November 1974 \u00e8 un EP dell'artista britannico Elton John, distribuito nel 1981 subito dopo il singolo \"Dear God\".\nRegistrato il 28 novembre 1974 (il Giorno del Ringraziamento) nel corso del \"Thanksgiving Concert\", esso comprende i tre brani duettati da Elton e John Lennon, ospite d'onore della serata. I due suonano e cantano \"Whatever Gets You Thru The Night\", \"Lucy in the Sky with Diamonds\" e \"I Saw Her Standing There\" (Lennon introduce quest'ultimo pezzo cos\u00ec: \u00abVoglio ringraziare Elton e i ragazzi per questa serata. Abbiamo provato a pensare ad un numero col quale finire e andarcene, e abbiamo pensato di fare un numero di un mio vecchio fidanzato chiamato Paul. Questa \u00e8 una canzone che non ho mai cantato, \u00e8 un vecchio numero dei Beatles e lo conosciamo appena\u00bb).\nL'EP raggiunse una numero 40 UK e una numero 81 in Australia; in seguito, i tre brani saranno inseriti nella versione rimasterizzata del 1996 dell'album \"Here and There\" (1996).\nTracce.\nTutte le tracce sono state registrate il 28 novembre 1974 al Madison Square Garden (New York).\nIn Italia, la tracklist presentava anche altri brani del concerto:"}
{"id": "2474415", "revid": "466539", "url": "https://it.wikipedia.org/wiki?curid=2474415", "title": "Cronologia della Rivoluzione francese", "text": "Quella che segue \u00e8 la cronologia dei fatti della Rivoluzione francese e delle guerre rivoluzionarie francesi.\nEventi precedenti la Rivoluzione.\n1740\n1756\n1765\n1767\n1769\n1773\n1774\n1775\n1776\n1778\n1780\n1783\n1785\n1786\n1788\nRivoluzione francese.\n1789\n1790\n1791\n1792 (anno I della Repubblica)\n1793\n1794\n1795\n1796\n1797\n1798\n1799\n1800\n1801\n1802"}
{"id": "2474419", "revid": "767487", "url": "https://it.wikipedia.org/wiki?curid=2474419", "title": "York (Dakota del Nord)", "text": "York \u00e8 un centro abitato (\"city\") degli Stati Uniti, situato nella Contea di Benson nello Stato del Dakota del Nord. Nel censimento del 2000 la popolazione era di 26 abitanti. La citt\u00e0 \u00e8 stata fondata nel 1887.\nGeografia fisica.\nSecondo i rilevamenti dell'United States Census Bureau, la localit\u00e0 di York si estende su una superficie di 0,60\u00a0km\u00b2, tutti occupati da terre.\nPopolazione.\nSecondo il censimento del 2000, a York vivevano 26 persone, ed erano presenti 7 gruppi familiari. La densit\u00e0 di popolazione era di 44 ab./km\u00b2. Nel territorio comunale si trovavano 32 unit\u00e0 edificate. Per quanto riguarda la composizione etnica degli abitanti, il 96,15% era bianco e il 3,85% apparteneva a due o pi\u00f9 razze.\nPer quanto riguarda la suddivisione della popolazione in fasce d'et\u00e0, il 26,9% era al di sotto dei 18, il 19,2% fra i 25 e i 44, il 30,8% fra i 45 e i 64, mentre infine il 23,1% era al di sopra dei 65 anni di et\u00e0. L'et\u00e0 media della popolazione era di 48 anni. Per ogni 100 donne residenti vivevano 100,0 maschi."}
{"id": "2474428", "revid": "228587", "url": "https://it.wikipedia.org/wiki?curid=2474428", "title": "Muschio", "text": ""}
{"id": "2474430", "revid": "110157", "url": "https://it.wikipedia.org/wiki?curid=2474430", "title": "Uil (fiume)", "text": "Lo Uil \u00e8 un fiume del Kazakistan occidentale (regione di Aqt\u00f6be, Atyrau e del Kazakistan Occidentale).\nPercorso.\nNasce nella sezione centrale dell'altopiano preuralico, scorrendo nella direzione occidentale e drenandone una parte, entrando successivamente nella depressione caspica dirigendosi poi verso il corso del fiume Ural; \nil fiume, tuttavia, non lo raggiunge, esaurendosi nel piccolo lago \"Aktobe\". I suoi maggiori tributari sono il \"Kiil\" (dalla destra idrografica) e lo \"A\u0161iuil\" (dalla sinistra).Il maggiore centro urbano toccato dal fiume \u00e8 la piccola cittadina omonima.\nPortata.\nNonostante la lunghezza notevole (circa 800\u00a0km), il fiume non ha una portata elevata (anzi, bassissima, quasi nulla) per la zona arida che attraversa; difatti si esaurisce nel lago Aktobe.Lo Uil \u00e8 gelato in media da fine novembre a fine marzo; in primavera manifesta le piene annue, durante le quali la portata pu\u00f2 toccare i 260\u00a0m\u00b3/s."}
{"id": "2474431", "revid": "47767", "url": "https://it.wikipedia.org/wiki?curid=2474431", "title": "Guiscardo", "text": "Origine e diffusione.\nNome anticamente pi\u00f9 usato, oggi rarissimo, la sua diffusione era dovuta principalmente alla fama di Roberto il Guiscardo, duca di Puglia, Calabria e Sicilia. \nRisale probabilmente a un nome normanno, la cui etimologia \u00e8 per\u00f2 incerta; alcune fonti lo fanno derivare da \"w\u00ees\" (\"saggio\", o \"wisa\", \"esperienza\") e \"hard\" (\"forte\", \"valoroso\"), mentre altre riconducono il primo elemento a \"wiska\" (\"scaltrezza\", quindi \"forte e scaltro\"), dando il primo etimo alla forma Guicciardo e considerandola un nome a parte.\nOnomastico.\nIl nome \u00e8 adespota, cio\u00e8 non \u00e8 portato da alcun santo patrono; l'onomastico pu\u00f2 essere festeggiato il 1\u00ba novembre, festa di Ognissanti."}
{"id": "2474435", "revid": "308752", "url": "https://it.wikipedia.org/wiki?curid=2474435", "title": "Campionato BWM M1 Procar", "text": ""}
{"id": "2474443", "revid": "287204", "url": "https://it.wikipedia.org/wiki?curid=2474443", "title": "Allah-u-Abha", "text": ""}
{"id": "2474444", "revid": "25462977", "url": "https://it.wikipedia.org/wiki?curid=2474444", "title": "Campionato Mondiale Production Car", "text": ""}
{"id": "2474449", "revid": "767487", "url": "https://it.wikipedia.org/wiki?curid=2474449", "title": "Anno Domini High Definition", "text": "Anno Domini High Definition \u00e8 il quarto album in studio del gruppo musicale polacca Riverside, pubblicato il 15 giugno 2009 dalla Mystic Production in Polonia e il 6 luglio 2009 dalla Inside Out Music nel resto dell'Europa.\nDescrizione.\nComposto da cinque brani, la copertina \u00e8 stata realizzata da Travis Smith, storico collaboratore del gruppo.\nL'edizione speciale dell'album include anche un DVD filmato durante il concerto tenuto dai Riverside nel dicembre 2008 presso il teatro Paradiso di Amsterdam."}
{"id": "2474451", "revid": "1005847", "url": "https://it.wikipedia.org/wiki?curid=2474451", "title": "Alternativa Bolivariana per le Americhe", "text": ""}
{"id": "2474455", "revid": "484362", "url": "https://it.wikipedia.org/wiki?curid=2474455", "title": "T\u0101'if", "text": ""}
{"id": "2474462", "revid": "25463411", "url": "https://it.wikipedia.org/wiki?curid=2474462", "title": "Campionato BMW M1 Procar", "text": ""}
{"id": "2474466", "revid": "72396", "url": "https://it.wikipedia.org/wiki?curid=2474466", "title": "Alessandro Santoro", "text": "Carriera.\nSantoro inizia la carriera nella Bartolini Brindisi. Dopo aver terminato la scuola superiore, passa alla Viola Reggio Calabria in Serie A2.\nA Reggio Calabria per dodici stagioni fino al 2000. Santoro successivamente diventer\u00e0 capitano della Viola ed uno dei giocatori pi\u00f9 rappresentativi della storia della squadra: con 337 presenze \u00e8 il secondo giocatore con pi\u00f9 partite disputate, dietro Gustavo Tolotti. Con lo stesso Tolotti detiene il record di stagioni in maglia nero-arancio (dodici). Nel 2000 la Viola ha ritirato ufficialmente la sua maglia numero 5.\nNel 2000 chiude la carriera di giocatore alla Progresso Castel Maggiore, intraprendendo successivamente quella di dirigente proprio nei quadri della Viola fino al fallimento della societ\u00e0 nel 2007. Nel 2000-01 \u00e8 stato direttore sportivo della societ\u00e0 calabrese, e dal 10 agosto 2004 \u00e8 divenuto \"consulente tecnico\". Successivamente, fino al 2006, ha ricoperto l'incarico di general manager e nel 2007 \u00e8 stato amministratore unico.\nDal 1999 al 2001 \u00e8 stato vice presidente della Giocatori Italiani Basket Associati (GIBA).\nDal 2008 al 2012 \u00e8 stato general manager dell'Igea Basket Barcellona; dal giugno 2012 al luglio 2014 ha ricoperto il medesimo ruolo nella Sutor Montegranaro. Nell'estate 2014 si trasferisce alla Pallacanestro Mantovana, ricoprendo ancora l'incarico di GM. Il 10 giugno 2015 lascia l'incarico e il 24 giugno seguente diventa il nuovo general manager del Basket Brescia Leonessa. Nel maggio del 2021 lascia la societ\u00e0 bresciana dopo sei anni."}
{"id": "2474469", "revid": "124123", "url": "https://it.wikipedia.org/wiki?curid=2474469", "title": "Y\u016bdai Yamaguchi", "text": "Carriera.\nDebutt\u00f2 nel 1997, come montatore del film horror \"Down to Hell\", diretto da Ry\u016bhei Kitamura. Continu\u00f2 quindi a collaborare con il regista giapponese, scrivendo nel 2000 e nel 2002 \"Versus\" e \"Alive\".\nNel 2003 esord\u00ec nella regia cinematografica, scrivendo e dirigendo la commedia demenziale \"Battlefield Baseball\", tratto dall'omonimo manga di Gatar\u014d Man. Nel 2005 diresse tre film: la commedia ', live action del manga e dell'anime \"Cromartie High School\", l'horror ' e il film di fantascienza \"Meatball Machine\", quest'ultimo co-diretto con Jun'ichi Yamamoto.\nSeguirono altri quattro lungometraggi, mentre nel 2008 Yamaguchi diresse alcuni finti spot pubblicitari presenti nell'horror-splatter \"Tokyo Gore Police\", diretto da Yoshihiro Nishimura."}
{"id": "2474470", "revid": "25463627", "url": "https://it.wikipedia.org/wiki?curid=2474470", "title": "Jean Marie Besset", "text": ""}
{"id": "2474475", "revid": "751106", "url": "https://it.wikipedia.org/wiki?curid=2474475", "title": "Stati arabi", "text": ""}
{"id": "2474478", "revid": "1442080", "url": "https://it.wikipedia.org/wiki?curid=2474478", "title": "Swedish Open 2009 - Doppio maschile", "text": "Il doppio maschile dello Swedish Open 2009 \u00e8 stato un torneo di tennis facente parte dell'ATP World Tour 2009.\nJonas Bj\u00f6rkman e Robin S\u00f6derling erano i detentori del titolo, ma Bjorkman si \u00e8 ritirato ufficialmente e non ha potuto difendere il titolo dello scorso anno.\nSoderling ha fatto coppia con Robert Lindstedt, ma Jaroslav Levinsk\u00fd e Filip Pol\u00e1\u0161ek li hanno battuto in finale 1-6, 6-3, 10-7."}
{"id": "2474480", "revid": "1573940", "url": "https://it.wikipedia.org/wiki?curid=2474480", "title": "Chiesa di San Ruprecht", "text": "La chiesa di San Ruprecht (\"Ruprechtskirche\") \u00e8 una piccola chiesa di Vienna. Viene convenzionalmente considerata come la pi\u00f9 antica della citt\u00e0.\nStoria.\nLa chiesa \u00e8 stata fondata secondo la leggenda nel 740 e si trova nella parte pi\u00f9 antica della citt\u00e0, sopra l'antico insediamento romano di Vindobona. La chiesa menzionata per la prima volta in un documento del 1200 che la identifica come la chiesa pi\u00f9 antica della citt\u00e0.\nDurante il medioevo la chiesa fu sede del \"Salzamt\" (Ufficio del sale) che distribuiva il sale portato in citt\u00e0 dai mercanti sul vicino Danubio. La chiesa venne poi rimaneggiata pi\u00f9 volte (l'ultimo intervento \u00e8 stato nel 1622)."}
{"id": "2474484", "revid": "24099", "url": "https://it.wikipedia.org/wiki?curid=2474484", "title": "Giulio Masetti da Bagnano", "text": ""}
{"id": "2474489", "revid": "1354421", "url": "https://it.wikipedia.org/wiki?curid=2474489", "title": "Etymologiae", "text": "Etymologiae o Origines, nota anche come Originum sive etymologiarum libri XX, pu\u00f2 essere considerata la prima enciclopedia della cultura occidentale.\nRedatta da Isidoro di Siviglia, morto nel 636, sul finir della sua vita, su invito di Braulione di Saragozza, vescovo della citt\u00e0, trae il suo nome dal metodo di insegnamento che utilizza: spiegare il significato di una parola attraverso la comprensione della sua etimologia, sebbene certe volte la spiegazione appaia forzata e pittoresca.\nSuddivisa in venti libri, si tratta di un immenso elenco di termini che condensano lo scibile umano del tempo. Per gran parte del Medioevo, \u00e8 stato il testo pi\u00f9 utilizzato per fornire un'istruzione educativa. Fu anche molto letto e conosciuto durante il rinascimento.\nGrazie a questo testo, \u00e8 stata resa possibile la conservazione e la trasmissione della cultura dell'antica Roma nella Spagna visigota.\nEdizioni.\nGli altri incunaboli furono stampati a Strasburgo nel 1473 da Johannes Mentelin, a Colonia nel 1478 da Conrad Winters, a Venezia nel 1483 da Peter Loslein, a Basilea nel 1489 da Johann Amerbach, a Venezia nel 1493 da Bonetus Locatellus e a Parigi nel 1499 da Georg Wolf e Thielman Kerver."}
{"id": "2474490", "revid": "1305772", "url": "https://it.wikipedia.org/wiki?curid=2474490", "title": "Never Say Never (The Fray)", "text": "Never Say Never \u00e8 un singolo del gruppo musicale statunitense The Fray, il secondo estratto dal secondo album in studio \"The Fray\" e pubblicato il 5 maggio 2009.\nPubblicazione.\nIl singolo \u00e8 stato pubblicato su Internet tramite il sito Myspace della band il 24 aprile. Il lancio ufficiale \u00e8 avvenuto il 5 maggio. La traccia \u00e8 stata inclusa nella colonna sonora del film \"Transformers - La vendetta del caduto\", pubblicata il 23 giugno. Inoltre \u00e8 stata usata nella prima e ultima puntata della serie TV \"The Vampire Diaries\".\nVideo musicale.\nIl videoclip del brano \u00e8 stato girato a Los Angeles. Diffuso per la prima volta il 30 maggio, ha in seguito raggiunto la posizione numero 20 nella VH1 Top 20 Video Countdown."}
{"id": "2474493", "revid": "117576176", "url": "https://it.wikipedia.org/wiki?curid=2474493", "title": "Dopaggio", "text": ""}
{"id": "2474498", "revid": "729019", "url": "https://it.wikipedia.org/wiki?curid=2474498", "title": "Dai-Mansh\u016b Teikoku K\u016bgun", "text": "La Dai-Mansh\u016b Teikoku K\u016bgun (in giapponese \u5927\u6e80\u5dde\u5e1d\u56fd\u7a7a\u8ecd), citata anche nella bibliografia in lingua inglese come Manchukuo Air Force (o Manchukuo Imperial Air Force), era l'aeronautica militare del Manchukuo nel periodo tra il 1938 ed il 1945 e parte integrante delle forze armate del Manchukuo.\nStoria.\nLe origini.\nLa Dai-Mansh\u016b Teikoku K\u016bgun venne istituita nel febbraio 1937 inizialmente selezionando 30 uomini dall'esercito imperiale del Manchukuo ed addestrata presso l'arsenale aereo del Kwantung, un reparto dell'esercito imperiale giapponese con sede ad Harbin.\nLista aeromobili.\nEsisteva una industria aeronautica ( Mansh\u016b ) che costru\u00ec alcuni aerei giapponesi su licenza, come il Nakajima Ki-27."}
{"id": "2474499", "revid": "61051", "url": "https://it.wikipedia.org/wiki?curid=2474499", "title": "Dai Mansh\u016b Teikoku K\u016bgun", "text": ""}
{"id": "2474501", "revid": "1718925", "url": "https://it.wikipedia.org/wiki?curid=2474501", "title": "Anthony Wynne", "text": "Biografia.\nWynne si laure\u00f2 in medicina presso l'Universit\u00e0 di Glasgow e svolse la sua attivit\u00e0 di dottore a Londra. Fu solo nel 1925 che esord\u00ec nella narrativa gialla con \"The Sign of Evil\", introducendo il personaggio di Eustace Hailey, un dottore specializzato in malattie della mente e detective dilettante. Il personaggio comparir\u00e0 in tutte le sue opere. Il romanzo considerato il capolavoro di Wynne \u00e8 Il coltello nella schiena (1933, The Case of the Gold Coins)."}
{"id": "2474502", "revid": "214509", "url": "https://it.wikipedia.org/wiki?curid=2474502", "title": "Robert McNair Wilson", "text": ""}
{"id": "2474503", "revid": "1442080", "url": "https://it.wikipedia.org/wiki?curid=2474503", "title": "Internazionali Femminili di Palermo 2009 - Doppio", "text": "Il doppio dell'Internazionali Femminili di Palermo 2009 \u00e8 stato un torneo di tennis facente parte del WTA Tour 2009.\nSara Errani e Nuria Llagostera Vives erano le detentrici del titolo, ma quest'anno non hanno partecipato insieme.\nLa Errani ha fatto coppia con Lourdes Dom\u00ednguez Lino, ma Nuria Llagostera Vives e Mar\u00eda Jos\u00e9 Mart\u00ednez S\u00e1nchez le hanno battuto ai quarti 7-6(5), 6-4.Llagostera Vives in coppia con Mar\u00eda Jos\u00e9 Mart\u00ednez S\u00e1nchez ha battuto in finale Marija Korytceva e Dar'ja Kustova 6\u20131, 6\u20132."}
{"id": "2474504", "revid": "133248", "url": "https://it.wikipedia.org/wiki?curid=2474504", "title": "Roberto McNair Wilson", "text": ""}
{"id": "2474505", "revid": "30063841", "url": "https://it.wikipedia.org/wiki?curid=2474505", "title": "Dialetto pinerolese", "text": ""}
{"id": "2474506", "revid": "1305772", "url": "https://it.wikipedia.org/wiki?curid=2474506", "title": "Dragonja vas", "text": "Dragonja vas (in tedesco \"Drasendorf\") \u00e8 un paese della Slovenia, frazione del comune di Kidri\u010devo.\nDurante il dominio asburgico \"Dragonja vas\" fu comune autonomo.\nCorsi d'acqua.\n\"Reka\", \"Prekop Kamen\u0161nica\", \"Glina\", \"Polskava\""}
{"id": "2474507", "revid": "61051", "url": "https://it.wikipedia.org/wiki?curid=2474507", "title": "Aeronautica militare del Manchukuo", "text": ""}
{"id": "2474508", "revid": "61051", "url": "https://it.wikipedia.org/wiki?curid=2474508", "title": "Manchukuo Air Force", "text": ""}
{"id": "2474509", "revid": "125637860", "url": "https://it.wikipedia.org/wiki?curid=2474509", "title": "Dialetto cuneese", "text": "Il cuneese \u00e8 un dialetto della lingua piemontese parlato a Cuneo e nella parte occidentale della provincia. Appartiene al gruppo occidentale del piemontese, di cui fa parte anche il dialetto torinese.\nLe differenze rispetto al torinese sono minime, per lo pi\u00f9 legate alla morfologia e alle intonazioni tipiche. Le divergenze rispetto al cuneese urbano e, dunque, al torinese si registrano soprattutto nelle frazioni del Comune di Cuneo (tra cui Ronchi, San Pietro del Gallo, Passatore e San Benigno) e nei Comuni dell'immediato circondario (Busca, Caraglio, Tarantasca), dove si registrano tra le altre queste particolarit\u00e0 e questi arcaismi:\n- presenza di esiti dittongati per il plurale di sostantivi e participi passati terminanti al singolare in -\u00e0: \"masn\u00e0j\" 'ragazzi', \"cugn\u00e0j\" 'cognati'; \n- presenza di metafonesi di \u00f2 tonica, per cui \"n\u00f2m\" 'nome' / \"neumi\" 'nomi'; \"\u00f2ss\" 'osso' / \"euss\" 'ossa; \"t\u00f2ch\" 'pezzo' / \"teuch\" 'pezzi'; \"b\u00f2sso\" 'spina' / \"beusso\" 'spine'; \"soe\" o \"seu\" 'suoi; \"toe\" o \"teu\" 'tuoi'). Gli esiti \"soe\" e \"toe\" rappresentano una fase metafonetica dinttongata intermedia e, pertanto, antecedente a \"eu\" (*\u00f2j &gt; oe &gt; eu); \n- totale assenza del pronome clitico soggetto (\"l'ha dime\" 'mi ha detto' e non \"a l'ha dime\"); \n- conservazione di -s alla seconda persona singolare dei verbi plurisillabici (\"ti cantes\" 'tu canti'); \n- presenza di lessemi come \"cora\" 'quando', \"apr\u00e8s\" 'dopo', \"m\u00e8or\" 'maturo', \"tuba\" 'fumo', \"ca\u00f9n 'fondo\"', \"giap\u00e9 'abbaiare', unda 'dove', aramba 'vicino, accanto', \u00ebnf\u00f2ra 'lontano'\".\nTra le innovazioni rispetto al torinese si registrano invece: \n- perdita dell'opposizione tra il numerale maschile \"doi\" e quello femminile \"doe\", che interessa gran parte dei dialetti della regione ad eccezione dei dialetti monregalesi rustici;\n- evoluzione autonoma del nesso -\u00e0it ad -\u00e8it, gi\u00e0 rilevata ai tempi di Biondelli (\"f\u00e0it\" &gt; \"f\u00e8it\" 'fatto'; \"l\u00e0it\" &gt; \"l\u00e8it\" 'latte'). \nLo stretto legame tra torinese e cuneese \u00e8 stato definito per la prima volta da Bernardino Biondelli, che nel \"Saggio sui Dialetti Gallo-Italici\" del 1853 gi\u00e0 lo raggruppava sotto la stessa definizione considerandolo il blocco principale della lingua piemontese. Oggi la denominazione ufficiale del blocco torinese/cuneese \u00e8 \"Piemontese occidentale\".\nIl piemontese standard \u00e8 nato a Torino dalla commistione commerciale di tutti i dialetti della regione e dalla produzione letteraria e teatrale di Torino. Gli elementi del cuneese, essendo cos\u00ec vicini al torinese, fanno tutti parte del piemontese standard.\nEsempi di dialetto.\nLa parabola del Fioeu Trason.\nDialetto di Cuneo.\nUn \u00f2m a l'ha av\u00f9 doi fieui.\nE 'l p\u00ec giovo \u00ebd costi a l'ha dit al pare: \"Pare, d\u00e8me la mia part!\" e chiel j'ha d\u00e0je lo ch'a-j tocava.\nPass\u00e0 ch\u00e8ich d\u00ec, radun\u00e0sse tut, \u00ebl fieul p\u00ec giovo s'\u00e8 part\u00ecsne d\u00eb c\u00e0 pr'\u00ebd pa\u00ecs lontan, e a l'ha mangi\u00e0 \u00ebl f\u00e8it s\u00f2 ant le rib\u00f2te.\nQuand l'ha av\u00f9 consum\u00e0 tut, j'\u00e8 vn\u00f9je 'nt col pa\u00ecs 'na carest\u00eca, e chiel l'ha comens\u00e0 pat\u00ec la fam.\nE l'\u00e8 and\u00e0sne e s'\u00e8 giust\u00e0sse con 'n sitadin ch'a l'ha mand\u00e0lo a soa campagna a govern\u00e8 i p\u00f2rs.\nE l'avr\u00eca vors\u00f9sse par\u00e8 la fam con d'agian ch'i crin mangiavo, e pod\u00eca gnanch av\u00e8ine.\nTorn\u00e0 'nt s\u00e8 st\u00e8ss, a l'ha dit: \"Quante p\u00ebrs\u00f2ne 'd servissi ant la c\u00e0 \u00ebd m\u00e8 pare l'han \u00ebd pan fin ch'a veulo, menter ch'mi s\u00ec i meuro \u00ebd fam!\"\nAh! I partireu, j'andreu d\u00eb m\u00e8 pare e-j direu: \"Pare mi i l'heu manc\u00e0 contra \u00ebl ciel e contra \u00ebd voi\";\n\"i son p\u00ec nen degn d'essi ciam\u00e0 v\u00f2st fieul; pi\u00e8me com 'na v\u00f2sta p\u00ebrs\u00f2na \u00ebd servissi\"\".\nE, ausandse, s'\u00e8 and\u00e0sne d\u00eb s\u00f2 pare. E mentre ch'a l'era 'nc\u00f3 lontan, s\u00f2 pare l'ha conoss\u00f9lo, e-j ha f\u00e0je compassion e, corendije 'ncontra, l'ha 'mbrass\u00e0lo e bas\u00e0lo.\nE 'l fieul a l'ha d\u00ecje: \"Pare, mi i l'heu manc\u00e0 contra \u00ebl ciel e contra \u00ebd voi; m\u00e8rito p\u00ec nen d'essi ciam\u00e0 v\u00f2st fieul\".\nE 'l pare l'ha dit aj domestich: \"Pr\u00e8st, tir\u00e8 f\u00f2ra \u00ebl vest\u00ec p\u00ec b\u00e8l e but\u00e8ilo; d\u00e8je l'an\u00e8l ant \u00ebl d\u00ec e causs\u00e9lo \u00ebdc\u00f2 bin!\nPeui pi\u00e8 'n vit\u00e8l bin grass e mass\u00e8lo; veuj ch'i stago alegher.\nP\u00ebrch\u00e8 'sto fieul l'era m\u00f2rt e l'\u00e8 arsussit\u00e0; j'era p\u00ec nen e l'\u00e8 torn\u00e0\" e a s'\u00e8 f\u00e0sse un bon past, e s'\u00e8 mangi\u00e0sse.\n\u00cbl fieul p\u00ec v\u00e8j l'era 'n campagna; tornand a c\u00e0, quand l'\u00e8 st\u00e0je vsin, a l'ha sent\u00ec \u00ebl tapage.\nE l'ha ciam\u00e0 un servitor '\"c\u00f2sa ch'a l'era l\u00f2?\"\nE chiel a l'ha d\u00ecje: \"V\u00f2st fr\u00e8l a l'\u00e8 torn\u00e0 e v\u00f2st pare l'ha f\u00e8it mass\u00e8 'n b\u00e8l vit\u00e8l grass p\u00ebrch\u00e8 ch'l'\u00e8 torn\u00e0 san e salv\".\nAlora 'sto-s\u00ec l'\u00e8 'nd\u00e8it in c\u00f2lera, e vol\u00eca p\u00ec nen \u00ebntr\u00e8. Ma \u00ebl pare a l'\u00e8 sort\u00ec e l'ha comens\u00e0 a pregh\u00e8lo.\nE l'\u00e0ut a l'ha dit a s\u00f2 pare: \"Mi, l'\u00e8 tanti agn ch'i 'v servo sensa mai av\u00e9j manc\u00e0 'n \u00e8t, e j'\u00e9ve mai d\u00e0me 'n crav\u00f2t d\u00eb mang\u00e8mlo con i m\u00e8 amis;\nMentre ch'apena vn\u00f9 'sto v\u00f2st fieul, ch'a l'ha mangi\u00e0 tut \u00ebl f\u00e8it s\u00f2 con d\u00eb bagasse, j'\u00e9ve subit f\u00e8it mass\u00e8 'n vit\u00e8l grass\".\nE 'l pare a-j ha d\u00ecje: \"Oh, m\u00e8 fieul, ti 't ses sempre con mi, e l\u00f2 ch'i heu mi l'\u00e8 t\u00f2;\nMa bsognava bin trat\u00e8 f\u00e8sta, p\u00ebrch\u00e8 'sto t\u00f2 fr\u00e8l a l'era m\u00f2rt e l'\u00e8 arsussit\u00e0; s'era p\u00ebrd\u00f9sse, e a l'\u00e8 torn\u00e0\".\nBernardino Biondelli, Saggio sui dialetti gallo-italici, 1853, pag. 508\nDialetto di Ceva.\nA-j era un \u00f2m ch'a l'av\u00eca doi fieui.\n\u00cbl p\u00ec giovo un d\u00ec a-j ha d\u00ecje: \"M\u00e8 pare, d\u00e8me tut l\u00f2 ch'a 'm ven \u00ebd mia part!\" e 'l pare a-j ha d\u00e0je m\u00e8ss \u00ebl s\u00f2 patrim\u00f2ni.\nD\u00eb l\u00ec a p\u00f2chi d\u00ec, d\u00f2p av\u00e8j d\u00e0 \u00ebl bond\u00ec a tuti, a l'\u00e9 part\u00ec e l'\u00e9 'nd\u00e0sse a ferm\u00e9 'nt un pa\u00ecs lontan dov, a f\u00f2rsa \u00ebd d\u00e9sse al bel temp, a l'ha sgair\u00e0 tut \u00ebl f\u00e0it s\u00f2.\nE d\u00f2p d'av\u00e8j consum\u00e0 tutc\u00f2ss a l'av\u00eca, a-j \u00e8 sopragiont \u00ebnt col pa\u00ecs una tal carest\u00eca che 'sto fieul a comensava a conossi c\u00f2ss'l'era \u00ebl bisogno.\nA l'\u00e9 and\u00e0 al servissi d'un paisan ch'a lo mandava a goard\u00e9 ij animaj.\nA 's sent\u00eca desideri d'amp\u00ecsse la pansa dl\u00eb giand ch'i crin mangiavo, ma a trovava nsun ch'a-j n\u00eb d\u00e8issa.\nTornand \u00ebnt chiel ist\u00e8ss, a l'ha dit: \"Quanti servitor a stan bin a c\u00e0 \u00ebd m\u00e8 pari, a mangio fin ch'a veulo e mi, p\u00f2vr disgrassi\u00e0, i son condan\u00e0 a mur\u00ec s\u00ec \u00ebd fame!\ni veui part\u00ec, j'andreu a trov\u00e9 m\u00e8 pare e-j direu: \"M\u00e8 pare, j'heu manc\u00e0 contra \u00ebl ciel e contra \u00ebd voi;\"\n\"i son p\u00ec degn d'essi ciam\u00e0 v\u00f2str fieul, consider\u00e9mi mach p\u00ec com un dij v\u00f2stri servitor\"\".\nA l'\u00e9 part\u00ec e a l'\u00e9 torn\u00e0 d\u00eb s\u00f2 pare. Quand a l'ha vist d\u00eb lontan s\u00f2 pare, pi\u00e0 d\u00eb la compassion, a s'\u00e8 nen pod\u00f9sse tn\u00ec d'and\u00e9je ancontra, \u00ebd saut\u00e9je al c\u00f2l e 'd bas\u00e9lo.\nS\u00f2 fieul a-j ha dicc: \"M\u00e8 pare, j'heu manc\u00e0 contra \u00ebl ciel e vers \u00ebd voi, i son p\u00ec nen degn d'essi ciam\u00e0 v\u00f2str fieul\".\nMa \u00ebl pare a l'ha dit aj s\u00f2 domestich: \"Su, port\u00e9je un v\u00ebst\u00ec neuv, d\u00e9je un an\u00e8l a un p\u00e0ira \u00ebd scarpe;\ne peui mn\u00e9 s\u00ec un vit\u00e8l bin grass, mass\u00e9lo, mangiomslo;\np\u00ebrch\u00e9 cost m\u00e8 fieul a l'era m\u00f2rt e a l'\u00e9 rescuscit\u00e0, s'era p\u00ebrd\u00f9sse e i l'oma trov\u00e0lo\" e a 's son but\u00e0sse a f\u00e9 festa.\n\u00cbl p\u00ec grand dij doi frat\u00e8j, ch'a l'era 'n campagna, quand a l'\u00e9 torn\u00e0 e ch'a l'ha sent\u00ec tanta alegr\u00eca,\na l'ha f\u00e0it vn\u00ec un servitor e a-j ha ciam\u00e0je c\u00f2ss a-j era \u00ebd neuv;\nchiel a-j ha risp\u00f2st: \"T\u00f2 frat\u00e8l a l'\u00e9 torn\u00e0 e t\u00f2 pare \u00ebd tanta gi\u00f2ja l'ha f\u00e0it mass\u00e9 un vit\u00e8l grass p\u00ebrch\u00e9 a l'\u00e9 torn\u00e0 san e salv\".\nA l'\u00e9 vn\u00f9 la bile al primigenit, e a vol\u00eca p\u00ec nen entr\u00e9 an c\u00e0. Ma s\u00f2 pare l'\u00e9 surt\u00ec s'la p\u00f2rta e a l'ha preg\u00e0lo.\nChiel a-j ha risp\u00f2st: \"M\u00e8 pare, a l'\u00e9 gi\u00e0 tanti ani ch'i 'v servo sensa trasgred\u00ec nsun dij v\u00f2stri ordini e i m'av\u00ec mai d\u00e0me solament un crav\u00e8t d\u00eb mangi\u00e9lo con i m\u00e8 amis.\nMa p\u00ebrch\u00e9 m\u00e8 frat\u00e8l, ch'a l'ha sgair\u00e0 tutc\u00f2ss a l'av\u00eca con \u00ebd fomne d\u00ebl b\u00e8l temp, a l'\u00e9 torn\u00e0, voi 'j f\u00e8i subit mass\u00e9 un vit\u00e8l grass\".\n\"M\u00e8 car fieul\" a-j ha risp\u00f2st \u00ebl pare \"ti t'\u00e9 st\u00e0 sempre con mi, e tutc\u00f2ss a l'\u00e9 m\u00e8, a l'\u00e9 t\u00f2;\nAbsognava ben ch'i 'm ralegr\u00e8issa, p\u00ebrch\u00e9 t\u00f2 frat\u00e8l l'era m\u00f2rt e a l'\u00e9 resucscit\u00e0; s'era p\u00ebrd\u00f9sse e i l'avoma torn\u00e0lo a trov\u00e9\".\nChabrol de Volvic, \"Statistique des provinces de Savone, d'Oneille, d'Acqui et de partie de la province de Mondovi, formant l'ancien d\u00e9partement de Montenotte\", 1824 pag. 342-343\nAltre varianti.\nSaggio sui dialetti gallo-italici, de pag. 507\nOna novella del Boccasc.\nDialetto di Cuneo.\nI diso donque ch'\u00ebnt ij temp d\u00ebl prim re 'd Cipro, d\u00f2p dla conquista dla T\u00e8ra Santa f\u00e0ita d\u00eb Gottifr\u00e8 di Buglione, a l'\u00e8 ariv\u00e0je che 'na sgnora \u00ebd Guasc\u00f2gna a l'\u00e8 and\u00e0ita 'n pelegrignage al Sepolcro, e 'n ritornand, d\u00eb dontr\u00e8 bal\u00f2ss s'\u00e8 ricev\u00f9sse d'insult grossolan. E chila, lamentadsne sensa fin, l'ha pens\u00e0 d'and\u00e8 a f\u00e8 le soe plente al re. Ma quaicun a l'ha d\u00ecje ch'a l'avr\u00eca f\u00e0it un pertus \u00ebnt l'\u00e0qua, p\u00ebrch\u00e8 l'era tan' d\u00eb p\u00f2ch e bon a nen che, bin lontan \u00ebd f\u00e8 giust\u00ecssia dij t\u00f2rt dij \u00e0utri, n\u00eb lassava ansi cori 'n'infinit\u00e0 \u00ebd coi f\u00e0it a chiel ist\u00e8ss, con 'na vilt\u00e0 vergognosa, tant che chiunque l'av\u00eca qu\u00e0ich crussi, 'ndas\u00eca a sfogh\u00e8sse fasendije qu\u00e0ich figura. S\u00ebntend so-s\u00ec cola fomna, disper\u00e0 \u00ebd vendich\u00e8sse, p\u00ebr consol\u00e8sse 'n p\u00f2ch \u00ebnt \u00ebl s\u00f2 d\u00ebspias\u00ec, a s'\u00e8 propon\u00f9sse 'd vor\u00e8j 'ntach\u00e8 la pcit\u00ebssa \u00ebd cost re, e l'\u00e8 'nd\u00e0je dnans \u00ebn piorand e a l'ha d\u00ecje: \"M\u00e8 car Sgnor, mi i ven-o nen \u00ebn toa presensa p\u00ebrch\u00e8 ch'i 'm speta 'na vendeta dl'ingi\u00f9ria ch'l'\u00e8 st\u00e0me f\u00e0ita, ma p\u00ebr 'na sodisfassion i 't prego mach \u00ebd mostr\u00e8me com\u00eb it fas a sufr\u00ec cole ch'i sento che l'han f\u00e0te, p\u00ebrtant che imparand d\u00eb ti i peussa sufr\u00ec la mia con passiensa, che a sa Nossgnor com\u00eb volont\u00e8 it la dar\u00eca, s'i pod\u00e8issa, p\u00f2sto ch'it sas port\u00e8je cos\u00ec bin\".\n\u00cbl re, ch'l'era st\u00e0it fin \u00ebnlora meusi e pigher, com\u00eb se a 's desvi\u00e8issa d\u00eb durm\u00ec, com\u00ebnsand d\u00eb l'ingi\u00f9ria f\u00e0ita a cola fomna, ch'a l'ha vendic\u00e0 solenement, a l'\u00e8 vn\u00f9 'n severissim persecutor \u00ebd tut col che d\u00eb 'nlora 'n avanti a l'av\u00e8issa com\u00e8ss qu\u00e0ich c\u00f2ssa contra l'onor dla soa coron-a.\nGiovanni Papanti, \"Parlari italiani in Certaldo\", 1875, pag. 199-200"}
{"id": "2474510", "revid": "697352", "url": "https://it.wikipedia.org/wiki?curid=2474510", "title": "Dialetto torinese", "text": ""}
{"id": "2474511", "revid": "330634", "url": "https://it.wikipedia.org/wiki?curid=2474511", "title": "Dialetto canturino", "text": ""}
{"id": "2474515", "revid": "3115", "url": "https://it.wikipedia.org/wiki?curid=2474515", "title": "Dra\u017eenci", "text": "Dra\u017eenci (in tedesco \"Drasendorf\") \u00e8 un paese della Slovenia, frazione del comune di Hajdina.\nLa localit\u00e0 si trova alla periferia sud di Ptuj a 230.3 metri s.l.m. , vicino alla sponda destra della Drava.\nDurante il dominio asburgico \"Dra\u017eenci\" fu frazione del scomparso comune di \"Unter Rann\", ora noto come \"Breg Spodnji\" ed agglomerato della citt\u00e0 di Ptuj."}
{"id": "2474517", "revid": "406204", "url": "https://it.wikipedia.org/wiki?curid=2474517", "title": "Architettura Organica", "text": ""}
{"id": "2474518", "revid": "339392", "url": "https://it.wikipedia.org/wiki?curid=2474518", "title": "Oceanic Six", "text": ""}
{"id": "2474520", "revid": "400694", "url": "https://it.wikipedia.org/wiki?curid=2474520", "title": "Jimmi Simpson", "text": "Biografia.\nUltimo di quattro fratelli, Simpson \u00e8 nato nel New Jersey e ha studiato alla Bloomsburg University; ha frequentato per quattro anni il Williamstown Theatre Festival.\nCarriera.\nHa recitato per pi\u00f9 episodi in \"24\", \"My Name Is Earl\", \"CSI - Scena del crimine\", \"Person of Interest\" e \"House of Cards - Gli intrighi del potere\". Nel 2009 ha avuto un ruolo di guest star in \"Dr. House - Medical Division\" e \"Psych\".\nDal 2011 al 2012 ha fatto parte del cast principale della serie televisiva \"I signori della fuga\". Nel 2016 ha recitato in \"Westworld - Dove tutto \u00e8 concesso\" per l'emittente HBO\nVita privata.\nNel 2001, sul set della miniserie \"Rose Red\" ha conosciuto l'attrice Melanie Lynskey, con cui si \u00e8 fidanzato nel 2005 e sposato nel 2007. La coppia annunci\u00f2 la separazione nel 2012, per poi divorziare nel 2014.\nNel 2019 si \u00e8 sposato con l'attrice inglese Sophia Del Pizzo.\nDoppiatori italiani.\nNelle versioni in italiano delle opere in cui ha recitato, Jimmi Simpson \u00e8 stato doppiato da:"}
{"id": "2474522", "revid": "729019", "url": "https://it.wikipedia.org/wiki?curid=2474522", "title": "Arcipelago di Baku", "text": "L'arcipelago di Baku \u00e8 un gruppo di isole costiere situate in acque poco profonde nella baia di Baku, in Azerbaigian.\nComposizione.\nL'arcipelago \u00e8 costituito dalle seguenti isole:\nEcologia.\nLa vegetazione delle isole \u00e8 stata abbastanza danneggiata dall'inquinamento causato dai pozzi petroliferi nell'area, al punto tale che la maggior parte di esse ne \u00e8 quasi priva.\nGli effetti si fanno ovviamente sentire anche per la fauna: precedentemente questo arcipelago forniva un ecosistema ideale per la foca del Caspio, mentre gli storioni si possono ancora trovare dove l'acqua non \u00e8 troppo inquinata; alcuni uccelli che visitano la baia di Baku come l'alzavola, il gabbiano reale nordico, e lo svasso trovano rifugio in queste isole che sono disabitate fatta eccezione per le installazioni per l'estrazione del gas e un faro.\nNell'isola S\u0259ngi Mu\u011fan \u00e8 altres\u00ec presente una stazione automatica di monitoraggio dell'inquinamento dell'acqua."}
{"id": "2474530", "revid": "599013", "url": "https://it.wikipedia.org/wiki?curid=2474530", "title": "Jon Parry", "text": "Carriera.\nCome massimo riconoscimento in carriera vanta la partecipazione, con la Nazionale di calcio a 5 degli Stati Uniti, al FIFA Futsal World Championship 1996 in Spagna dove la selezione nordamericana si \u00e8 fermata al primo turno, eliminata nel girone comprendente , e ."}
{"id": "2474531", "revid": "767487", "url": "https://it.wikipedia.org/wiki?curid=2474531", "title": "Oscar Draguicevich", "text": "Carriera.\nCalcio a 5.\nUtilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 degli Stati Uniti al FIFA Futsal World Championship 1996 in Spagna dove la nazionale nordamericana si \u00e8 fermata al primo turno, eliminata nel girone comprendente , e ."}
{"id": "2474534", "revid": "293377", "url": "https://it.wikipedia.org/wiki?curid=2474534", "title": "Goran Hunjak", "text": "Carriera.\nUtilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 degli Stati Uniti d'America al FIFA Futsal World Championship 1996 in Spagna dove la nazionale nordamericana si \u00e8 fermata al primo turno, eliminata nel girone comprendente , e ."}
{"id": "2474536", "revid": "729019", "url": "https://it.wikipedia.org/wiki?curid=2474536", "title": "Muscoli lombricali del piede", "text": "I muscoli lombricali del piede sono quattro muscoli fusiformi e sottili localizzati sulla pianta del piede.\nOrigine , decorso e inserzione.\nQuasi tutti nascono dai tendini vicini al muscolo flessore lungo delle dita. Si inseriscono sul lato mediale delle espansioni dorsali digitali delle ultime 4 dita del piede."}
{"id": "2474537", "revid": "305330", "url": "https://it.wikipedia.org/wiki?curid=2474537", "title": "Quinto Servilio Prisco", "text": "Era fratello di Publio Servilio Prisco Strutto (console nel 495 a.C.) e padre di Quinto Servilio Prisco, console nel 468 a.C. e nel 466 a.C..\nBiografia.\nGli autori, sia latini che greci, non danno nessuna informazione su questo personaggio, tant'\u00e8 che alcuni studiosi hanno pensato che fosse un personaggio fittizio. Con tutta probabilit\u00e0 collabor\u00f2 con Manio Valerio Voluso Massimo per tentare di dissipare i malumori durante la secessione plebea e nella guerra contro i Sabini."}
{"id": "2474540", "revid": "729019", "url": "https://it.wikipedia.org/wiki?curid=2474540", "title": "Battaglia dell'isola di Rennell", "text": "La battaglia dell'isola di Rennell venne combattuta tra il 29 e il 30 gennaio 1943, rappresentando l'ultimo scontro aeronavale su vasta scala della campagna di Guadalcanal della seconda guerra mondiale.\nLo scontro avvenne tra il gruppo navale statunitense del contrammiraglio Robert Giffen, intento a scortare un convoglio di truppe di rimpiazzo per le forze impegnate a Guadalcanal, e i bombardieri giapponesi che proteggevano dall'alto i cacciatorpediniere impegnati nell'evacuazione delle truppe nipponiche da Guadalcanal stessa. I reiterati attacchi aerei giapponesi portarono all'affondamento dell'incrociatore , al danneggiamento di un cacciatorpediniere e al ritiro delle navi di Giffen, sgombrando la strada alla forza di evacuazione nipponica.\nAntefatti.\nAlla fine del dicembre 1942, la lunga lotta per il possesso dell'isola di Guadalcanal tra statunitensi e giapponesi stava ormai virando in favore dei primi: usciti fuori dal perimetro allestito intorno all'aeroporto di Henderson Field, all'interno del quale erano rimasti asserragliati per mesi, i reparti statunitensi avevano iniziato a scacciare le guarnigioni giapponesi dalle alture dominanti a sud, respingendole progressivamente verso la punta nord-occidentale dell'isola. Dopo la sconfitta patita nella battaglia navale di Guadalcanal del novembre precedente, la Marina imperiale giapponese non era pi\u00f9 in grado di appoggiare le operazioni dei reparti nipponici a terra o anche solo garantire il costante afflusso di rinforzi e rifornimenti (il cosiddetto \"Tokyo Express\"), e di conseguenza avanz\u00f2 la proposta di evacuare Guadalcanal per concentrare le truppe a difesa della strategica base di Rabaul pi\u00f9 a nord; nonostante l'opposizione dell'Esercito imperiale, che insisteva nell'idea di proseguire la lotta ad oltranza, l'alto comando nipponico approv\u00f2 infine il 4 gennaio 1943 l'evacuazione progressiva dei reparti giapponesi da Guadalcanal (Operazione Ke), da attuarsi a partire dal 1\u00ba febbraio seguente.\nI giapponesi furono abili nel mascherare la loro ritirata da Guadalcanal, e gli statunitensi non ebbero pienamente sentore di ci\u00f2 fino a quando l'operazione era ormai prossima al completamento; ad ogni modo, alla fine di gennaio gli avvistamenti delle unit\u00e0 di ricognizione e l'intercettamento del traffico radio nemico misero sull'avvisto l'alto comando statunitense di una notevole ripresa dell'attivit\u00e0 navale nipponica nelle acque delle Salomone. Fraintendendo le intenzioni del nemico, il comandante delle forze navali statunitensi nelle Salomone ammiraglio William Halsey ritenne che i giapponesi si stessero preparando a una nuova offensiva su Guadalcanal, il che gli offriva la preziosa opportunit\u00e0 di attirare in combattimento la flotta nipponica e di sconfiggerla con le sue forze ora notevolmente accresciute. Nello stesso periodo, i comandi a terra a Guadalcanal chiedevano la sostituzione del 2nd Marines Regiment, in azione sull'isola fin dall'agosto del 1942, con un'unit\u00e0 dell'esercito: Halsey colse l'occasione e, con la scusa di garantire la scorta al convoglio di navi da trasporto dirette a Guadalcanal con i nuovi reparti, fece prendere il mare alla sua intera flotta forte di due portaerei, due portaerei di scorta, tre navi da battaglia, 12 incrociatori e 25 cacciatorpediniere.\nLe forze di Halsey furono suddivise in cinque Task force distinte e dislocate a sud delle Salomone, pronte ad accorrere e attaccare non appena fossero state avvistate forti concentrazioni di navi giapponesi. Subito dietro il gruppo delle navi da trasporto (Task Group 62.8, forte di quattro trasporti e quattro cacciatorpediniere) si trovava la Task Force del contrammiraglio Robert Giffen (TF 18), incaricata di fornire scorta a distanza al convoglio; Giffen aveva ai suoi ordini i tre incrociatori pesanti (nave ammiraglia), e , gli incrociatori leggeri , e , le portaerei di scorta e , e otto cacciatorpediniere.\nPreso il mare da \u00c9fat\u00e9 il 27 gennaio, Giffen aveva in programma di incontrarsi con il Task Group 62.8 salpato quello stesso giorno da Noum\u00e9a e raggiungere la costa sud-occidentale di Guadalcanal la sera del 30 gennaio; qui le unit\u00e0 della TF 18 si sarebbero incontrate con i quattro cacciatorpediniere permanentemente dislocati al largo di Guadalcanal, con cui avrebbero pattugliato le acque a nord dell'isola inoltrandosi nello Stretto della Nuova Georgia (conosciuto dagli equipaggi statunitensi come \"The Slot\", \"la scanalatura\") e protetto a distanza lo scarico delle navi da trasporto.\nLa battaglia.\nMosse preliminari.\nLa mattina del 29 gennaio, la TF 18 di Giffen si trova in ritardo rispetto alla tabella di marcia: le due portaerei di scorta, in origine vecchi mercantili poi convertiti, riuscivano a tenere una modesta velocit\u00e0 massima di 18 nodi, che oltre a rallentare l'intera formazione costituiva anche un impedimento qualora si fosse reso necessario compiere brusche manovre per evitare attacchi di aerei o sommergibili nemici; temendo di mancare l'appuntamento con i cacciatorpediniere a sud di Guadalcanal e di perdere preziose ore di buio per scaricare i trasporti senza temere attacchi aerei, alle 14:00 Giffen decise di distaccare dalla formazione entrambe le portaerei, lasciate indietro con la scorta dei cacciatorpediniere e , potendo cos\u00ec accelerare fino alla velocit\u00e0 di 24 nodi. Per mantenere la copertura aerea della TF 18, la \"Chenango\" e la \"Suwanee\" fecero decollare alcuni caccia Grumman F4F Wildcat nonch\u00e9 aerosiluranti Grumman TBF Avenger dotati di radar; questa copertura si rivel\u00f2 tuttavia inefficace, perch\u00e9 le navi di Giffen mantennero uno stretto silenzio radio e non fornirono una guida ai caccia che le sorvolavano, i quali rientrarono sulle portaerei alle 18:30.\nPer tutto il pomeriggio i radar della TF 18 avevano ripetutamente captato una serie di segnali, i quali si erano in ogni circostanza rivelati come aerei alleati i cui apparati IFF per l'identificazione a distanza non funzionavano correttamente. Dopo il tramonto del sole alle 18:50, Giffen ritenne che la minaccia di attacchi aerei non fosse pi\u00f9 attuale e fece quindi passare la sua squadra dalla formazione anti-aerea a quella anti-sommergibili, la cui minaccia era ritenuta pi\u00f9 concreta: procedendo a zig-zag per disturbare il puntamento di eventuali sommergibili in agguato, i sei cacciatorpediniere di scorta (, , , , e ) furono disposti a V davanti agli incrociatori, con questi ultimi schierati su due file parallele con le unit\u00e0 incolonnate (a sinistra la fila con \"Montpellier\", \"Cleveland\" e \"Columbia\", a destra la fila con \"Wichita\", \"Chicago\" e \"Louisville\").\nL'avvicinamento della TF 18 a Guadalcanal non era sfuggito al comando giapponese, preavvertito da vari avvistamenti ad opera di sommergibili. L'ammiraglio Isoroku Yamamoto, responsabile della flotta da battaglia, voleva ingaggiare questa formazione con le unit\u00e0 navali disponibili nella base di Truk, ma ostacolato dalla carenza di nafta decise infine di ripiegare su una serie di massicci attacchi aerei da parte dell'Aviazione della Marina; nel tardo pomeriggio del 29 gennaio, quindi, 16 bombardieri Mitsubishi G4M (\"Betty\" secondo le denominazioni alleate dei velivoli giapponesi) del 705\u00ba Gruppo aereo e 15 bombardieri Mitsubishi G3M (\"Nell\") del 701\u00ba Gruppo aereo, parte dell'11\u00aa Flotta aerea del viceammiraglio Jin'ichi Kusaka, decollarono dalle loro basi a Rabaul, Munda e Buka diretti verso le navi statunitensi.\nIl primo attacco.\nAlle 19:20 la TF 18 si trovava nella posizione 10\u00b0 48' S, 160\u00b0 37' E, con rotta verso nord-ovest; il mare era calmo e la coltre di buio molto fitta. Nonostante il radar del \"Wichita\" avesse ottenuto diversi contatti, si ritenne che questi fossero di nuovo dei velivoli alleati e gli equipaggi delle navi statunitensi, prima chiamati ai posti di combattimento, furono messi in libert\u00e0. L'approccio dei velivoli giapponesi alla formazione nemica fu da manuale: volando ad altissima quota, gli aerei nipponici si tennero inizialmente a ovest delle navi nemiche ma poi si portarono a sud-est per non profilarsi contro gli ultimi bagliori del sole al tramonto, scesero di quota e piegarono verso nord-ovest risalendo le scie lasciate dalle navi statunitensi, andando quindi ad attaccare a bassa quota sul lato opposto rispetto al tramonto.\nIl primo attacco ebbe inizio alle 19:24: mentre un aereo da ricognizione lanciava bengala per illuminare le navi della TF 18, il primo \"Betty\" della formazione nipponica prese a mitragliare il cacciatorpediniere \"Waller\", che occupava la posizione pi\u00f9 a nord-est dello schieramento statunitense a destra dell'incrociatore \"Wichita\", uccidendo un membro dell'equipaggio. Mentre i velivoli nipponici si disponevano per lanciare i siluri facendo nel contempo fuoco con le mitragliatrici di bordo, i pezzi contraerei delle unit\u00e0 statunitensi aprirono il tiro non senza un certo ritardo dovuto alla sorpresa dell'attacco. Vari siluri furono lanciati in direzione dell'incrociatore \"Louisville\", ultimo della linea di fila di destra, ma solo uno lo colp\u00ec senza tuttavia esplodere; un bombardiere nipponico fu colpito dalla contraerea ed esplose dopo essere precipitato in acqua, ma un secondo velivolo, parimenti centrato, and\u00f2 a schiantarsi contro la poppa del \"Chicago\", che precedeva il \"Louisville\" nella fila, causando alcuni danni.\nGiffen ordin\u00f2 di cessare le manovre a zig-zag e di accelerare l'andatura, ma alle 19:30 altri velivoli giapponesi si portarono all'attacco. Due velivoli si portarono vicino al \"Chicago\" ma furono abbattuti in fiamme dal tiro delle armi automatiche del \"Louisville\"; i bengala luminosi in cielo e le fiamme levate dai relitti dei velivoli nipponici abbattuti facevano per\u00f2 risaltare la sagoma del \"Chicago\", che alle 19:40 fu colpito da un siluro sul lato di dritta: l'ordigno sfond\u00f2 diverse paratie, deform\u00f2 tre dei quattro alberi motore dell'incrociatore e caus\u00f2 l'allagamento della sala macchine di poppa. Un altro velivolo nipponico si avvicin\u00f2 al \"Chicago\", ma apparentemente precipit\u00f2 dopo aver urtato una delle antenne dell'incrociatore; un terzo bombardiere fu abbattuto dal tiro concentrato del \"Chicago\" e del \"Waller\", ma non prima di aver sganciato un siluro che alle 19:45 colp\u00ec l'incrociatore sempre sul lato di dritta: lo squarcio nello scafo caus\u00f2 l'allagamento della sala macchine anteriore, immobilizzando completamente l'unit\u00e0.\nGli aerei giapponesi presero la via del ritorno verso le 20:15, mentre la TF 18 cambiava rotta allontanandosi dal luogo dello scontro alla velocit\u00e0 di 15 nodi. Giffen ritorn\u00f2 sui suoi passi alle 20:30 e distacc\u00f2 il \"Louisville\" perch\u00e9 prestasse soccorso all'immobilizzato \"Chicago\": un cavo da rimorchio fu steso tra le due unit\u00e0 non senza notevoli difficolt\u00e0 a causa del buio fitto, e verso la mezzanotte del 30 gennaio il \"Louisville\" prese a trainare il \"Chicago\" procedendo alla velocit\u00e0 di 4 nodi verso l'isola di Espiritu Santo con la scorta dell'intera TF 18.\nIl secondo attacco.\nI radar statunitensi continuarono a rilevare contatti, probabilmente aerei da ricognizione giapponesi che si tenevano a distanza, ma nessun nuovo attacco venne tentato per la restante parte della notte. Allo spuntare del sole il \"Chicago\" continuava a procedere sbandato sulla dritta di 11\u00b0 e con la poppa pericolosamente vicina al bordo dell'acqua; alle 08:00 il traino dell'unit\u00e0 fu preso in carico dal rimorchiatore oceanico USS \"Navajo\" appena arrivato da Espiritu Santo, e il \"Louisville\" fu lasciato libero di riunirsi al resto della TF 18, continuando a procedere lentamente verso sud alla volta di Espiritu Santo; Halsey ordin\u00f2 immediatamente alla portaerei di avvicinarsi per fornire supporto aereo al gruppo, catapultando una \"combat air patrol\" (CAP) di dieci caccia F4F Wildcat.\nVerso le 12:00 un ricognitore giapponese riguadagn\u00f2 il contatto con il gruppo del \"Chicago\", e 12 \"Betty\" del 751 Gruppo aereo decollarono dalla loro base sull'isola di Nuova Georgia a caccia dell'incrociatore. Un \"coastwatchers\" australiano dislocato a sud della Nuova Georgia segnal\u00f2 il passaggio degli aerei alle 14:45, segnalazione confermata alle 15:05 dai centri di ascolto statunitensi su Guadalcanal; calcolando che la formazione giapponese sarebbe arrivata verso le 16:00, Halsey ordin\u00f2 agli incrociatori della TF 18 di abbandonare il \"Chicago\" e il \"Navajo\" e di fare rotta per \u00c9fat\u00e9, lasciando i sei cacciatorpediniere a fare da schermo all'unit\u00e0 danneggiata. Vari ricognitori giapponesi avevano continuato a tallonare il \"Chicago\", ma alle 15:40 quattro Wildcat della CAP riuscirono ad abbattere un \"Betty\" in missione di ricognizione dopo un inseguimento lungo 40 miglia. Alle 15:54 i velivoli d'attacco nipponici apparvero sugli schermi radar della \"Enterprise\": la portaerei mise la prua al vento e si affrett\u00f2 a far decollare altri 10 caccia F4F Wildcat per rafforzare la CAP a protezione del \"Chicago\". \nDopo essersi diretti verso sud-est passando a settentrione dell'isola Rennell, alle 16:15 i 12 \"Betty\" piegarono verso nord-ovest per attaccare il \"Chicago\" da sud dopo aver, apparentemente, abortito un attacco alla \"Enterprise\" in arrivo da sud-ovest. I Wildcat si lanciarono sulla formazione giapponese, abbattendo subito tre aerei; i nove superstiti si dispersero per attaccare il \"Chicago\" da pi\u00f9 direzioni, affrontando il pesante fuoco contraereo delle unit\u00e0 statunitensi: sette \"Betty\" furono abbattuti in fiamme, ma non prima che diversi siluri fossero stati lanciati ai danni delle navi nemiche. Un ordigno centr\u00f2 il cacciatorpediniere \"La Vallette\" a prua sul lato sinistro, uccidendo 22 membri dell'equipaggio e causando un allagamento delle due sale macchine; quattro siluri centrarono invece in rapida successione il \"Chicago\" alle 16:24, ancora sul lato di diritta: tre degli ordigni esplosero in prossimit\u00e0 dei locali macchine gi\u00e0 danneggiati causando ulteriori copiosi imbarchi di acqua, mentre il quarto devast\u00f2 la prua dello scafo.\nNonostante gli sforzi dell'equipaggio, apparve subito che il destino del \"Chicago\" era segnato e il suo comandante, capitano Ralph O. Davis, diede ordine di abbandonare la nave; lo scafo dell'incrociatore scomparve sott'acqua alle 16:44 dopo essersi lentamente capovolto sul lato di dritta, circa 30 miglia a est di Rennell nella posizione 11\u00b0 26' S, 160\u00b0 56' E: gran parte dell'equipaggio era stato tratto in salvo dal \"Navajo\" e dai cacciatorpediniere, ma si contarono comunque 62 vittime tra la ciurma. Il \"Navajo\" prese a rimorchio l'immobilizzato cacciatorpediniere \"La Vallette\", e l'intera formazione raggiunse Espiritu Santo senza dover affrontare altri combattimenti.\nConseguenze.\nLa propaganda giapponese celebr\u00f2 intensamente gli scontri del 29-30 gennaio, presentandoli come una vittoria decisiva che aveva inflitto forti perdite al nemico; alla fine, queste dichiarazioni non erano pi\u00f9 che un tentativo di mascherare la prosecuzione dell'operazione di evacuazione della guarnigione di Guadalcanal, che continu\u00f2 come previsto nel corso della prima settimana di febbraio.\nIl convoglio di trasporti scortato dalla TF 18 era giunto a destinazione senza problemi, e Halsey continu\u00f2 a incrociare nel Mar dei Coralli nella speranza di ottenere un contatto con la flotta giapponese, ma invano: aerei statunitensi attaccarono pi\u00f9 volte nello \"Slot\" i cacciatorpediniere nipponici impegnati nell'evacuazione, ma nessuna grande battaglia navale fu pi\u00f9 combattuta nelle acque di Guadalcanal. L'evacuazione fu portata a termine come previsto e il 9 febbraio i reparti statunitensi si ritrovarono padroni di Guadalcanal, ponendo fine alla lunga campagna."}
{"id": "2474542", "revid": "1602064", "url": "https://it.wikipedia.org/wiki?curid=2474542", "title": "Modelli di branding", "text": "L'espressione modelli di branding identifica i diversi tentativi che, a partire dagli anni '70, hanno cercato di definire e formalizzare in modo pi\u00f9 o meno univoco il concetto di marca (in inglese \"brand\"), ossia l'insieme degli attributi tangibili e intangibili che, sintetizzati in un segno (il marchio), rappresentano e caratterizzano un'azienda, un prodotto e/o un servizio, allo scopo di renderli rilevanti e distintivi per il consumatore.\nNel corso degli anni numerosi economisti, cognitivisti, semiologi e pubblicitari hanno cercato di imbrigliare il concetto di \"marca\" all'interno dei rispettivi paradigmi. I risultati hanno evidenziato un notevole disaccordo su quali siano gli elementi costitutivi della brand e su come interagiscano tra loro. Come la maggior parte dei fenomeni di comunicazione, infatti, il concetto di \"marca\" racchiude al proprio interno istanze relative a discipline anche molto eterogenee (semiotica, psicologia, sociologia, economia, marketing, design etc.), e lo studio delle sue componenti costitutive, della sua organizzazione interna e dei suoi principi di funzionamento \u00e8 difficilmente riconducibile ad un unico paradigma interpretativo. Negli ultimi anni lo studio dei fenomeni relativi alla marca si \u00e8 quindi spinto progressivamente verso un approccio multidisciplinare, nel tentativo di valorizzare gli apporti di ciascuna disciplina e mantenere al tempo stesso una visione ad ampio spettro.\nTipologia dei modelli di branding.\n\u00c8 possibile suddividere i diversi modelli di branding all'interno di tre categorie principali: modelli di stato, modelli di gestione, modelli di valutazione. In ogni caso, e nonostante alcuni modelli rientrino pienamente all'interno di tali categorie, la suddivisione \u00e8 da considerarsi puramente teorica, poich\u00e9 la maggior parte delle modellizzazioni trascende tali categorie, spesso integrandone strumenti, prospettive e finalit\u00e0."}
{"id": "2474543", "revid": "827882", "url": "https://it.wikipedia.org/wiki?curid=2474543", "title": "Ready to drink", "text": "Il termine Ready to drink (abbreviato in RTD) indica bevande vendute in forma gi\u00e0 preparata e pronta al consumo. I ready to drink possono essere sia bevande alcoliche come ad esempio vodka o rum miscelate con succhi di frutta o analcoliche come ad esempio t\u00e8 o caff\u00e8 freddo. Il termine \u00e8 usato come contrasto per quelle bevande che viceversa richiedono una preparazione per ottenere il prodotto finale."}
{"id": "2474545", "revid": "300067", "url": "https://it.wikipedia.org/wiki?curid=2474545", "title": "Fernando San Emeterio", "text": ""}
{"id": "2474548", "revid": "547034", "url": "https://it.wikipedia.org/wiki?curid=2474548", "title": "Quinto Servilio Prisco (console 468 a.C.)", "text": "del V secolo a.C.\nBiografia.\nQuinto Servilio discendeva dalla famiglia dei Servilii e fu console nel 468 a.C. e nel 466 a.C.; era figlio di Quinto Servilio Prisco, \"magister equitum\" nel 494 a.C. durante la prima secessione della plebe sotto la dittatura di Manio Valerio Massimo.\nPrimo consolato.\nNel 468 a.C. venne eletto console insieme a Tito Quinzio Capitolino Barbato, con i soli voti dei patrizi, perch\u00e9 i plebei si rifiutarono di partecipare allo scrutinio.\nA Quinto fu affidata la campagna contro i Sabini che avevano duramente saccheggiato i territori di Crustumerium, arrivando fin sotto porta Collina, mentre al collega fu affidata la campagna contro i Volsci ed Equi, alleatisi contro Roma.\nIn risposta all'attacco dei Sabini, Quinto Servilio rispose con una spedizione che devast\u00f2 il territorio sabino, e riport\u00f2 un bottino ancora maggiore di quello fatto dai Sabini.\nSecondo consolato.\nNel 466 a.C. venne eletto console per la seconda volta, con Spurio Postumio Albo Regillense.\nIn quell'anno il senato, basandosi su un resoconto di Quinto Fabio Vibulano, secondo il quale gli Equi avrebbero rotto i patti stabiliti appena l'anno prima, invi\u00f2 i feziali per dichiarar loro guerra. Gli Equi erano quasi ansiosi di combattere, ma Roma in realt\u00e0 non era pronta a sostenere lo scontro, o perch\u00e9 gli Dei erano contrari, o per le gravi malattie che imperversavano nella citt\u00e0. Tuttavia, a protezione dei propri alleati Latini, Quinto Servilio venne inviato alla testa di un piccolo esercito con la funzione di presidiare le frontiere con gli Equi."}
{"id": "2474549", "revid": "253269", "url": "https://it.wikipedia.org/wiki?curid=2474549", "title": "John Kapelos", "text": "Carriera.\nJohn Kapelos \u00e8 noto soprattutto per l'interpretazione in \"Breakfast Club\" (1985) di John Hughes, nel ruolo del bidello Carl. Ex alunno della \"\"Second City\" di Chicago, \u00e8 inoltre stato un membro della \"Second City's Touring Company\" (1978-1982) e della \"Resident Company\"\". Ha recitato soprattutto in commedie o film drammatici, fra cui altri due film di John Hughes, \"Sixteen Candles - Un compleanno da ricordare\" (1984) e \"La donna esplosiva\" (1985). In tempi pi\u00f9 recenti ha svolto un ruolo di guest star in varie serie televisive, come \"E.R. - Medici in prima linea\", \"Desperate Housewives\", \"Dr. House - Medical Division\" e \"Chuck\".\nDoppiatori italiani.\nNelle versioni in italiano dei suoi film, John Kapelos \u00e8 stato doppiato da:"}
{"id": "2474550", "revid": "390153", "url": "https://it.wikipedia.org/wiki?curid=2474550", "title": "Maria Antonietta Farina", "text": ""}
{"id": "2474553", "revid": "1788047", "url": "https://it.wikipedia.org/wiki?curid=2474553", "title": "Medora", "text": ""}
{"id": "2474554", "revid": "300067", "url": "https://it.wikipedia.org/wiki?curid=2474554", "title": "Pau Ribas", "text": ""}
{"id": "2474559", "revid": "599013", "url": "https://it.wikipedia.org/wiki?curid=2474559", "title": "Ferran Lavi\u00f1a", "text": ""}
{"id": "2474560", "revid": "767487", "url": "https://it.wikipedia.org/wiki?curid=2474560", "title": "Cheikha Rimitti", "text": "\u00c8 considerata uno dei pionieri della musica ra\u00ef. Dopo una carriera durata cinquant'anni \u00e8 morta a Parigi nel 2006 in seguito ad un attacco di cuore. Le sue canzoni parlavano della vita popolare, dell'alcol etilico, della sessualit\u00e0 e della guerra."}
{"id": "2474561", "revid": "287204", "url": "https://it.wikipedia.org/wiki?curid=2474561", "title": "Ferran Lavina", "text": ""}
{"id": "2474562", "revid": "1543377", "url": "https://it.wikipedia.org/wiki?curid=2474562", "title": "Medora (Dakota del Nord)", "text": "Medora \u00e8 un comune (\"city\") degli Stati Uniti d'America e capoluogo della contea di Billings nello Stato del Dakota del Nord. Si tratta dell'unico luogo incorporato della contea. In questa citt\u00e0 si trova il \"Little Missouri National Grassland\". La popolazione era di 112 abitanti al censimento del 2010. Fa parte dell'area micropolitana di Dickinson.\nGeografia fisica.\nMedora \u00e8 situata a (46.914258, -103.524942).\nSecondo lo United States Census Bureau, ha un'area totale di 0,37 miglia quadrate (0,96\u00a0km\u00b2).\nStoria.\nMedora venne fondata nel 1883 lungo la linea ferroviaria transcontinentale della Northern Pacific Railway dal nobile francese il Marchese di Mor\u00e8s, che diede alla citt\u00e0 questo nome in onore di sua moglie, Medora von Hoffman. L'intento del marchese era quello di creare un deposito della carne da inviare via ferrovia a Chicago. Come propria residenza inoltre fece costruire il \"Chateau de Mores\", che attualmente \u00e8 adibito a museo.\nSociet\u00e0.\nEvoluzione demografica.\nSecondo il censimento del 2010, la popolazione era di 112 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 93,8% di bianchi, l'1,8% di nativi americani, il 3,6% di asiatici, e lo 0,9% di due o pi\u00f9 etnie."}
{"id": "2474564", "revid": "123797419", "url": "https://it.wikipedia.org/wiki?curid=2474564", "title": "Toni Garrani", "text": "Biografia.\nFiglio dell'attore Ivo Garrani, dal 1970 al 1982 si \u00e8 dedicato al teatro, recitando sotto la regia di Giancarlo Sbragia, Giancarlo Cobelli, Mario Landi e Gabriele Lavia. Nel 1982 \u00e8 avvenuto il suo primo incontro con Michele Mirabella, con il quale fino al 2000 condurr\u00e0 trasmissioni radiofoniche di successo su Rai Radio 2. Sempre per l'emittente radiofonica \u00e8 stato protagonista dello sceneggiato drammatico \"Un muro di parole\" (1990). Successivamente ha interpretato numerosi ruoli in film e fiction televisive ed \u00e8 stato conduttore di programmi televisivi di intrattenimento.\nPer la sua carriera radio-televisiva ha ricevuto la \"Maschera d'argento\" (1986-87), due volte il \"Premio Naxos\", il \"Premio Critica Televisiva\" (1989), il \"Microfono d'argento\" (1990). \nNel terzo millennio si \u00e8 dedicato soprattutto al doppiaggio.\nHa due figlie, Marzia e Lavinia."}
{"id": "2474567", "revid": "599013", "url": "https://it.wikipedia.org/wiki?curid=2474567", "title": "Pere Tom\u00e0s", "text": ""}
{"id": "2474568", "revid": "287204", "url": "https://it.wikipedia.org/wiki?curid=2474568", "title": "Pere Tomas", "text": ""}
{"id": "2474571", "revid": "324090", "url": "https://it.wikipedia.org/wiki?curid=2474571", "title": "Istituto Max Planck di fisica del plasma", "text": "L'Istituto Max Planck di fisica del plasma (in tedesco: \"Max-Planck-Institut f\u00fcr Plasmaphysik\", IPP) sito a Garching bei M\u00fcnchen e il suo istituto distaccato a Greifswald si dedicano alla ricerca sulla fisica e tecnologia delle centrali a fusione nucleare. L'IPP \u00e8 un istituto della Societ\u00e0 Max Planck e un membro associato della Helmholtz-Gemeinschaft.\nCon circa 1100 dipendenti, di cui circa 700 a Garching e 400 a Greifswald, lIPP \u00e8 uno dei maggiori centri di ricerca sulla fusione in Europa. Gli attuali nove dipartimenti dell'istituto studiano il confinamento magnetico di plasmi di Idrogeno ad altissima temperatura, sviluppano dispositivi per il riscaldamento del plasma e metodi di misura per analizzarne le propriet\u00e0, si occupano di teoria dei plasmi, tecnica dei campi magnetici, ricerca sui materiali, interazione plasma-parete, raccolta ed elaborazione dei dati. All'istituto appartengono inoltre i gruppi di \"Diagnostica dei Plasmi\" alla Humboldt-Universit\u00e4t zu Berlin, \"Spettroscopia elettronica\" a Berlino e \"Processi di superficie\" alla Universit\u00e4t Bayreuth. Insieme alla Ernst-Moritz-Arndt-Universit\u00e4t Greifswald l'istituto di Greifswald tiene la \"International Max Planck Research School for Bounded Plasmas\", un programma di ricerca per dottorandi nel campo della fisica del plasma.\nStoria.\nL'IPP venne fondato nel 1960 a Garching prima come societ\u00e0 a responsabilit\u00e0 limitata (GmbH), con la Societ\u00e0 Max Planck e il fisico Werner Heisenberg come soci. Nel 1971 l'istituto venne incorporato nella Societ\u00e0 Max Planck. Nel 1994 venne fondato l'istituto distaccato di Greifswald. Dal 1961 l'IPP fa parte del \"Programma Europeo di Ricerca sulla Fusione\", che \u00e8 coordinato dalla Comunit\u00e0 europea dell'energia atomica (EURATOM). I finanziatori dell'istituto sono l'Unione europea, la Repubblica Federale Tedesca, la Baviera e il Meclemburgo-Pomerania Anteriore.\nFra gli esperimenti pi\u00f9 importanti nella storia dell'IPP si contano gli stellaratori Wendelstein 2a (dal 1968 al 1974), Wendelstein 7-A (dal 1976 al 1985) e Wendelstein 7-AS (dal 1988 al 2002) cos\u00ec come i tokamak Pulsator (dal 1973 al 1979) e ASDEX (dal 1980 al 1990).\nDal 1991, a Garching \u00e8 in funzione il tokamak ASDEX Upgrade, il pi\u00f9 grande reattore a fusione sperimentale tedesco; nell'istituto distaccato di Greifswald si sta costruendo lo stellarator Wendelstein 7-X. L'IPP partecipa inoltre considerabilmente alla gestione dell'esperimento europeo Joint European Torus (JET) (dal 1983) a Culham, in Inghilterra, attualmente il pi\u00f9 grande reattore a fusione al mondo. L'IPP ha contribuito alla progettazione del reattore internazionale ITER, la cui costruzione inizier\u00e0 nel 2009. L'istituto sar\u00e0 impegnato anche nella conduzione scientifica del reattore."}
{"id": "2474577", "revid": "767487", "url": "https://it.wikipedia.org/wiki?curid=2474577", "title": "V\u00edctor Sada", "text": ""}
{"id": "2474582", "revid": "770813", "url": "https://it.wikipedia.org/wiki?curid=2474582", "title": "Sikorsky SH-60 Seahawk", "text": "Il Sikorsky SH-60/MH-60 Seahawk \u00e8 un elicottero utility medio imbarcato, bi-turbina a singolo rotore prodotto dall'azienda statunitense Sikorsky Aircraft Corporation dagli anni settanta.\nDerivato dalla versione civile Sikorsky S-70 \u00e8 attualmente ancora in servizio in numerose marine militari mondiali nelle sue versioni pi\u00f9 recenti.\nUtilizzatori.\nSquadroni dell'US Navy che utilizzano l'SH-60.\nSH-60B\nSH-60F/HH-60H\nMH-60R\nMH-60S"}
{"id": "2474585", "revid": "365417", "url": "https://it.wikipedia.org/wiki?curid=2474585", "title": "Gambara (famiglia)", "text": "I G\u00e0mbara furono un'antica famiglia di nobili origini di provenienza bavarese.\nStoria.\nI Gambara, secondo la leggenda che li ammanta, discesero in Italia (nel bresciano) durante le invasioni barbariche; allo stato attuale della ricerca sembra pi\u00f9 probabile che questo mito fu frutto piuttosto di una costruzione successiva, il cui obiettivo era la nobilitazione delle origini di quella che era diventata una potente famiglia all'interno del panorama politico bresciano, e la vera origine sia piuttosto da ricercarsi all'interno della clientela capitaneale locale del monastero di Leno. Al tempo delle depredazioni magiare difesero strenuamente gli abati, cui erano vassalli. A conferma di ci\u00f2, tra i primi documenti ufficiali che li menzionano vi \u00e8 un testimoniale del 1194-95 riguardante una contesa con il vescovo di Brescia Giovanni da Fiumicello per i diritti riguardanti le due chiese locali, e che li vide deporre in favore del monastero, per conto del quale la famiglia deteneva il dominio sul luogo.\nIl primo membro della famiglia di cui si abbiano notizie storiche, Acilao (o Ancilao) (X secolo), difese l'abbazia lenese dagli Ungari, ricompensato dall'abate Donnino con il feudo di Gambara, da cui la famiglia prese il nome (investitura riconfermata poi negli anni successivi in concomitanza con avvenimenti salienti per la storia di Gambara, quali ad esempio la disputa gi\u00e0 citata riguardo alle chiese, o anche la \"recognitio\" dei feudi tenuti dai vari vassalli del monastero nel 1192). Il gambero rosso dello stemma rimanda chiaramente al crostaceo, la cui assonanza con il cognome dei nuovi feudatari \u00e8 evidente. Tuttavia, \"Gambara\" deriverebbe dal nome di una leggendaria valchiria omonima, calata in Italia assieme ai figli guerrieri per sostenere la spedizione del re Alboino nel VI secolo. \nCol passare del tempo il loro prestigio aument\u00f2 anche in sincronia con il rapido declino del monastero di Leno; fu cos\u00ec che i Gambara ottennero numerose terre riuscendo a creare una piccola seppur vera e propria organizzazione statale nella zona centro-orientale della Bassa Bresciana, sviluppando contemporaneamente dei forti legami all'interno della citt\u00e0 stessa di Brescia, dove avevano varie dimore - risale al 1219/20 la costruzione della casatorre in contrada S.Agata, poi conosciuta come torre Teofila - ed inserendosi anche all'interno dei giochi di fazione interni al centro urbano (tanto che agli inizi del '400 uno degli appartenenti alla casata, Pietro Gambara, tent\u00f2 anche di insignorirsi della citt\u00e0). Si pu\u00f2 sostanzialmente delineare una sorta di doppio radicamento: da un lato cittadino, continuando sempre ad avere continuit\u00e0 all'interno della vita politica bresciana, dall'altro rurale, perseguendo sempre pi\u00f9 l'affermazione di uno \"status\" nobiliare e cavalleresco. Questo permise loro di fare leva, a seconda delle necessit\u00e0, su due tipi di forza e influenza differenti, riuscendo cos\u00ec a superare piuttosto agevolmente le difficolt\u00e0 a cui and\u00f2 incontro il contado e la signoria rurale pi\u00f9 in generale nel momento della maggior affermazione del comune.\nImportantissimo in questo contesto \u00e8, da parte di Maffeo Gambara nel 1354, l'acquisto e successiva investitura da parte di Carlo IV di Boemia dei territori di Gambara, Remedello inferiore, Pralboino, Pavone, Leno, Ostiano, Volongo e Verola Alghise alla famiglia, che acquis\u00ec cos\u00ec ufficialmente vari diritti giurisdizionali che di fatto esercitavano gi\u00e0 da tempo nella zona, concessione confermata poi da Giovanni Maria Visconti nel 1422 (i Gambara tennero infatti dei legami piuttosto stretti con i signori di Milano, tanto che Pietro Gambara arriv\u00f2 a sposare Beatrice Visconti). A raccogliere l'importante eredit\u00e0 che costituisce questa investitura fu Federico Gambara, il figlio di Maffeo, che proiett\u00f2 definitivamente l'agnazione verso i fasti e gli splendori che la contraddistinsero nei secoli successivi: oltre ad espandere grandemente le propriet\u00e0 in Gambara e dintorni, intrattenne rapporti con le maggiori corti dell'epoca (oltre ai Visconti, con il tramite di Filippino Emili - conosciuto all'interno del panorama politico bresciano vi furono contatti importanti anche con Bonifacio IX, a cui il Gambara si rivolse per risolvere alcune questioni con la mensa vescovile). Da questo momento in avanti i Gambara riuscirono a perpetuare i diritti sui propri feudi, anche durante tutta la successiva dominazione veneziana: \u00e8 noto infatti come Marsilio Gambara, nonostante il suo ruolo di capofila nel partito filovisconteo, gi\u00e0 nel 1427 venisse legittimato nel possesso dei feudi di Verola Alghise, Milzano e Pralboino (dove avrebbe avuto anche facolt\u00e0 di sentenziare per le cause penali), prerogative che vennero ampliate anche all\u2019abitato di Gambara pochi anni pi\u00f9 tardi. Addirittura, nel 1437, venne a lui riconosciuta la totale esenzione da ogni imposta presente e futura, un diritto trasmissibile agli eredi (anche se il motivo di tale concessione fu principalmente legato alla cessione alla citt\u00e0 delle proprie case nel centro della piazza, uno spazio necessario all\u2019ampliamento del mercato).\nNel corso del tempo vennero poi a scontrarsi con i Martinengo, che possedevano la zona occidentale della pianura bresciana. A partire dal Quattrocento ebbero come centro principale Pralboino. Gianfrancesco, il padre della celebre poetessa Veronica, fu a servizio dei veneziani, combattendo per loro nella battaglia della Ghiaradadda (1509). Si schier\u00f2 in seguito con i francesi, ciambellano e gentiluomo da camera di Luigi XII. Dopo aver accresciuto il prestigio familiare, ottenendo possedimenti a Verolanuova e Cremona, ottenne cos\u00ec i feudi di Manerbio e Quinzano.\nLa famiglia abbandon\u00f2 solo a partire dalla seconda met\u00e0 dell'Ottocento l'ultimo comune.\nStemma di famiglia.\nLo stemma della famiglia Gambara consiste in un \"gambero di rosso visto di dorso posto in palo su oro.\"\nQuesto stemma venne adottato probabilmente tra '300 e '400, in quanto negli affreschi del broletto di Brescia (che riportano varie famiglie nobili cacciate dalla citt\u00e0, in quelle che vengono definite come \"pitture infamanti\" e risalenti alla seconda met\u00e0 del '200) riportano invece uno stemma composto da una fascia dorata in campo nero."}
{"id": "2474586", "revid": "767487", "url": "https://it.wikipedia.org/wiki?curid=2474586", "title": "L'uomo solitario", "text": "L'uomo solitario (\"The Lonely Man\") \u00e8 un film del 1957 diretto da Henry Levin, con Jack Palance, Anthony Perkins e Neville Brand.\nTrama.\nIl pistolero Jack Wade, quasi cieco, torna nel suo paese natale, da cui se n'era andato dopo aver commesso un omicidio. Il figlio lo ritiene responsabile della morte della madre, ma dovr\u00e0 ricredersi. Wade deve affrontare un ultimo duello, e sar\u00e0 spalleggiato dal figlio."}
{"id": "2474593", "revid": "287204", "url": "https://it.wikipedia.org/wiki?curid=2474593", "title": "Jean Bastier de La P\u00e9ruse", "text": "Biografia.\nNacque nella borgata da cui prese il nome.\nStudi\u00f2 a Parigi al Coll\u00e8ge de Boncourt, sotto la guida di Marc-Antoine Muret e dell'umanista George Buchanan.\nNella capitale francese incontr\u00f2 Ronsard, Ba\u00eff, Bellay, Jodelle, oltre a tutti gli uomini colti contemporanei e divent\u00f2 membro della Brigade, primo nucleo de La Pl\u00e9iade.\nCollabor\u00f2 alla messa in scena della \"Cl\u00e9op\u00e2tre captive\" di \u00c9tienne Jodelle, che si effettu\u00f2 nell'Hotel de Reims, a Parigi nel (1553), alla presenza di Enrico II e Diana di Poitiers.\nIl grande successo che Jodelle ottenne con \"Cl\u00e9op\u00e2tre captive\" spinse La P\u00e9ruse a scrivere lui stesso una tragedia, intitolata \"M\u00e9d\u00e9e\", ispirata da Seneca ed Euripide. Non fu pubblicata immediatamente, ma fu letta pubblicamente, e consent\u00ec a Jean Bastier di meritare il soprannome di Euripide francese.\nNel 1532 Jean Bastier de La P\u00e9ruse si trasfer\u00ec a Poitiers per proseguire i suoi studi riguardanti il diritto. L\u00ec frequent\u00f2 Baif, fece amicizia con il suo editore, Bouchet, e si innamor\u00f2 di Catherine Cottel.\nNel 1554 la peste si diffuse a Poitiers e quindi Jean Bastier fugg\u00ec e ritorn\u00f2 a La P\u00e9ruse, dove scrisse molte poesie ispirate dalla sua amata, ora lontana.\nSuccessivamente si ammal\u00f2 anche lui e mor\u00ec alla fine del 1554.\nScrisse poesie, odi, sonetti, elegie, canzoni d'amore, che furono pubblicate pochi anni dopo la sua morte.\nLe sue liriche si caratterizzarono per l'originalit\u00e0 e furono incentrate sul tema dell'amore e sull'immortalit\u00e0 della letteratura.\nIl suo amico Ronsard gli rese omaggio dedicando a lui questo poema:"}
{"id": "2474596", "revid": "62748", "url": "https://it.wikipedia.org/wiki?curid=2474596", "title": "Ponti di Londra", "text": "Questo articolo elenca i ponti di Londra che attraversano il Tamigi nella \"Inner London\", comprendente la City e 12 \"boroughs\".\nStoria.\nIl primo ponte sul Tamigi nell'area attuale di Londra fu costruito dai Romani nel 55 a.C. per scopi militari. Nelle sue vicinanze i Britanni costruirono un insediamento che divenne in seguito la citt\u00e0 di Londinium. Dopo che i romani lasciarono l'Inghilterra (nel V secolo) il ponte, costruito in legno, and\u00f2 progressivamente in disuso.\nIl primo ponte in muratura fu l'Old London Bridge, costruito tra il 1176 e il 1206. Su di esso vennero costruite case e negozi, che solo nel 1762 vennero fatte rimuovere per il pericolo di incendi. Per oltre cinque secoli rimase l'unico ponte ad attraversare il Tamigi a Londra, fino alla costruzione nel 1729 del Putney Bridge. Nel 1831 l'Old London Bridge fu sostituito da un nuovo ponte in pietra e granito.\nPonti sul Tamigi a Londra.\nAttualmente 21 ponti attraversano il Tamigi nella \"Inner London\", 14 automobilistici, 6 ferroviari e uno pedonale.. Nel 2002 sono state costruite ai due lati dell\"'Hungerford Bridge\" due passerelle pedonali, poggianti sugli stessi basamenti del ponte, chiamate \"Golden Jubilee Bridges\", per cui i ponti pedonali sono tre, ma solo uno, il \"Millennium Bridge\", ha una struttura indipendente.\nLa tabella che segue riporta i ponti nell'ordine da valle verso monte (da est verso ovest)."}
{"id": "2474603", "revid": "767487", "url": "https://it.wikipedia.org/wiki?curid=2474603", "title": "Il messaggero - The Haunting in Connecticut", "text": "Il messaggero - The Haunting in Connecticut (\"The Haunting in Connecticut\") \u00e8 un film del 2009 diretto dall'esordiente Peter Cornwell. Il film si basa su presunti eventi paranormali avvenuti a Southington, nel Connecticut, vissuti tra gli anni settanta e ottanta dalla famiglia Snedeker.\nIl film \u00e8 stato distribuito nelle sale italiane il 21 agosto 2009, con anteprime sul territorio nazionale a partire dal 19 agosto.\nTrama.\nSiamo nel 1987. Matt Campbell \u00e8 un giovane ammalato di cancro: poich\u00e9 \u00e8 in cura presso un ospedale molto distante da casa sua, si deve sottoporre a viaggi periodici insieme a sua madre Sara. Con l'aggravarsi della sua malattia, il viaggio diventa sempre pi\u00f9 estenuante, tanto che la madre parla con suo marito Peter, un ex-alcolizzato, di affittare una casa pi\u00f9 vicina all'ospedale fino a che le cure non saranno complete. Al successivo viaggio, Sara trova un uomo che sta mettendo in affitto una grande e bella casa; l'uomo sembra ansioso di sbarazzarsene, tanto che propone a Sara un prezzo convenientissimo e il primo mese gratis. Le racconta per\u00f2 anche una \"strana storia\" sulla casa, che per\u00f2 non sembra spaventarla, tanto che decide di tenerla per s\u00e9. La sera stessa, al rientro dall'ospedale, Matt si sente male e piuttosto che affrontare il viaggio Sara decide di rimanere a dormire nella casa appena affittata. Durante la notte, Matt inizia a provare strane sensazioni di disagio, che attribuisce per\u00f2 agli incubi.\nIl giorno dopo Peter arriva nella nuova casa con il fratellino di Matt, Billy, e le cuginette Wendy e Mary. Ciascuno dei membri della famiglia sceglie la sua camera da letto: Matt decide di dormire nello scantinato, dove si trova anche una misteriosa porta chiusa.\nDal suo arrivo in quella camera, Matt inizia ad avere delle visioni: vede oggetti spostarsi da soli, l'acqua che diventa rosso sangue, percepisce la presenza di un uomo barbuto e ha dei flash di cadaveri su cui sono stati incisi strani simboli.\nTemendo che si tratti di allucinazioni dovute alla radioterapia cui \u00e8 stato sottoposto, Matt evita di parlarne con i suoi famigliari; ma in ospedale conosce il Reverendo Popescu, che sembra credergli poich\u00e9 ritiene che le persone malate siano pi\u00f9 soggette a esperienze extrasensoriali, e gli dice di chiamarlo nel caso si ripresentino i fenomeni.\nLe visioni proseguono, e una notte la misteriosa porta della camera di Matt si apre, rivelando un laboratorio da becchino. In seguito a questa scoperta, le visioni di Matt diventano sempre pi\u00f9 persistenti e dettagliate, tanto che il ragazzo decide di chiamare Popescu: lui gli dice che probabilmente in casa sua alberga uno spirito, e Matt dovr\u00e0 chiedergli cosa desidera. Matt in seguito vede la figura di un essere umano carbonizzato in camera sua, e gli chiede cosa vuole. Lo spirito cammina verso di lui e Matt lo segue. Quando i famigliari di Matt rientrano a casa, trovano il ragazzo accovacciato in un angolo con le dita insanguinate per aver ripetutamente graffiato un muro, quasi a volerlo divellere.\nLa famiglia attribuisce gli strani comportamenti di Matt alla sua malattia, e tutti iniziano a manifestare disagi e ostilit\u00e0 reciproche a causa dello stress; Peter, in particolare, accusa Sara di aver taciuto alla famiglia la vera funzione della casa.\nIntanto i ragazzi trovano casualmente una scatola di latta nascosta nell'impianto della soffitta: in essa ci sono svariate fotografie di morti e strani reperti che sembrano frammenti umani. Una foto, in particolare, sembra raffigurare il ragazzo che Matt ha visto molte volte nelle sue visioni, che emette un ectoplasma dalla bocca. Matt e Wendy indagano dunque sulla storia della casa, e scoprono che essa era di propriet\u00e0 di Aickman, un impresario delle pompe funebri, che utilizzava le facolt\u00e0 da medium di suo figlio Jonah (il ragazzo visto da Matt nelle sue visioni) per organizzare sedute spiritiche. I partecipanti all'ultima seduta erano stati trovati tutti morti insieme ad Aickman, mentre Jonah era misteriosamente scomparso. Anni dopo, si era scoperto che un centinaio di corpi erano scomparsi dal cimitero locale, e nessuno sapeva che fine avessero fatto.\nPopescu ipotizza dunque che gli strani simboli incisi sui cadaveri e i reperti macabri rinvenuti nella scatola testimonino il fatto che Aickman praticava la negromanzia per intrappolare gli spiriti dei morti nella sua casa e poter organizzare le sedute spiritiche. I fenomeni nella casa sarebbero da attribuire alla presenza degli spiriti dei morti in essa intrappolati. A quella spiegazione, Matt ha una confusa visione dell'ultima seduta spiritica, che si interrompe per\u00f2 poco prima che riesca a capire cosa effettivamente fosse successo. Quella notte Peter torna a casa in stato di ubriachezza, e Sara lo caccia di casa; poco pi\u00f9 tardi, tutte le luci e i dispositivi elettronici di casa vanno in corto circuito, terrorizzando tutta la famiglia.\nSara allora si rivolge a Popescu chiedendogli di effettuare un esorcismo sulla casa. L'uomo segue le tracce paranormali fino ad arrivare ad un forno crematorio, dove ritrova delle ceneri umane. Credendo siano i resti dello spirito che causa tutti i fenomeni, Popescu li rimuove e rassicura Sara che da allora in poi andr\u00e0 tutto bene.\nMa subito dopo, Matt si sveglia con i simboli negromanti incisi sul suo corpo, e viene portato in ospedale, dove incontra lo spirito di Jonah; anche Popescu lo vede seduto nel sedile passeggero della sua auto. I due hanno una visione simultanea di ci\u00f2 che accadde dopo l'ultima seduta spiritica: l'ectoplasma emesso da Jonah aveva ucciso tutti i presenti, e Jonah stesso era stato preso di mira dalla furia degli spiriti; in un tentativo di fuga, si era rifugiato nel forno crematorio, ma gli spiriti lo avevano bruciato vivo. Popescu capisce di aver commesso un grave errore rimuovendo le ceneri di Jonah, poich\u00e9 esso era l'unico spirito buono della casa, e tentava di proteggere Matt e la sua famiglia dagli altri.\nPeter e Sara si incontrano in ospedale, dove apprendono che le cure di Matt non hanno avuto effetto e il cancro lo sta per uccidere; ma nel frattempo il ragazzo \u00e8 fuggito dalla finestra. Intanto, senza la protezione di Jonah, gli spiriti della casa prendono il sopravvento, quasi uccidendo Wendy. In quella sera arriva Matt, che \u00e8 arrivato alle stesse conclusioni di Popescu: dopo aver cacciato via fratello e cugine, spacca con un'ascia i muri della casa ritrovando i cadaveri rubati da Aickman: per rompere l'infestazione dovr\u00e0 distruggerli, cos\u00ec d\u00e0 fuoco alla casa, con dentro se stesso.\nSara per\u00f2 riesce a irrompere nella casa incendiata e a salvare suo figlio, mentre intorno a loro gli spiriti dei defunti sono finalmente liberi e lasciano la casa.\nUna volta fuori, Matt sta per morire, ma in quella sera lo spirito di Jonah esce dal suo corpo e sparisce, proprio mentre Matt riprende conoscenza.\nL'infestazione \u00e8 finalmente terminata, e Matt guarisce completamente dal cancro. La casa verr\u00e0 rasa al suolo, ricostruita e venduta, e nessun fenomeno paranormale avr\u00e0 mai pi\u00f9 luogo in essa.\nLa storia vera.\nIl film \u00e8 stato promosso con una campagna che ha sottolineato l'assoluta realt\u00e0 degli eventi narrati nel film e basati sulla \"vera storia\" di attivit\u00e0 paranormali vissuta dalla famiglia di Carmen Snedeker nel 1980. Gli Snedeker si trasferirono in una casa a Southington, Connecticut, per vivere pi\u00f9 vicino a UConn, dove il figlio di Carmen era in cura per il cancro. La famiglia avrebbe poi sostenuto di essere stata colpita in qualche maniera da una presenza demoniaca. Nel seminterrato dell'abitazione venne ritrovata attrezzatura mortuaria, ed \u00e8 stato poi accertato che la casa in passato era stata un'impresa di pompe funebri. Carmen Snedeker ha descritto i demoni cos\u00ec: \"Uno dei demoni era molto magro, con zigomi alti, lunghi capelli neri e occhi come la pece. Un altro aveva capelli e occhi bianchi, indossava uno smoking gessato e i piedi erano costantemente in movimento\".\nLa casa \u00e8 stata esaminata da Ed e Lorraine Warren. Secondo un write-up sul caso nel 2009 dalla NBC, gli impresari di pompe funebri che hanno lavorato nella camera mortuaria sarebbero stati coinvolti in casi di necrofilia, e la stanza dove stavano i due bambini pi\u00f9 piccoli era originariamente la stanza di esposizione per le bare; la stanza sotto il salone invece era adibita a camera mortuaria per la preparazione delle salme all'esposizione. Lorraine Warren avrebbe poi precisato che, \"Nella camera da letto principale c'era una botola, dove venivano fatte passare le bare, e durante la notte si poteva sentire il suono di un paranco che girava, come se una bara venisse ancora trasportata. Ma quando Ed si rec\u00f2 a verificare cosa producesse il suono trov\u00f2 due donne che ballavano in cerchio, e quando si avvicin\u00f2 verso di loro scomparvero. In risposta al film, Lorraine dir\u00e0 pi\u00f9 tardi che la realt\u00e0 dei fatti \u00e8 stata \"molto, ma molto pi\u00f9 spaventosa di qualsiasi film si possa realizzare\", e che il film \u00e8 stato \"molto, molto liberamente ispirato\" alle loro indagini della casa. Lorraine Warren ha detto alla Associated Press che la casa \u00e8 stata ripulita di ogni presenza, dopo un esorcismo condotto nel 1988. La storia \u00e8 stata anche fonte di ispirazione per un episodio della serie televisiva A Haunting, chiamato \"A Haunting in Connecticut\".\nSequel.\nLa Gold Circle Films ha prodotto un seguito, intitolato \"\", diretto da Tom Elkins. \u00c8 stato annunciato anche un terzo film, \"The Haunting in New York\", con Sean Hood regista e sceneggiatore."}
{"id": "2474604", "revid": "71433", "url": "https://it.wikipedia.org/wiki?curid=2474604", "title": "The Haunting in Connecticut", "text": ""}
{"id": "2474605", "revid": "2110845", "url": "https://it.wikipedia.org/wiki?curid=2474605", "title": "Lucien Leduc", "text": "\u00c8 stato il primo calciatore di nazionalit\u00e0 francese a giocare in Serie A."}
{"id": "2474606", "revid": "71433", "url": "https://it.wikipedia.org/wiki?curid=2474606", "title": "Il messaggero (film)", "text": ""}
{"id": "2474609", "revid": "226458", "url": "https://it.wikipedia.org/wiki?curid=2474609", "title": "Episodi di Til Death - Per tutta la vita (prima stagione)", "text": "La prima stagione della sitcom Til Death - Per tutta la vita \u00e8 andata in onda negli Stati Uniti dal 7 settembre 2006 all'11 aprile 2007 sulla rete televisiva Fox.\nIn Italia \u00e8 stata trasmessa dall'11 giugno al 20 agosto 2008 ogni mercoled\u00ec alle 21.00 con un doppio episodio settimanale sul canale satellitare Fox.\nIn chiaro \u00e8 andata in onda dal 24 ottobre 2009 al 6 marzo 2010 ogni sabato alle 13.40 su Italia 1.\nKrysten Ritter appare, in qualit\u00e0 di ospite, in quattro episodi della stagione ricoprendo il ruolo di Allison Stark.\nPer tutta la vita.\nTrama.\nJeff Woodcook e la sua novella sposa Steph, si trasferiscono vicino alla casa in cui abitano Eddie Stark e sua moglie Joy, sposati da vent'anni.\nOfferte irresistibili.\nTrama.\nEddie rompe per errore due sedie del patio e non vuole comprarne delle nuove. Steph spiega a Joy come ottenere dal marito l'ok per l'acquisto di un nuovo arredamento da giardino: barattare qualsiasi richiesta con il sesso. Eddie per\u00f2 non accetta il baratto e a Joy non resta che comprare lo stesso i mobili, senza il consenso del marito.\nL'anello.\nTrama.\nSentendo la romantica storia del fidanzamento di Jeff e Steph, che ha ricevuto dal marito un anello bellissimo, Joy si rattrista perch\u00e9 il suo Eddie non le ha mai regalato un anello di fidanzamento. Iniziano cos\u00ec i litigi.\nUn hobby ingombrante.\nTrama.\nJoy lancia a Eddie un ultimatum: deve fare qualcosa con la legna che ha accumulato nel tempo in garage, oppure dovr\u00e0 buttarla. Eddie chiede aiuto a Jeff e a Steph, che dopo vari tentativi, lo aiutano a creare una tavola a forma di porcellino.\nLa banda del garage.\nTrama.\nJeff non riesce pi\u00f9 ad avere un momento per s\u00e9, cos\u00ec Eddie gli consiglia di trovarsi un'attivit\u00e0 extra-familiare, come il suonare in una band, che funga da scusa per allontanarsi da casa e prendersi un po' di libert\u00e0. Cos\u00ec Jeff si unisce alla finta band di Eddie, per allontanarsi un po' da Steph, la quale si reca da Joy per chiederle come mai non vada a suonare con il marito. Joy le dice che quella del marito \u00e8 una scusa per prendersi il proprio spazio, e lei, invece di arrabbiarsi, coglie al volo l'occasione per ritagliarsi un po' di tempo da dedicare a s\u00e9 stessa.\nUna scelta difficile.\nTrama.\nJeff e Steph hanno un alterco a causa del fatto che Jeff, in mezzo alla strada, allertato da un rumore simile ad una raffica di spari, ha istintivamente cercato di proteggere sua madre e non lei. Il diverbio si fa molto pesante, fino a quando Joy ed Eddie intervengono fornendo ai due una pi\u00f9 che valida soluzione.\nSogni proibiti.\nTrama.\nSteph e Jeff convincono i vicini di casa a trascorrere con loro un weekend in montagna. Durante la vacanza, per\u00f2, Steph confida a Jeff di aver fatto un sogno erotico riguardante Eddie, rivelazione che crea nel marito un grosso imbarazzo.\nSesso e bugie.\nTrama.\nA causa di un malinteso, Eddie \u00e8 convinto di avere un male incurabile e questo porta Joy ad essere pi\u00f9 affettuosa e comprensiva del solito nei suoi confronti. Quando il medico lo informa che non ha nulla di grave, Eddie decide di non dire nulla alla moglie.\nIl tostapane della discordia.\nTrama.\nJoy \u00e8 convinta che staccare la spina del tostapane dopo l'uso contribuisca al risparmio energetico, mentre Eddie la trova solo un'inutile seccatura. Eddie vuole a tutti i costi provare alla moglie che ha ragione e interpella un suo collega che insegna scienze per aiutarlo nell'impresa.\nLa ragazza di pap\u00e0.\nTrama.\nEddie e Joy ricevono la visita della figlia Allison, giunta per trascorrere il capodanno con i genitori. Eddie \u00e8 al settimo cielo, ma quando Allison chiede consiglio a Joy per risolvere un problema di cuore, snobbandolo completamente, finisce per sentirsi messo da parte.\nL'Anniversario.\nTrama.\nJoy \u00e8 invitata alla festa di anniversario Vicki e Stan, durante la quale nota con invidia che Stan, dopo venticinque anni di matrimonio, \u00e8 ancora un marito gentile e premuroso. Eddie, allora, decide di farsi dare qualche lezione di comportamento da Stan.\nBugiarda per amore.\nTrama.\nStufa di fingere, Steph rivela a Jeff di odiare l'hockey, lo sport preferito del marito. Eddie cerca di sdrammatizzare la questione dicendogli che \u00e8 normale tra marito e moglie dirsi ogni tanto qualche bugia, ma Jeff comincia a temere di non conoscere davvero la donna che ha sposato.\nCompromessi.\nTrama.\nJoy litiga con Eddie, spalleggiata dalla sua amica Nicole. Eddie decide allora di fare squadra con il marito di Nicole contro questa alleanza tra donne.\nLa nuova collega.\nTrama.\nEddie stringe amicizia con una nuova collega di lavoro molto simpatica. Joy, inizialmente, non ci vede nulla di male, ma poi la gelosia prende il sopravvento.\nL'addio al celibato.\nTrama.\nJeff non ha avuto una festa per l'addio al celibato prima di sposarsi cos\u00ec, gli amici, decidono di portarlo fuori per festeggiarlo, sebbene in ritardo.\nLa questione italiana.\nTrama.\nEddie trova, tra un mucchio di cose da buttare, una vecchia pellicola fotografica mai sviluppata. Jeff lo incita a farla sviluppare e, quando scopre che le foto riguardano un viaggio in Italia con Joy, decide di ricreare a casa l'atmosfera romantica di quella vacanza.\nUna grande artista.\nTrama.\nEddie e Joy vanno a trovare Allison al college e dividono la camera del dormitorio con un padre single amante delle feste studentesche. Intanto, i due scoprono che la figlia ha rivelato una predisposizione artistica, per cui cercano di spronarla a portarla avanti per una futura carriera lavorativa.\nAmici perduti.\nTrama.\nQuando i Woodcock e i Cofeld, loro vicini di casa, iniziano a frequentarsi, Eddie e Joy capiscono di sentire la mancanza di Steph e Jeff, per cui tentano di riconquistarne l'amicizia.\nIl cappuccino.\nTrama.\nEddie e Joy comprano una macchina per fare il cappuccino, ma alla fine, \u00e8 Eddie a doverlo preparare tutte le mattine, e se ne lamenta con la moglie. A questo punto, Joy stila un lungo elenco di \u201cdoveri domestici\u201d dei quali si fa carico perch\u00e9 il marito non ha voglia di occuparsene.\nA casa da solo.\nTrama.\nJoy e Allison, che \u00e8 in vacanza dal college, decidono di andare a trascorrere qualche giorno in Florida. Cos\u00ec Eddie rimane a casa da solo, a tu per tu con il televisore. Tutto sembra filare liscio, fino a quando la Tv via cavo smette di funzionare.\nIl macho micio.\nTrama.\nEddie riceve la visita di Webby, un suo amico single sempre in giro a divertirsi. Eddie \u00e8 elettrizzato dallo stile di vita godereccio di Webby, mentre Joy \u00e8 convinta che Webby non sia cos\u00ec felice e soddisfatto come vuol far credere, e cos\u00ec cerca di combinargli un appuntamento con una delle sue colleghe.\nTempo di vacanze.\nTrama.\nAllison porta il suo ragazzo a conoscere i suoi genitori, Eddie e Joy, ma i due non sono molto entusiasti di questo giovane dal \"look\" da hippy."}
{"id": "2474613", "revid": "729019", "url": "https://it.wikipedia.org/wiki?curid=2474613", "title": "Real World (The All-American Rejects)", "text": "Real World \u00e8 una canzone della band Alternative rock statunitense The All-American Rejects, terzo singolo estratto dall'album \"When the World Comes Down\", edito nel 2009.\nLa versione demo del brano \u00e8 stata presentata nella colonna sonora del gioco EA Sports' Madden NFL 09. \u00c8 stato inoltre presentato nella colonna sonora del film \"Transformers - La vendetta del caduto\" il 23 giugno 2009."}
{"id": "2474615", "revid": "138282", "url": "https://it.wikipedia.org/wiki?curid=2474615", "title": "Maria Elisabetta Marconi", "text": ""}
{"id": "2474617", "revid": "1305772", "url": "https://it.wikipedia.org/wiki?curid=2474617", "title": "D'Arrest", "text": ""}
{"id": "2474618", "revid": "287204", "url": "https://it.wikipedia.org/wiki?curid=2474618", "title": "Tuffi ai campionati mondiali di nuoto 2009 - Trampolino 1 metro femminile", "text": "La gara si \u00e8 disputata il 19 luglio 2009 e vi hanno partecipato 29 atlete di 20 nazioni differenti; le prime 12 dopo il primo turno sono passate alla finale."}
{"id": "2474619", "revid": "114883697", "url": "https://it.wikipedia.org/wiki?curid=2474619", "title": "Hugo Blotius", "text": "Biografia.\nStudi\u00f2 alle Universit\u00e0 di Lovanio, Toledo, Orl\u00e9ans e Basilea. \nNel 1569 fu professore di etica all'Accademia di Strasburgo e dal 1570 al 1574 fu precettore in Italia, prima del nobile tedesco Ludwig von Hutten e, a partire dal 1572, dei figli del vescovo ungherese Janos Liszti e di Lazarus von Schwendi. Grazie al loro sostegno ottenne, nel giugno del 1575, la nomina a bibliotecario imperiale. \nNel 1576 divenne professore di retorica all'universit\u00e0 di Vienna. Stil\u00f2 nel 1576, insieme ai suoi aiutanti, un catalogo del patrimonio librario imperiale e nel 1597 un inventario dei manoscritti. \nPer trent'anni si occup\u00f2 della collezione imperiale, e la sua ricca corrispondenza e i suoi appunti sono conservati oggi presso la Biblioteca Nazionale Austriaca di Vienna."}
{"id": "2474622", "revid": "48040", "url": "https://it.wikipedia.org/wiki?curid=2474622", "title": "Unione Sportiva Alessandria 1912 1930-1931", "text": ""}
{"id": "2474623", "revid": "48040", "url": "https://it.wikipedia.org/wiki?curid=2474623", "title": "Unione Sportiva Alessandria 1912 1931-1932", "text": ""}
{"id": "2474625", "revid": "48040", "url": "https://it.wikipedia.org/wiki?curid=2474625", "title": "Unione Sportiva Alessandria 1912 1932-1933", "text": ""}
{"id": "2474629", "revid": "48040", "url": "https://it.wikipedia.org/wiki?curid=2474629", "title": "Unione Sportiva Alessandria 1912 1933-1934", "text": ""}
{"id": "2474630", "revid": "48040", "url": "https://it.wikipedia.org/wiki?curid=2474630", "title": "Unione Sportiva Alessandria 1912 1934-1935", "text": ""}
{"id": "2474633", "revid": "48040", "url": "https://it.wikipedia.org/wiki?curid=2474633", "title": "Unione Sportiva Alessandria 1912 1935-1936", "text": ""}
{"id": "2474634", "revid": "48040", "url": "https://it.wikipedia.org/wiki?curid=2474634", "title": "Unione Sportiva Alessandria 1912 1936-1937", "text": ""}
{"id": "2474637", "revid": "48040", "url": "https://it.wikipedia.org/wiki?curid=2474637", "title": "Unione Sportiva Alessandria 1912 1943-1944", "text": ""}
{"id": "2474638", "revid": "48040", "url": "https://it.wikipedia.org/wiki?curid=2474638", "title": "Unione Sportiva Alessandria 1912 1946-1947", "text": ""}
{"id": "2474639", "revid": "48040", "url": "https://it.wikipedia.org/wiki?curid=2474639", "title": "Unione Sportiva Alessandria 1912 1947-1948", "text": ""}
{"id": "2474640", "revid": "339392", "url": "https://it.wikipedia.org/wiki?curid=2474640", "title": "Cannone pompom", "text": ""}
{"id": "2474641", "revid": "287204", "url": "https://it.wikipedia.org/wiki?curid=2474641", "title": "Cratere D'Arrest (Fobos)", "text": "D'Arrest \u00e8 un cratere d'impatto presente sulla superficie di Fobos, il satellite pi\u00f9 interno di Marte.\nIl cratere si estende tra i 34\u00b0S e i 44\u00b0S di latitudine e tra i 174\u00b0W e i 184\u00b0W di longitudine, con un diametro di circa 2 km.\nIl cratere \u00e8 dedicato all'astronomo tedesco Heinrich Louis d'Arrest al pari di un cratere lunare."}
{"id": "2474644", "revid": "48040", "url": "https://it.wikipedia.org/wiki?curid=2474644", "title": "Unione Sportiva Alessandria 1912 1989-1990", "text": ""}
{"id": "2474645", "revid": "48040", "url": "https://it.wikipedia.org/wiki?curid=2474645", "title": "Unione Sportiva Alessandria 1912 1992-1993", "text": ""}
{"id": "2474646", "revid": "48040", "url": "https://it.wikipedia.org/wiki?curid=2474646", "title": "Unione Sportiva Alessandria 1912 1993-1994", "text": ""}
{"id": "2474649", "revid": "48040", "url": "https://it.wikipedia.org/wiki?curid=2474649", "title": "Unione Sportiva Alessandria 1912 1994-1995", "text": ""}
{"id": "2474650", "revid": "48040", "url": "https://it.wikipedia.org/wiki?curid=2474650", "title": "Unione Sportiva Alessandria 1912 1995-1996", "text": ""}
{"id": "2474651", "revid": "48040", "url": "https://it.wikipedia.org/wiki?curid=2474651", "title": "Unione Sportiva Alessandria 1912 1996-1997", "text": ""}
{"id": "2474652", "revid": "48040", "url": "https://it.wikipedia.org/wiki?curid=2474652", "title": "Unione Sportiva Alessandria 1912 1997-1998", "text": ""}
{"id": "2474653", "revid": "48040", "url": "https://it.wikipedia.org/wiki?curid=2474653", "title": "Unione Sportiva Alessandria 1912 1998-1999", "text": ""}
{"id": "2474656", "revid": "48040", "url": "https://it.wikipedia.org/wiki?curid=2474656", "title": "Unione Sportiva Alessandria 1912 1999-2000", "text": ""}
{"id": "2474657", "revid": "48040", "url": "https://it.wikipedia.org/wiki?curid=2474657", "title": "Unione Sportiva Alessandria 1912 2001-2002", "text": ""}
{"id": "2474658", "revid": "48040", "url": "https://it.wikipedia.org/wiki?curid=2474658", "title": "Unione Sportiva Alessandria 1912 2002-2003", "text": ""}
{"id": "2474660", "revid": "48040", "url": "https://it.wikipedia.org/wiki?curid=2474660", "title": "Unione Sportiva Alessandria 1912 2000-2001", "text": ""}
{"id": "2474664", "revid": "6923", "url": "https://it.wikipedia.org/wiki?curid=2474664", "title": "Diodato Del Gaizo", "text": "Fu autore di molte note canzoni in napoletano (molte delle quali poi musicate) che costituiscono parte della cultura popolare partenopea. Assieme a Salvatore di Giacomo fu apprezzato come novelliere nero.\nBiografia.\nDel Gaizo nacque da un'umile famiglia e per sbarcare il lunario si fece monaco questuante cosa che gli guadagno' il soprannome di \u201cFra' Diurato \u2018o piccerillo\u201d e che gli permise di essere a contatto con i musicisti ambulanti.\nInizi\u00f2, quindi, a comporre le proprie poesie e a farle circolare per mezzo degli ambulanti. Dato che era analfabeta si avvalse di uno scrivano per la scrittura delle sue canzoni. Riscontrato un certo successo divenne musicista ambulante e diffusore delle proprie canzoni. Come i suoi colleghi girava tra i rioni di Napoli cantando le sue canzoni accompagnato da una pianola meccanica a rullo (il cosiddetto \u201cpianino\u201d) e vivendo del ricavato della vendita dei fogli coi versi e la musica.\nPur provenendo dalla classe sociale pi\u00f9 bassa il suo pubblico comprendeva tutte le classi sociali e il vero successo arrivo' quando Del Gaizo diede alla luce 'O carcerato rielaborando i versi di sua composizione precedente che aveva scritto per Pasquale Cinquegrana e Eduardo Di Capua: \u2018O sentimento.\nDel Gauzio \u00e8 uno degli autori di un'altra famosissima canzone napoletana: O marenariello. Uscita in primo momento con il di \u2018O mare e ba! (Miez' \u2018o mare) musicata da Salvatore Gambardella divenne un grandissimo successo quando l'editore Bideri compro' per poche lire la canzone. Rivista adattando i versi di Gennaro Ottaviano venne portato al successo dalla cantante Emilia Persico nell'estate del 1893.\nI versi di Del Gaizo sono melanconici, contengono spesso riferimenti a fatti tragici e descrivono un mondo in cui la giustizia \u00e8 quella dei padroni. Per questo motivo del Gauzio \u00e8 considerato il precursore degli autori di canzoni di \u201cmalavita\u201d. Mor\u00ec a Napoli il 13 gennaio 1943."}
{"id": "2474677", "revid": "4175", "url": "https://it.wikipedia.org/wiki?curid=2474677", "title": "Stadi asiatici per capienza", "text": "Questo \u00e8 un elenco dei maggiori stadi asiatici ordinati per capienza. L'elenco include gli stadi sportivi (calcio, rugby, cricket ecc.) e non utilizzati per corse (automobilismo, motociclismo ecc.) con almeno 30\u00a0000 posti e che si trovino in Asia esclusi gli Stati tradizionalmente europei (Turchia, Russia, Cipro, Georgia, Kazakistan, Israele, Armenia e Azerbaigian)"}
{"id": "2474681", "revid": "61051", "url": "https://it.wikipedia.org/wiki?curid=2474681", "title": "Japanese Air Self-Defense Force", "text": ""}
{"id": "2474687", "revid": "466539", "url": "https://it.wikipedia.org/wiki?curid=2474687", "title": "Pepper Anderson - Agente speciale", "text": "Pepper Anderson - Agente speciale, trasmessa in italia anche come Police Woman Agente Pepper (\"Police Woman\"), \u00e8 una serie televisiva statunitense di genere poliziesco, trasmessa dalla NBC per 4 stagioni dal 1974 al 1978. In Italia, la serie \u00e8 stata trasmessa in prima visione da Rai 1 a partire dal 15 aprile 1977.\nPrimo di due spin-off tratti dalla serie \"Sulle strade della California\" (l'altro fu \"Joe Forrester\" nel 1975), non \u00e8 solo il primo telefilm con una donna poliziotto come protagonista, ma \u00e8 generalmente considerato il primo telefilm a toni drammatici di successo nel \"primetime\" USA con una protagonista femminile: dal successo di questa serie, ne sono in seguito nate altre, quali \"Charlie's Angels\" (1976), \"La donna bionica\" (1976) e \"Wonder Woman\" (sebbene di origine e taglio fumettistico, nel 1975).\nPer tutte e 4 le stagioni dello show, la Dickinson ebbe quattro candidature consecutive al Golden Globe per la miglior attrice in una serie drammatica, vincendolo nel 1975.\nTrama.\nVolto e sensualit\u00e0 della protagonista (le cui lunghe gambe sono inquadrate fin dall'apertura della sigla) sono quelle di Angie Dickinson, star degli anni settanta che impersona l'agente Leann \"Pepper\" Anderson (o \"pepe\" in italiano) del LAPD, specialista nell'infiltrarsi tra la criminalit\u00e0 usando ogni sorta di travestimento (in questo vi \u00e8 una similitudine non indifferente con il protagonista maschile di \"Baretta\", in onda negli stessi anni per l'ABC, che a sua volta era ripreso da \"Toma\", durata una sola stagione, nel 1974)."}
{"id": "2474697", "revid": "226458", "url": "https://it.wikipedia.org/wiki?curid=2474697", "title": "Episodi di Til Death - Per tutta la vita (seconda stagione)", "text": "La seconda stagione della sit-com Til Death - Per tutta la vita \u00e8 andata in onda negli USA dal 19 settembre 2007 al 14 maggio 2008 sulla rete televisiva FOX.\nGli episodi prodotti per questa stagione sono solo 19 al posto dei 22 ordinati, a causa dello sciopero degli sceneggiatori avvenuto tra la fine del 2007 e l'inizio del 2008.\nIn Italia la seconda stagione (solo i 15 episodi trasmessi negli USA) \u00e8 stata trasmessa in prima visione assoluta dal 27 agosto al 15 ottobre 2008, con dei doppi episodi ogni settimana sul canale satellitare Fox.\nIn chiaro \u00e8 andata in onda dal 13 marzo al 31 luglio 2010 ogni sabato alle 13.40 su Italia 1 tranne per lasciare spazio alle prove o gare del Motomondiale; venerd\u00ec 9 luglio 2010 due episodi inediti in occasione dello sciopero della stampa con la \"Legge bavaglio\".\nEddie Kaye Thomas e Kat Foster escono di scena al termine della stagione; hanno interpretato per due anni il ruolo rispettivamente di Jeff e Steph Woodcock.\nJ. B. Smoove appare in alcuni episodi nel ruolo di Kenny Westchester; sar\u00e0 tra i protagonisti della terza stagione.\nKrysten Ritter riprende in un episodio il ruolo di Allison Stark.\nAnsia da prestazione.\nTrama.\nEddie dice a Joy che deve iniziare a dosare le sue performance canore in pubblico e, soprattutto, esibire scollature pi\u00f9 morigerate. Joy gli risponde secca dicendogli che le sue caricature delle celebrit\u00e0 sono terribili.\nQuattro vicini e un funerale.\nTrama.\nQuando Eddie e Joy non vengono invitati al funerale di un anziano vicino, si sentono tagliati fuori dalla comunit\u00e0. In seguito, quando Joy riceve l'invito di cantare al funerale, Eddie reclama un ruolo anche per s\u00e9.\nSalta\u2026e fai canestro.\nTrama.\nEddie finge un malore per esimersi dal dover giocare a basket, perch\u00e9 non vuole che la moglie scopra che \u00e8 un pessimo giocatore di pallacanestro.\nSolo per adulti.\nTrama.\nEddie acconsente a \u201crecensire\u201d un DVD porno che Jeff ha noleggiato su consiglio della moglie, che vorrebbe mettere un po' di pepe nel loro rapporto. Il problema \u00e8 cosa pensa Joy quando scopre Eddie mentre guarda il DVD, con malcelato interesse.\nDoppio misto.\nTrama.\nSteph introduce Eddie alla pratica dello yoga, mentre Jeff coinvolge Joy nella sua passione per il tennis. Entrambe le coppie trascorrono sempre pi\u00f9 tempo coi loro amici e sempre meno coi rispettivi partner. Questo finch\u00e9 non emerge lo spirito competitivo di Jeff e il suo non saper accettare le sconfitte: cos\u00ec, Joy, abbandona il campo.\nIn vino veritas.\nTrama.\nEddie d\u00e0 a Jeff una bottiglia di vino custodita nell'armadietto dei liquori di Joy, come regalo dell'ultimo minuto, non potendo certo sospettare che la bottiglia \u00e8 di particolare pregio e vale un centinaio di dollari.\nIl gioco della verit\u00e0.\nTrama.\nEddie non si mostra preoccupato quando la lampada da lettura di Joy non funziona, anche perch\u00e9 la sua funziona perfettamente. Nel frattempo, Jeff si sente frustrato quando scopre che i suoi amici non vengono costretti dalle loro mogli ad andare a letto alla stessa ora, come succede a lui.\nLa legge del pi\u00f9 forte.\nTrama.\nJeff viene temporaneamente nominato preside, e una delle sue prime decisioni \u00e8 quella di sospendere Eddie, dal momento che gli ha mancato di rispetto.\nL'incredibile Doug.\nTrama.\nJeff incarica Doug, il ragazzo perditempo della figlia di Eddie e Joy, di sostituirlo come insegnante di Eddie, nel lasso di tempo in cui egli sar\u00e0 assente. Dal canto suo, Joy si rifiuta di spalleggiare Eddie quando l'uomo dice ad Allison e Doug che non possono dormire insieme sotto lo stesso tetto.\nChi trova un amico... trova un tesoro.\nTrama.\nPur di fuggire ai lavori di casa, Eddie accetta di partecipare alla trasmissione televisiva \u201cBig Brother\u201d, ma le cose non vanno proprio secondo i piani.\nAmici per la pelle.\nTrama.\nAl cinema, Kenny viene aggredito verbalmente da un razzista e reagisce con violenza, cos\u00ec Eddie si vede costretto a soccorrerlo. Successivamente, Eddie, convinto che la reazione di Kenny all'offesa subita sia stata esagerata, cerca il modo di dimostrarlo all'amico, senza urtarne la sensibilit\u00e0.\nUn taglio col passato.\nTrama.\nDopo che Joy ed Eddie prendono l'ennesimo spavento, perch\u00e9 pensano di aspettare un altro figlio, nonostante il timore si riveli infondato, Joy convince Eddie a sottoporsi ad una vasectomia. Quando inizia a pensare alla procedura che l'intervento comporta, Eddie si sente sempre pi\u00f9 nervoso e, per rassicurarsi, si consulta con Kenny. Poi, per\u00f2, finge di desiderare altri figli, pur di evitare la \u201cgita\u201d dal dottor Parker.\nL'uomo che non piange mai.\nTrama.\nDal momento che Joy accusa Eddie di non esternare mai i propri sentimenti, i due decidono di frequentare un seminario per le coppie per rafforzare la loro unione da una parte, e aiutare Eddie a dar sfogo alle proprie emozioni dall'altra. Durante il seminario, per\u00f2, l'insegnante, la dottoressa Friedman, sottopone Eddie e Joy ad una terapia new age lasciando entrambi con l'amaro in bocca.\nLibera uscita.\nTrama.\nEddie e Jeff scoprono che la seconda moglie di Karl \u00e8 una donna fantastica ed estremamente affascinante; cos\u00ec iniziano a fantasticare pensando a come poteva essere la loro vita se si fossero risposati.\nL'anniversario.\nTrama.\nPer l'anniversario di matrimonio, Joy sorprende Eddie regalandogli un orologio che ha sempre desiderato. A quel punto, Eddie decide di prendere lezioni di nuoto per poter portare Joy a fare snorkeling alla Hawaii."}
{"id": "2474703", "revid": "110157", "url": "https://it.wikipedia.org/wiki?curid=2474703", "title": "Verr\u00e0 l'estate", "text": "Verr\u00e0 l'estate \u00e8 un brano musicale del cantante italiano Pacifico, estratto come secondo singolo dall'album \"Dentro ogni casa\" pubblicato nel 2008.\nIl brano.\nIl testo di \"Verr\u00e0 l'estate\" \u00e8 stato scritto da Pacifico. Il brano figura la partecipazione della cantante italo-marocchina Malika Ayane, con la quale Pacifico aveva gi\u00e0 collaborato l'anno precedente con il brano \"Sospesa\". La canzone \u00e8 entrata in rotazione radiofonica ed \u00e8 stata resa disponibile per il download digitale a partire dal 22 maggio 2009.\nIl video.\nIl video musicale prodotto per \"Verr\u00e0 l'estate\" \u00e8 stato reso disponibile sul canale YouTube dell'etichetta Sugar Music il 13 luglio 2009.. Regista del video \u00e8 Camila Cecchi. Il video, interamente girato in bianco e nero, vede Pacifico e Malika Ayane impegnati in sala di registrazione, durante le sessioni di \"Verr\u00e0 l'estate\"."}
{"id": "2474706", "revid": "1505830", "url": "https://it.wikipedia.org/wiki?curid=2474706", "title": "Manitou (azienda)", "text": "Manitou \u00e8 un produttore e distributore francese di carrelli elevatori utilizzati in tre settori fondamentali: costruzioni, industria e agricoltura.\nIl gruppo \u00e8 quotato dal 1984 alla Borsa di Parigi sul mercato Euronext.\nStoria.\nLa societ\u00e0 \u00e8 stata fondata nel 1953 sotto il nome di 'Braud &amp; Faucheux', da Andr\u00e9e Braud e Henri Faucheux.\nInizialmente destinato a Braud diversificare il gruppo, attraverso la costruzione di gru e miscelatori di cemento, cresce nel 1958 con l'invenzione e la commercializzazione di carrelli elevatori fuoristrada, ottenendoli modificando il modello di un trattore agricolo e aggiungendo un sistema idraulico di sollevamento.\nNel 1973 l'azienda si trasferisce nella zona industriale di Ancenis. Nel 1981, Braud-Faucheux cambia nome in Manitou (colui che movimenta tutto), prendendo il nome dal suo marchio principale. Dal 1998, Manitou \u00e8 diretta da Marcel Claude Braud, figlio del fondatore della societ\u00e0.\nNel 2008 l'azienda ha 23 filiali in tutto il mondo, con oltre 600 punti vendita in tutto il mondo."}
{"id": "2474709", "revid": "697352", "url": "https://it.wikipedia.org/wiki?curid=2474709", "title": "29er", "text": "29er (o \"29 pollici\" o \"two-niner\") \u00e8 una mountain bike progettata per ruote dal diametro di 29 pollici (pneumatico incluso).\nStoria.\nLe prime mountain bike utilizzavano ruote da 26 pollici per due motivi, in parte correlati. Il primo \u00e8 che le biciclette \"cruiser\", cio\u00e8 quelle che venivano trasformate in \"klunker\" nella California degli anni '70 per gareggiare in discesa per strade forestali, erano in realt\u00e0 biciclette per ragazzi, e quindi avevano una misura inferiore rispetto a quella delle pi\u00f9 classiche biciclette da strada. Tali biciclette poi avevano gomme particolarmente larghe e adatte all'uso in montagna, cos\u00ec che si trova il secondo motivo: la disponibilit\u00e0 sul mercato di pneumatici e ruote per il fuoristrada.\nCos\u00ec Gary Fisher e soci si adattarono al formato da 26\", sebbene avessero avuto l'occasione di testare e rimaner favorevolmente colpiti dalle ruote da 29\" che gli furono spedite da Geoff Apps, pioniere del mountain biking britannico con Cleland Cycles. Delle coperture che usava, infatti, non era disponibile una sufficiente quantit\u00e0. Ci\u00f2 non significa per\u00f2 che altri non avessero compiuto scelte diverse: Apps stesso ed altri (Tom Ritchey, Raleigh, Schwinn, Jim Merz) usavano sulle loro mountain bike anche cerchi del formato 650b e 700c. Il principale problema di questo formato rimaneva comunque la grave scarsit\u00e0 di coperture sufficientemente larghe.\nUno dei personaggi che pi\u00f9 hanno desiderato copertoni adatti fu Wes Williams di Ibis Cycles, ma anche altri ebbero un ruolo, ad esempio Fisher. Wilderness Trail Bikes (WTB) a partire dal 1998 inizia a studiare una soluzione, e dal 2001 vengono prodotte le prime mountain bike equipaggiate con gli pneumatici WTB Nano larghi 2,1 pollici. \u00c8 per\u00f2 solo dal 2007 che presso Fisher le vendite di 29 pollici come biciclette ibride superano quelle da 26. Dal 2010, infine, gran parte dei produttori di mountain bike producono vari tipi di 29er, e si sviluppano molti componenti dedicati ad esse.\nAl 2014, a 26\" e 29\" sono state affiancate da mountain bike da 27,5\" e il mercato si muove verso una specializzazione dei tre formati, destinati alle discipline a cui meglio si adattano.\nCaratteristiche.\nLe caratteristiche delle 29er sono direttamente legate alla dimensione delle loro ruote. Rispetto al vecchio standard da 26\", le ruote da 29\" presentano s\u00ec dei vantaggi, ma bilanciati da altrettanti svantaggi. Gi\u00e0 a met\u00e0 del 2013 la sperimentazione e il mercato hanno individuato nel cross country l'area di utilizzo prevalente,\nma esistono 29er anche per altre discipline, almeno fino all'enduro. Il formato delle ruote in effetti, come tante altre differenze fra mountain bike, pu\u00f2 finire al centro di animate discussioni fra gli sportivi che fanno scelte diverse.\nDifferenze costruttive.\nIl diametro dei cerchi delle 29er \u00e8 di 622 millimetri ed \u00e8 identificato dallo standard 700c, comune anche a biciclette da corsa, ciclocross e city bike. Ci\u00f2 che li differenzia \u00e8 che quelli, per cos\u00ec dire, da 29\" hanno una sede pi\u00f9 larga che permette di montare copertoni di sezione maggiore.\nLa differenza di dimensione delle ruote comporta variazioni anche su altri componenti di una 29er, rispetto a una 26\". Ad esempio:\nDifferenze di guida.\nIn salita una 29er \u00e8 generalmente avvantaggiata, garantendo maggior aderenza, miglior distribuzione del peso grazie al passo pi\u00f9 lungo e minor resistenza al rotolamento. Quando per\u00f2 la salita raggiunge alti livelli di tecnicit\u00e0 (gradini, radici, tortuosit\u00e0) la ruota di maggior inerzia non permette agili variazioni di velocit\u00e0, il maggior diametro non mitiga pi\u00f9 le asperit\u00e0 e a questo punto, dovendo alzare la ruota anteriore oltre gli ostacoli, si nota come farlo sia pi\u00f9 difficile rispetto a una 26\".\nIn discesa tecnica le capacit\u00e0 di superamento ostacoli sono un vantaggio, riducendo gli impuntamenti. All'aumentare della velocit\u00e0 per\u00f2 il vantaggio rispetto alle 26\" si assottiglia, ed anzi si riduce la maneggevolezza, sempre a causa della maggior inerzia. Inoltre le ruote pi\u00f9 grandi sono meno resistenti alle sollecitazioni laterali e quindi a maggior rischio di storcersi.\nIl problema della robustezza si lega a quello del peso: il diametro maggiore di una ruota da 29\" implica che gran parte della massa rotante (cerchio e copertura) \u00e8 non solo maggiore per la maggior circonferenza, aumentando quindi il peso complessivo, ma anche pi\u00f9 distante dal centro. Ci\u00f2 comporta che il momento d'inerzia di una 29\" sia percepibilmente maggiore di quello di una 26\" similmente costruita. Le accelerazioni sono generalmente pi\u00f9 lente."}
{"id": "2474722", "revid": "2084998", "url": "https://it.wikipedia.org/wiki?curid=2474722", "title": "The Cockpit", "text": " \u00e8 un OAV realizzato dallo studio Madhouse nel 1993, tratto dal manga \"Battlefield Series (nella prima edizione, poi conosciuto con il nome di The Cockpit nella edizioni successive)\" di Leiji Matsumoto, composto da racconti autoconclusivi ambientati durante la seconda guerra mondiale e pubblicato dal 1978 fino al 1990, per essere poi raccolto in 10 tank\u014dbon (ultima riedizione del manga in giappone). In particolare, vennero trasposte in animazione tre storie del manga. La regia di ciascun singolo episodio fu affidata a registi di successo: a Yoshiaki Kawajiri (\"Ninja Scroll\", \"La citt\u00e0 delle bestie incantatrici\") venne affidata la regia del primo, a Takashi Imanishi (\"Mobile Suit Gundam 0083\") il secondo e il terzo venne diretto da Ry\u014dsuke Takahashi (\"Votoms\").\nTrama.\n\"Seis\u014dken kiry\u016b\".\nPu\u00f2 un uomo essere considerato codardo dal resto della sua gente ma essere, nel contempo, un eroe dell'umanit\u00e0? Pu\u00f2 un codardo possedere una coscienza? Questo \u00e8 l'interrogativo posto da Matsumoto in questo primo racconto. Quello che a prima vista pu\u00f2 sembrare una cosa paradossale, senza nessun senso \u00e8 perfettamente spiegato nell'avventura che capita a Erhart Von Reindhas, capitano e pluridecorato pilota della Luftwaffe. La storia inizia con l'abbandono durante un combattimento del Focke-Wulf 190 A4 che Von Reindhas pilotava. Trovato dal contingente tedesco scopre, con suo enorme dispiacere che, il suo aereo nonostante tutto, aveva continuato a volare fino alla fine, fin quando nel motore non era rimasta che una goccia di carburante, per poi planare intero su un colle. Questo ritrovamento fa cadere in disgrazia il pilota, considerandosi ed essendo considerato dai suoi stessi compagni, un codardo che ha rifiutato di combattere. Il riscatto viene per\u00f2 quasi subito. La flotta tedesca, impossessatasi di un B17, ha intenzione di usarlo per trasportare a Penemunde un carico coperto dal segreto militare. Il capitano Von Reindhas deve far da scorta in modo che il carico possa arrivare intero. Gli viene cos\u00ec affidato un nuovissimo Focke-Wulf Ta 152 H. Erhart Von Reindhas incontra il professor Bahfstein, di cui era stato assistente prima della guerra, e viene a sapere che \u00e8 proprio lui a capo della missione. Incontra inoltre anche la figlia del professor Bahfstein, Meruhenna, antica fiamma del capitano che fu costretta a lasciarlo per sposarsi, per rimanere vedova quasi subito, con un influente uomo politico, per favorire la carriera del padre. Meruhenna fa allora vedere il carico di morte che l'aereo si porta dietro. Infatti Penemunde \u00e8 un sito per i test balistici e ci\u00f2 che l'aereo deve portare, per poi esser testato, \u00e8 una delle pi\u00f9 terribili armi che mente umana abbia mai concepito: Un ordigno atomico. \u00c8 la stessa Meruhenna, condividendo le idee del padre, che quasi si augura che la bomba non giunga mai a destinazione, perch\u00e9 chiunque avesse lanciato per primo un'arma cos\u00ec terribile si sarebbe macchiato di un delitto enorme vendendo l'anima al diavolo. Il volo non procede tranquillo, tre Spitfire nemici attaccano il bombardiere. Erhart Von Reindhas ne abbatte facilmente due, ma proprio mentre sta per buttare giu l'ultimo viene colpito dal rimorso, pensando a ci\u00f2 che Meruhenna gli aveva detto... non sa che fare... Ma alla fine prende la sua decisione... si nasconde dietro una nuvola e, con grande dolore, permette all'ultimo aereo di abbattere il bombardiere, bloccando si l'arrivo della bomba ma perdendo cos\u00ec anche il suo antico amore e suo padre (che avevan capito e condiviso la scelta dura fatta da Reindhas). Cos\u00ec, senza non prima aver abbattuto il terzo spitfire, se ne va sapendo di venir considerato per la seconda volta un codardo dai suoi stessi compagnie di aver perso le persone a lui pi\u00f9 care ma soddisfatto di non aver venduto l'anima al diavolo.\n\"Onsoku raigekitai\".\nSe il primo OAV tratta di un codardo, questo secondo OAV tratta invece di una persona che codarda non \u00e8, e che per rimanere fedele a ci\u00f2 che lo lega alla sua Patria \u00e8 disposto a perdere tutto. I due personaggi, a ben vedere, sono in qualche modo simili, han tutti e due ambizioni scientifiche ma le loro scelte sono quanto mai opposte provocando un risultato diverso. Se il primo decide di seguire la sua coscienza rifiutando la ragion di stato e cos\u00ec venendo considerato codardo, il secondo invece preferisce seguire la ragion di stato dimostrando il suo, se cos\u00ec si pu\u00f2 dire, coraggio. Entrambi per\u00f2 hanno una cosa in comune, alla fine della storia non potranno dividere la loro vita con la persona amata. Il luogotenente Nogami \u00e8 stato scelto per pilotare un Okha, un aereo/bomba speciale che vola disperatamente verso il bersaglio nemico. La sua \u00e8 una missione suicida, lo scopo infatti \u00e8 di guidare questo aereo/bomba su un obiettivo (in questo caso una nave portaerei americana) per poi farlo esplodere. La missione sembra compromessa ma Nogami, pur di rimanere fedele al suo compito tenta di lanciarsi anche da lontano. I suoi stessi compagni lo bloccano e lo fan lanciare con un paracadute, stordendolo. Egli rimarr\u00e0 l'unico superstite della missione. La vergogna che lo accompagna \u00e8 insostenibile, poich\u00e9 un kamikaze che torna vivo viene ritenuto privo di orgoglio. Il riscatto per\u00f2 \u00e8 immediato, il giorno seguente, infatti, ci sarebbe stato un nuovo attacco. Durante la notte, mentre parla con i suoi nuovi compagni, poco pi\u00f9 che ragazzi, Nogami confessa che se non avesse dovuto combattere in guerra avrebbe fatto il ricercatore, specializzandosi proprio nei razzi con la speranza di arrivare fino alla luna un giorno. Confessa inoltre, mentendo, anche di non avere nessuna ragazza che lo aspetta dopo la guerra, mentre da lontano una giovane ragazza suona una triste melodia con il koto, uno strumento musicale. Arriva il giorno della grande battaglia, e le cose si mettono male per la pattuglia giapponese, ma tra tanti aerei caduti il bombardiere di Nogami tiene duro, nonostante i danni subiti. Uno dopo l'altro, gli eroici compagni del giovane soldato vengono uccisi dal fuoco nemico, e alla fine l'Okha viene lanciato a folle velocit\u00e0 contro una portaerei nemica, impossibilitata a difendersi. Mentre il folle razzo va a scagliarsi verso la nave nemica, il capitano americano riceve la notizia, dal suo marconista, che pochi minuti prima \u00e8 stata lanciata una bomba atomica contro la citt\u00e0 di Hiroshima (e in qualche modo rendendo vano anche il gesto del giovane giapponese visto che storicamente quella bomba concluse la guerra) , commentando in questo modo: \"Pazzi... il nemico... noi... siamo tutti pazzi!\". La nave proprio in quel momento esplode. Durante queste fasi scopriamo che la ragazza con il koto non era altri che la donna di Nogami che rendeva in musica tutta l'angoscia di non poter pi\u00f9 rivedere il suo amato.\n\"Tetsu no ry\u016bkihei\".\nSiamo nell'isola di Leyte. Dopo un attacco ad una postazione giapponese malridotta appare da lontano un sidecar pilotato da un bambino, decisamente malconcio. Curato, racconta agli unici sopravvissuti della postazione la sua missione: ritornare con la triste notizia che il contingente del 28\u00ba Reggimento non pu\u00f2 supportare il campo di aviazione di Karakechiru, attaccato dagli americani. Uno dei soldati sopravvissuti gli fa notare che la moto che lo aveva condotto l\u00e0 era ormai fuori uso, crivellata di proiettili: questo danno avrebbe reso impossibile l'esecuzione della missione. Il giovane vuole per\u00f2 tentare ugualmente. Fortunatamente il pi\u00f9 esperto in grado dei due sopravvissuti riesce a riparare il mezzo con pezzi sparsi permettendo cos\u00ec al ragazzo, accompagnato da lui stesso, di proseguire il suo viaggio. I due viaggiatori devono presto subire l'attacco di un aereo giapponese, che improvvisamente si schianta al suolo. Sospettando che il pilota fosse americano Kodai comprende che il campo d'aviazione era passato in mani nemiche. Utsunomiya, il ragazzo, durante l'attacco viene colpito di striscio al ventre, anche se fa di tutto per tenerlo nascosto all'amico. Mentre i due soldati riposano, vengono avvistati da una motocicletta nemica, e inizia cos\u00ec un inseguimento tra i due mezzi. L'Americano \u00e8 un vero professionista, poich\u00e9 riesce a comandare il mezzo e a sparare. Dopo un breve combattimento, Kodai e Ustunomiya hanno la meglio. A questo punto Kodai butta fuori dal mezzo il suo giovane amico, che stremato dalla ferita muore, proseguendo da solo. Kodai sfreccia verso il suo obiettivo felicemente, contento di guidare un mezzo cos\u00ec valido, e viene colpito da un massiccio fuoco di fanteria. Accompagnato da una commovente colonna sonora, l'anziano combattente continua ad avvicinarsi all'obiettivo, anche se la vita lo abbandona, ma nemmeno questa volta, come nelle sue gare motociclistiche, riesce a tagliare il traguardo, contento per\u00f2 di aver dato il suo meglio.\nIl Manga.\nEsistono diverse versioni del manga con nomi differenti che raccolgono storie diverse a seconda l'edizione."}
{"id": "2474725", "revid": "228587", "url": "https://it.wikipedia.org/wiki?curid=2474725", "title": "Varinella", "text": "Varinella \u00e8 una frazione del comune di Arquata Scrivia, in provincia di Alessandria, situata alla foce dello Spinti nello Scrivia. \n\u00c8 la porta d'ingresso principale della valle Spinti essendo facilmente raggiungibile da Arquata Scrivia.\nConserva alcune ville in stile liberty di inizio Novecento quando era localit\u00e0 di villeggiatura di molti genovesi.\nChiesa di sant'Eusebio.\nConserva la chiesa di Sant'Eusebio, edificata prima del XII secolo, \u00e8 menzionata in una bolla papale del 1196 di papa Celestino III come dipendenza dall'abbazia di Precipiano, retta prima dai Benedettini e poi dagli Olivetani. Nel 1594 fu completamente ricostruita e pass\u00f2 sotto la diocesi di Tortona. Nel 1886 venne ampliata e nel 1924 decorata.\nCollegamenti esterni.\nVarinella nella Storia - Storia e Fotografie di una comunit\u00e0"}
{"id": "2474726", "revid": "393917", "url": "https://it.wikipedia.org/wiki?curid=2474726", "title": "S.S. Lazio Handicap", "text": ""}
{"id": "2474727", "revid": "167951", "url": "https://it.wikipedia.org/wiki?curid=2474727", "title": "Michela Belmonte", "text": "Biografia.\nSorella minore di Mar\u00eda Denis, dopo aver frequentato le scuole medie, si trasferisce a Roma per tentare la via del cinema, viene notata da Rossellini che la scrittura per il film \"Un pilota ritorna\": la parte \u00e8 piccola ma sufficiente per essere chiamata da Mattoli ad interpretare una delle protagoniste della pellicola \"I 3 aquilotti\" accanto a Sordi e Cortese.\nNel 1943 gira il suo terzo e ultimo film diretta da Gherardi e Antonio Rossi recitando accanto a Antonio Gandusio, Rina Morelli e Paolo Stoppa.\nAbbandona poi il mondo del cinema per occuparsi di letteratura e di archeologia."}
{"id": "2474732", "revid": "1418380", "url": "https://it.wikipedia.org/wiki?curid=2474732", "title": "Fatalii", "text": "Il Fatalii \u00e8 una cultivar di peperoncino della specie \"Capsicum chinense\" originaria dell'Africa.\nCaratteristiche.\nCaratterizzato da una maturazione tardiva, il frutto acerbo \u00e8 di colore verde e a maturit\u00e0 vira al giallo. Esso ha una forma oblunga, pi\u00f9 sottile all'apice, in media di otto centimetri di lunghezza e due cm di diametro alla base.\nLo stesso ha un profumo intenso e un gusto di agrumi e frutta esotica. \u00c8 usato in moltissime salse e per accompagnare i tipici piatti di pesce locali.\nColtivazione.\nLa pianta della variet\u00e0 di peperoncino Fatalii, durante la crescita, si sviluppa eretta, ramificata con un portamento ad alberello, raggiungendo altezze massime di 1,30 metri ed un'estensione di 0,60 metri.\nPiccantezza.\nIl livello di piccantezza nella Scala di Scoville, piuttosto alto, si attesta intorno a 250.000 SHU."}
{"id": "2474734", "revid": "287204", "url": "https://it.wikipedia.org/wiki?curid=2474734", "title": "Maxima FM", "text": ""}
{"id": "2474736", "revid": "767487", "url": "https://it.wikipedia.org/wiki?curid=2474736", "title": "Hennequin de Bruges", "text": "Biografia.\n\u00c8 stato il pittore fiammingo pi\u00f9 celebre della scuola di Bruges del suo tempo.\nDal 1368 entr\u00f2 a far parte della schiera di pittori della corte reale e divent\u00f2 ben presto il pittore preferito dal re Carlo V di Francia, assumendo i titoli dapprima di \"\"Regis de pictor\" e poi di \"Peintre de la reine\"\".\nFu un precursore per lo svolgimento, l'approfondimento, l'espansione di un particolare stile caratterizzato dalla saldatura del grafismo gotico con i colorismi fiamminghi e italiani, che la corte francese promosse in quegli anni.\nEffettu\u00f2 una lunga serie di dipinti e affreschi nelle sale delle dimore reali oltre ad un ciclo di ritratti di personaggi di corte.\nHennequin de Bruges ricevette come stipendio annuale circa 200 \"livres\" e si garant\u00ec una pensione vitalizio sotto il regno di Carlo V di Francia.\nHennequin de Bruges inoltre si specializz\u00f2 come uno dei miniaturisti pi\u00f9 raffinati del suo tempo; tutto il suo lavoro di miniaturista per il re, per l'aristocrazia e le personalit\u00e0 di corte, \u00e8 perduto tranne un ritratto di Carlo V inserito in un manoscritto della Bible historiale di Guiart des Moulins, donato a Carlo V, nel quale l'artista si firm\u00f2 Joahannes de Brugis, ora in una collezione privata all'Aia. Nella miniatura, Carlo V \u00e8 raffigurato seduto sul trono mentre Jean de Vaudetar gli consegna la preziosa \"Bible historiale\". L'opera si caratterizz\u00f2 per l'eleganza dello sfondo e dei personaggi, per la cura dei dettagli e per la grande espressivit\u00e0 dei protagonisti."}
{"id": "2474737", "revid": "767487", "url": "https://it.wikipedia.org/wiki?curid=2474737", "title": "Il comune senso del pudore", "text": "Il comune senso del pudore \u00e8 un film del 1976 diretto da Alberto Sordi. Si tratta di un film in quattro episodi, tutti diretti da Sordi, che per\u00f2 recita solo nel primo.\nTrama.\n\u00c8 un film suddiviso in quattro episodi in cui si raccontano i cambiamenti del costume e del senso del pudore alla fine degli anni settanta e la capillare diffusione dell'erotismo nell'editoria e nel cinema.\nUn maturo operaio, Giacinto Colonna, festeggia le nozze d'argento con sua moglie Erminia, portandola al cinema per la prima volta dopo anni. Per quanto vaghino da una sala all'altra di Roma, incorrono ingenuamente in pellicole di genere pornografico. Erminia \u00e8 scandalizzata ma presto ne subisce in qualche modo il contagio.\nAssunto come nuovo direttore di una rivista per soli uomini, il professor Ottavio Caramessa, scrittore di provincia, balza improvvisamente dalla miseria al benessere, aiutato da una spigliata dattilografa. Tuttavia scattano ben presto per lui le manette ma non se ne duole, convinto di combattere una nobile battaglia contro l'oscurantismo.\nIl giovane pretore della provincia veneta Tiziano Ballarin \u00e8 autore di provvedimenti giudiziari e di altre iniziative contro la stampa per adulti. Mentre impazza per il borgo una campagna moralistica - ed in alcuni casi ipocrita - di religiosi e laici, sua moglie Armida si trova colpita da alcune pubblicazioni bersaglio del marito, uscendone trasformata, con il benestare del consorte. Questo episodio \u00e8 girato a Vicenza, Altavilla Vicentina e Bassano del Grappa.\nUn'attrice tedesca premio Oscar, Ingrid Streissberg, si rifiuta di girare la sequenza pi\u00f9 scabrosa (un coito anale non simulato) di un film trasposizione del romanzo inglese su Lady Chatterley, nel quale il sanguigno produttore napoletano Giuseppe Costanzo (figura ispirata vagamente a quella di Dino De Laurentiis) ha investito molti soldi non suoi. Alla fine la convincer\u00e0 un gruppo di esperti - un sacerdote sedicente \"progressista\", uno psicologo, un giornalista e alcuni critici - che la scena in s\u00e9 \u00e8 di grande rilievo artistico-culturale, cosicch\u00e9 il colossale affare potr\u00e0 andare in porto.\nAll'uscita della prima del film \"Lady Chatterley 76\", con cui si chiude il quarto episodio, appaiono tutti i protagonisti dei primi tre episodi come spettatori della pellicola in questione, esprimendone ognuno il proprio giudizio come epilogo del film."}
{"id": "2474739", "revid": "405406", "url": "https://it.wikipedia.org/wiki?curid=2474739", "title": "Max-Planck-Institut f\u00fcr Plasmaphysik", "text": ""}
{"id": "2474741", "revid": "253269", "url": "https://it.wikipedia.org/wiki?curid=2474741", "title": "Andrew Divoff", "text": "Biografia.\nFiglio di madre venezuelana e padre russo, Divoff inizia una lunga gavetta televisiva a partire dalla met\u00e0 degli anni ottanta, partecipando come guest star a noti telefilm come \"A-Team\" e \"MacGyver\". Nel 1990 recita in \"Caccia a Ottobre Rosso\", in seguito interpreta il cattivo del film \"Ancora 48 ore\", con Eddie Murphy e Nick Nolte. Nel corso degli anni si costruisce una solida carriera tra cinema e televisione, dove d\u00e0 vita spesso a personaggi malvagi di origini russe o latine coinvolti in atti di terrorismo o traffici di droga. Uno dei suoi ruoli pi\u00f9 noti \u00e8 quello di \"Djinn\", alias Nathaniel Demerest, nel film horror \"Wishmaster - Il signore dei desideri\". Altri suoi ruoli celebri sono quello di \"Mefistofele\" nel film \"Faust\" (tratto dall'omonima serie a fumetti) e soprattutto quello di Mikhail Bakunin nella serie televisiva \"Lost\", interpretato tra il 2006 e il 2007 e anche nel 2010. Mikhail Bakunin \u00e8 un russo appartenente agli Altri, che abita nella stazione Fiamma del Progetto DHARMA. Nel 2008 veste i panni di un soldato russo nel film di Steven Spielberg \"Indiana Jones e il regno del teschio di cristallo\".\nVita privata.\n\u00c8 sposato con l'attrice russa Raissa Danilova. Divoff scrive e parla 9 lingue: inglese, russo, spagnolo, italiano, francese, tedesco, catalano, portoghese e svedese. Una volta parlava anche il rumeno ma l'ha dimenticato in quanto non ha avuto nessuno con cui parlarlo per molto tempo.\nDoppiatori italiani.\nNelle versioni in italiano dei suoi film, Andrew Divoff \u00e8 stato doppiato da:"}
{"id": "2474742", "revid": "787565", "url": "https://it.wikipedia.org/wiki?curid=2474742", "title": "32\u00ba Reggimento genio guastatori", "text": "Il 32\u00ba Reggimento Genio Guastatori \u00e8 un reparto guastatori dell'Esercito Italiano con sede a Fossano, in provincia di Cuneo. Con il 2\u00ba Reggimento genio guastatori \u00e8 uno dei due reggimenti guastatori alpini.\nStoria.\nNasce come 32\u00ba Battaglione il 1\u00ba dicembre 1940 a Civitavecchia, presso la scuola guastatori fondata dal colonnello Piero Steiner, incorpora la 3\u00aa Compagnia \"Folgore\", Comandante Tenente Francesco Tuci e la 4\u00aa \"Uragano\", Comandante Tenente Umberto Torregrossa\nPartecipa alla seconda guerra mondiale e il 14 gennaio 1941 \u00e8 inviato a Tripoli dove partecipa agli eventi della campagna del Nord Africa, alle dipendenze del 1\u00ba Reggimento Speciale Genio. Il reparto \u00e8 il primo di questa specialit\u00e0 ad entrare in linea di combattimento. Il 15 agosto 1941 lo stato maggiore dell'esercito sancisce la costituzione del battaglione, attribuendogli la denominazione 32\u00ba battaglione guastatori genio, con centro di mobilitazione, il Deposito del 5\u00ba reggimento genio a Villa Vicentina.\nSul fronte Africa settentrionale segue le sorti dell'Armata Corazzata Italo Tedesca e la conseguente sconfitta di El Alamein; gi\u00e0 prima di questa battaglia il 32\u00ba viene sciolto e i 70 superstiti passano al 31\u00ba, comandato dal maggiore Paolo Caccia Dominioni. Il 31\u00ba, dopo sei mesi di lotta, depone le armi il 13 maggio 1943.\nRicostituzione.\nViene ricostituito il 1\u00ba settembre 2002 come 32\u00ba battaglione genio guastatori alle dipendenze della Brigata Alpina \"Taurinense\", per riconfigurazione del 2\u00ba battaglione del reggimento genio ferrovieri. L'unit\u00e0 incorpora la compagnia guastatori \"Taurinense\" e il 24 settembre 2004 il battaglione diventa reggimento.\nAvente precedentemente sede a Torino, a fine 2016 il reggimento \u00e8 stato trasferito a Fossano.\nOnorificenze.\nNella sua storia il 32\u00ba Reggimento genio guastatori ha meritato le seguenti onorificenze alla bandiera:"}
{"id": "2474749", "revid": "85053", "url": "https://it.wikipedia.org/wiki?curid=2474749", "title": "Battaglia dell'isola di Rennel", "text": ""}
{"id": "2474750", "revid": "439868", "url": "https://it.wikipedia.org/wiki?curid=2474750", "title": "Berm\u00fadez", "text": "La J. Armando Berm\u00fadez &amp; Co. C. por A. \u00e8 un'azienda produttrice di distillati della Repubblica Dominicana, principalmente conosciuta per i suoi rum.\nStoria.\nL'azienda venne fondata nel 1852 da don Erasmo Berm\u00fadez il quale cominci\u00f2 a produrre un rum detto \"Bitter panacea\" (\"amarigo panacea\" in spagnolo). Nel 1927 don Armando Berm\u00fadez fond\u00f2 l'industria distilliera \"Unrivaled Liquor Manufacture\" che successivamente venne trasformata nella societ\u00e0 per azioni che porta il nome attuale."}
{"id": "2474753", "revid": "131358", "url": "https://it.wikipedia.org/wiki?curid=2474753", "title": "Gran Premio motociclistico di Olanda 2001", "text": ""}
{"id": "2474754", "revid": "131358", "url": "https://it.wikipedia.org/wiki?curid=2474754", "title": "Gran Premio motociclistico di Olanda 2002", "text": ""}
{"id": "2474755", "revid": "131358", "url": "https://it.wikipedia.org/wiki?curid=2474755", "title": "Gran Premio motociclistico di Olanda 2003", "text": ""}
{"id": "2474756", "revid": "131358", "url": "https://it.wikipedia.org/wiki?curid=2474756", "title": "Gran Premio motociclistico di Olanda 2004", "text": ""}
{"id": "2474757", "revid": "131358", "url": "https://it.wikipedia.org/wiki?curid=2474757", "title": "Gran Premio motociclistico di Olanda 2005", "text": ""}
{"id": "2474758", "revid": "131358", "url": "https://it.wikipedia.org/wiki?curid=2474758", "title": "Gran Premio motociclistico di Olanda 2006", "text": ""}
{"id": "2474759", "revid": "131358", "url": "https://it.wikipedia.org/wiki?curid=2474759", "title": "Gran Premio motociclistico di Olanda 2008", "text": ""}
{"id": "2474766", "revid": "729019", "url": "https://it.wikipedia.org/wiki?curid=2474766", "title": "Spikes da baseball", "text": "Gli spikes sono gli speciali tacchetti utilizzati nelle scarpe da baseball.\nCaratteristiche.\nQuesti speciali tacchetti sono spessi 0,7-0,8 mm e sono costituiti di acciaio purissimo. Sono lunghi 1 cm circa e alti 0,5 cm. Sotto la scarpa ve ne sono 6: tre posti a triangolo sulla punta e altrettanti e posti allo stesso modo sotto al tallone.\nVantaggi.\nI vantaggi dell'utilizzo degli spikes consistono nella maggiore aderenza sulla terra rossa del diamante e sull'erba del campo. Senza di essi i giocatori scivolerebbero sul terreno. La loro funzione \u00e8 dunque analoga ai tacchetti usati nel calcio.\nSvantaggi.\nLo svantaggio principale degli spikes consiste nella pericolosit\u00e0 di essi. Infatti non \u00e8 raro che durante un'azione di gioco, il giocatore debba scivolare per arrivare in base; se egli finisce, senza volere, contro il corpo dell'avversario, quest'ultimo rischia di farsi seriamente male. Gli spikes possono incidere in superficie la pelle. Bisogna pertanto fare molta attenzione quando li si indossa."}
{"id": "2474768", "revid": "131358", "url": "https://it.wikipedia.org/wiki?curid=2474768", "title": "Gran Premio motociclistico di Olanda 2000", "text": ""}
{"id": "2474769", "revid": "131358", "url": "https://it.wikipedia.org/wiki?curid=2474769", "title": "Gran Premio motociclistico di Olanda 2007", "text": ""}
{"id": "2474770", "revid": "131358", "url": "https://it.wikipedia.org/wiki?curid=2474770", "title": "Gran Premio motociclistico di Olanda 2009", "text": ""}
{"id": "2474772", "revid": "1442080", "url": "https://it.wikipedia.org/wiki?curid=2474772", "title": "Mercedes Cup 2009 - Doppio", "text": "Il doppio del Mercedes Cup 2009 \u00e8 stato un torneo di tennis facente parte dell'ATP World Tour 2009.\nChristopher Kas e Philipp Kohlschreiber erano i detentori del titolo, ma Kohlschreiber ha deciso di non partecipare quest'anno.\nSolo Kas ha partecipato facendo coppia con Mi\u0161a Zverev ma ha perso nel 1\u00ba turno contro Franti\u0161ek \u010cerm\u00e1k e Michal Merti\u0148\u00e1k 6-2, 6-3.\nFranti\u0161ek \u010cerm\u00e1k e Michal Merti\u0148\u00e1k hanno battuto in finale Victor H\u0103nescu e Horia Tec\u0103u 7\u20135, 6\u20134."}
{"id": "2474777", "revid": "287204", "url": "https://it.wikipedia.org/wiki?curid=2474777", "title": "Limusaurus inextricabilis", "text": "Limusaurus (il cui nome significa \"lucertola fangosa\") \u00e8 un genere estinto di dinosauro teropode noasauride vissuto nel Giurassico superiore, circa 161-156 milioni di anni fa (Oxfordiano), in quella che oggi \u00e8 la Formazione Shishugou, nel Bacino Junggar, Cina. Il genere contiene una singola specie, \"L. inextricabilis\". Il \"Limusaurus\" era un dinosauro piccolo e snello, di circa 1,7 metri (5 piedi 7 pollici) di lunghezza, dotato di collo e gambe lunghe, ma aveva anche braccia incredibilmente piccole. Durante la sua ontogenesi questo animale subiva una drastica metamorfosi; i cuccioli nascevano con fauci dentate, ma man mano che crescevano perdevano i denti sostituendoli con un becco sdentato nell'et\u00e0 adulta, corrispondendo ad uno spostamento nella dieta da onnivori a erbivori.\nIl \"Limusaurus\" \u00e8 il primo ceratosauro conosciuto dall'Asia orientale; sebbene inizialmente si pensava che questo animale fosse un membro piuttosto basale (cio\u00e8 filogeneticamente pi\u00f9 vicini all'origine) del gruppo Ceratosauria insieme al suo parente pi\u00f9 prossimo, \"Elaphrosaurus\", un'analisi del 2016 ha dimostrato che entrambi facevano parte della famiglia dei Noasauridae, un gruppo di ceratosauri di piccole dimensioni e pi\u00f9 leggeri dei pi\u00f9 comuni abelisauroidi. Il modello della riduzione delle dita in \"Limusaurus\" \u00e8 stato utilizzato per sostenere l'ipotesi contestata che la mano a tre dita dei teropodi tetanurae sia il risultato della perdita del primo e del quinto dito della mano ancestrale a cinque dita, il che ha implicazioni anche nello studio sull'evoluzione degli uccelli.\nDescrizione.\nIl \"Limusaurus\" era un dinosauro teropode piccolo e snello con un collo lungo e le gambe slanciate (quest'ultime erano 1,8 volte la lunghezza del torace), misurando circa 1,7 metri (5 piedi 7 pollici) di lunghezza, per 15 chilogrammi (33 libbre) di peso. Il cranio era corto, ed era circa la met\u00e0 della lunghezza del femore. La punta del muso, leggermente convessa alla punta della premascella, era ricoperta da un becco corneo sdentato, una caratteristica mai vista in nessun altro teropode non-coelurosauro, fino alla scoperta di \"Limusaurus\". L'apertura, o fenestra, della mandibola era piuttosto grande, pari al 40% della lunghezza dell'intera mandibola. Anche l'orbita era abbastanza grande. Altre ossa con morfologie distintive nel cranio di \"Limusaurus\" sono le ossa nasali, corte e larghe rispetto all'intero cranio; Le ossa lacrimali, che scivolavano bruscamente sugli occhi, e le ossa del giugale, i cui rami erano sottili e asciformi.\nIn \"Limusaurus\", lo sterno \u00e8 fuso in una singola, grande lastra continua, un'altra caratteristica che rappresenta un'altra convergenza evolutiva con i coelurosauri. L'animale possiede anche una forcula, sconosciuta nella maggior parte dei ceratosauriani. In modo distintivo, la scapola presenta un crinale prominente alla sua estremit\u00e0 anteriore, e uno \"stivale\" del pube indirizzato all'indietro in forma di gancio e con una cresta da ogni lato. Le gambe di \"Limusaurus\" avevano proporzioni ben adattate al corsa, con le parti inferiori della gamba che erano molto pi\u00f9 lunghe del femore; Il tibiotarso, la fusione della tibia e delle ossa tarsiche, era 1,2 volte la lunghezza del femore e il piede era 1,3 volte la lunghezza del femore. Il primo dito di ogni piede, o alluce, era estremamente ridotto, essendo solo il 17% della lunghezza del terzo metatarso; Le metatarsali delle altre tre dita erano disposte in un arco, con il quarto metatarso aderente strettamente al terzo per tutta la sua lunghezza.\nBraccia.\nCome in molti altri abelisauri, di cui si conoscono le ossa delle braccia, quest'ultime in \"Limusaurus\" erano notevolmente ridotte, ancor pi\u00f9 di quelle di \"Ceratosaurus\". Il primo dito era il pi\u00f9 piccolo delle altre dita e mancava completamente di falangi. Quanto alle altre dita, il secondo dito era molto robusto e aveva tre falangi, il terzo dito aveva solo tre falangi, in contrasto con le quattro di molti altri teropodi primitivi, e le parti conservate del quarto dito indicano che esso era relativamente lungo e snello, terminando in una sola falange. Gli artigli erano corti, robusti ed espansi alla base.\nOntogenesi.\nDurante la loro ontogenesi, gli esemplari di \"Limusaurus\" mostrano 78 diversi cambiamenti anatomici che si sono verificati quando gli animali sono cresciuti. In particolare, il cranio \u00e8 diventato pi\u00f9 profondo, le ossa metacarpali si sono allungate, e il \"gancio\" del loro pube \u00e8 cresciuto divenendo pi\u00f9 lungo. Inoltre, l'albero dell'osso quadrato nel cranio si \u00e8 raddrizzato negli adulti e le punte delle loro fauci inferiori sono diventate pi\u00f9 declassate.\nIl cambiamento pi\u00f9 drastico durante la crescita dei \"Limusaurus\" \u00e8 la completa perdita dei denti negli esemplari adulti. I giovani cominciano con un dente nella premascella, otto nella mascella e undici nella mandibola (42 denti totali). Nella fase successiva, il primo, il sesto e l'ottavo dente della mascella e il sesto della mandibola vanno persi (34 denti totali), anche se gli alveoli dentali rimangono comunque presenti ed \u00e8 presente un piccolo dente sostitutivo nell'alveolo del sesto dente inferiore. Durante questa fase, l'uso dei denti e la loro normale sostituzione cessano o diminuiscono, in quanto nessuno dei denti ancora eruttati reca alcun segno di usura o riassorbimento. Quando gli esemplari crescevano, la trasformazione diventava pi\u00f9 radicale. Nei subadulti e negli adulti di et\u00e0 superiore ad un anno, tutti i denti erano scomparsi. La scansione CT mostra che solo cinque alveoli rimangono nella mascella degli adulti; Tutte gli alveoli nella mandibola sono fuse in un singolo canale cavo e il resto degli alveoli sono stati cancellati.\nClassificazione.\nIl \"Limusaurus\" \u00e8 un membro di Ceratosauria, che condivide alcune caratteristiche sia con i coelophysoidi sia con i tetanuri. Le caratteristiche presenti in \"Limusaurus\" suggeriscono una stretta relazione tra i \"clade\" Ceratosauria e Tetanurae. Alcune caratteristiche gli permettono di essere distinto come un ceratosauro; Questi includono il cranio alto e piccolo, la parte della mascella che forma la narice, il nasale che racchiude la fenestra antorbitale sul margine posteriore, la grande fenestra mandibolare e un dente relativamente corto rispetto al resto della mascella, la testa dell'omero \u00e8 lunga e angolata come la cresta deltopicale, la mancanza di ossificazione nelle ossa del polso, il grande e esteso \"stivale\" del pube e le due scanalature ai lati degli artigli.\nOriginariamente, il \"Limusaurus\" venne descritto come un ceratosauro basale, venendo recuperato in alcune analisi filogenetiche sui ceratosauri, insieme ad \"Elaphrosaurus\". Tuttavia, ricerche successive hanno lo hanno spostato nel gruppo pi\u00f9 derivato degli Abelisauroidea, specificamente come un membro dei Noasauridae.\nIl cladogramma seguente si basa sull'analisi filogenetica condotta da Rauhut e Carrano (2016), mostrando le relazioni di \"Limusaurus\" tra i noasauridi; (CCG 20011 rappresenta un taxon di tipo non ancora identificato precedentemente riferito al tetanuro \"Chuandongocoelurus\").\nStoria della scoperta.\nIl \"Limusaurus\" \u00e8 stato descritto in un documento del 2009, redatto da Xu \"et al.\" sulla rivista \"Nature\". La descrizione incorporava dati provenienti da due esemplari subadulti che si trovavano in stretta associazione: l'olotipo, IVPP V 15923, \u00e8 un scheletro quasi articolato (ossia con le ossa poste come in vita); mentre IVPP V 15304, \u00e8 anch'esso un esemplare articolato quasi completo, a cui manca solo il cranio. Il secondo esemplare \u00e8 del 15% pi\u00f9 grande dell'olotipo. Questi esemplari sono stati rispettivamente menzionati anche dai numeri errati del campione IVPP V 15924 e IVPP V 16134.\nNel 2016, sono stati descritti dodici esemplari aggiuntivi. Questi esemplari sono noti da tre diverse aggregazioni (numerate TBB 2001, TBB 2002 e TBB 2005), mentre le prime due sono allo stesso livello, le altre sono circa 6,5 metri superiore nella colonna stratigrafica; Le aggregazioni includono sei giovani (di et\u00e0 inferiore o uguale ad 1 anno), dieci subadulti (2-6 anni) e un adulto (pi\u00f9 di 6 anni). Come l'olotipo e il secondo esemplare, i nuovi esemplari sono conservati presso l'Istituto di Paleontologia Vertebrata e Paleoantropologia. Tutti gli esemplari sono stati recuperati durante degli scavi tra il 2001 e il 2006 nella localit\u00e0 Wucaiwan, della Formazione Shishugou, situata nel Bacino Junggar, di Xinjiang, Cina.\nSia il nome del genere, \"Limusaurus\" (che significa \"lucertola fangosa\"), sia il nome della specie tipo, \"inextricabilis\" (che significa \"inestricabile\" o \"impossibile districarsi\"), si riferiscono a come gli esemplari noti sembrano essere morti dopo essere rimasti impantanati nel fango.\nPaleobiologia.\nL'analisi istologica delle linee di crescita arrestata all'interno delle tibie dalle varie fasi ontogenetiche di \"Limusaurus\" indica che l'animale raggiungeva la maturit\u00e0 sessuale a sei anni di et\u00e0. Negli esemplari pi\u00f9 vecchi, le linee pi\u00f9 estreme della crescita arrestata sono molto vicine (formando il cosiddetto sistema fondamentale esterno), indicando che la crescita rapida era cessata in questi singoli individui.\nConvergenza evolutiva.\nIl \"Limusaurus\" possiede diverse caratteristiche della testa in comune con i teropodi basali come altri ceratosauri e coelophysoidi, ma converge in alcune caratteristiche, tra cui il becco sdentato e lo sterno fuso, con i successivi coelurosauri. L'aspetto complessivo dell'animale, incluso il collo e le gambe lunghe, \u00e8 molto simile a quello dei teropodi ornithomimosauri del Cretaceo, cos\u00ec come l\"Effigia\", un archosauro non-dinosaurico del Triassico, che rappresenta un caso significativo di evoluzione convergente tra questi tre distinti gruppi di archosauri.\nAlimentazione.\nLa perdita dei denti nell'et\u00e0 adulta di \"Limusaurus\" \u00e8 il caso pi\u00f9 estremo di cambiamenti morfologici orali tra i dinosauri. Infatti, il \"Limusaurus\" \u00e8 uno dei pochi vertebrati noti in cui i denti vengono completamente persi durante l'ontogenesi (gli altri sono la triglia di fango, la triglia di scoglio, vari callittidi e l'ornitorinco). Tuttavia, il suo complicato schema nel perdere i denti da entrambi i lati della mascella e nella mandibola \u00e8 pi\u00f9 simile a quello dell'avialae \"Jeholornis\". Inoltre, \u00e8 probabili che i denti sostitutivi regredissero durante la crescita, come nel camaleonte velato. In combinazione con la conservazione dei percorsi di segnale evolutivi necessari per indurre lo sviluppo dei denti negli uccelli, la sostituzione ontogenetica dei denti da un becco in \"Limusaurus\", suggerisce che lo sviluppo dei becchi in altre linee di teropodi, se non addirittura in tutti gli animali dotati di becco, pu\u00f2 essere correlata a cambiamenti di sviluppo che modificano in modo eterogeneo il punto in cui lo sviluppo del dente si arresta.\nGli esemplari adulti di \"Limusaurus\" mostrano caratteristiche morfologiche associate ad una dieta erbivora condivise con altri gruppi di teropodi erbivori, tra cui Ornithomimosauria, Therizinosauria, Oviraptorosauria e Alvarezsauroidea, insieme al troodontide \"Jinfengopteryx\". In particolare, i campioni adulti sono caratterizzati dalla presenza di pietre di stomaco, noti come gastroliti, inoltre gli esemplari pi\u00f9 anziani contenevano pi\u00f9 pietre rispetto agli esemplari pi\u00f9 giovani; Le differenze di dimensioni e quantit\u00e0 di questi gastroliti tra gli esemplari di varie et\u00e0, sono paragonabili a quelli degli uccelli e a quelle di ornithomimosauri e oviraptorosauri. Tutti questi gruppi di teropodi utilizzavano gastroliti per aiutare a sminuzzare il materiale vegetale che inghiottivano, suggerendo che lo facesse anche il \"Limusaurus\"; L'aumento della quantit\u00e0 di gastroliti negli adulti pi\u00f9 anziani pu\u00f2 essere indicativa sulla capacit\u00e0 digestiva dell'intestino di lavorare finemente la materia vegetale aumentando con l'et\u00e0. Un'analisi di isotopi degli esemplari disponibili dei campioni di \"Limusaurus\" ha anche dimostrato che gli adulti corrispondono in modo coerente con le firme di isotopi di altri dinosauri erbivori; Tuttavia, nella stessa analisi, gli esemplari giovani e subadulti variavano notevolmente nelle loro firme isotopiche. Ci\u00f2 indica che i giovani erano probabilmente onnivori, ma diventavano erbivori crescendo. Ci\u00f2 \u00e8 compatibile al cambiamento di dieta presente nelle prima citate triglie e callittidi.\nOmologia delle dita.\nI teropodi pi\u00f9 primitivi posseggono cinque dita per mano. Lungo il tratto aviario, tuttavia, il numero di dita nella mano si \u00e8 ridotto; Dalla nascita del gruppo dei Tetanurae, che comprende gli uccelli, due dita erano gi\u00e0 scomparse dalla mano, lasciando solo tre dita. Tradizionalmente, si \u00e8 ipotizzato che le dita perse fossero le pi\u00f9 esterne, (ossia le dita IV e V), in un processo denominato LDR (Lateral Digit Reduction).\nTuttavia, l'ipotesi dell'LDR \u00e8 in contraddizione con alcuni studi embriologici sugli uccelli che dimostrano che da cinque siti di sviluppo, le dita che si sviluppano sono le tre cifre centrali (II, III e IV). Questa incoerenza \u00e8 stata oggetto di discussione per quasi 200 anni ed \u00e8 stata utilizzata da Alan Feduccia per sostenere l'ipotesi controversa che gli uccelli discendono non dai teropodi ma da un altro gruppo di archosauri che avevano perso il primo e il quinto dito. Per spiegare la discrepanza tra i dati morfologici e embriologici nel contesto dell'origine degli uccelli, in uno scenario alternativo al LDR \u00e8 stato sviluppato da Tony ThulbornE Tim Hamley, nel 1982. In questo scenario, le dita I e V dei teropodi sono state ridotte nel processo di riduzione bilaterale (BDR), con le restanti cifre che si sviluppano per assomigliare alle cifre I-III. Il \"Limusaurus\" \u00e8 stato inizialmente considerato una prova dell'ipotesi BDR a causa delle sue dita ridotte, e quelle di altri ceratosauriani con un primo dito ridotto, facendo supporre ai ricercatori che un simile schema di riduzione avvenisse tra i tetanuri (il sister group dei ceratosauriani).\nSono state proposte diverse ipotesi aggiuntive per migliorare e conciliare le ipotesi LDR e BDR. Un'ipotesi prevalentemente favorita, sviluppata da G\u00fcnter P. Wagner e Jacques Gauthier nel 1999, comporta un \"frameshift\" delle dita; Il primo dito non riesce a crescere nel primo sito dello sviluppo perch\u00e9 non riceve i segnali necessari, che ha l'effetto di spostare le dita I-III alle posizioni di II-IV. Cos\u00ec, mentre le dita I-III dei teropodi ancestrali vengono mantenute, non crescono nella stessa posizione. Una versione dell'ipotesi frameshift modificata per incorporare entrambi gli elementi di BDR e prove fossili come il \"Limusaurus\" e altri teropodi, \u00e8 l'ipotesi \"thumbs down\" di Capek \"et al.\", che suggerisce che questo frameshift fosse avvenuto dopo la riduzione sia del primo che del quarto dito. La principale ipotesi alternativa sostenuta da Xu Xing \"et al.\", nota come l' \"ipotesi di spostamento laterale\", considera un frameshift parziale e graduale in cui, da una mano a quattro dita con dita ridotte I e IV, scompaiano completamente mentre il dito IV si sviluppa in un dito pieno, con II- IV che assume le morfologie dell'ex I-III.\n\u00c8 plausibile che i ceratosauriani siano stati sottoposti a BDR indipendentemente dai tetanuri e pertanto non hanno alcun effetto sul tema dell'omologia delle dita aviarie. In particolare, come dimostrato dall'analisi teratologica, l'abbreviazione (mesomelia) e la perdita di dita (ipophalangia) negli arti anteriori di \"Limusaurus\" sono probabilmente il risultato di un'anomalia di sviluppo che appariva esclusivamente e persisteva per tutta la linea evolutiva dei ceratosauriani, e non \u00e8 collegata al modello di riduzione digitale e frameshift che si \u00e8 verificato nei tetanuri. Tale ipotesi \u00e8 sostenuta dalle mani dei ceratosauri \"Ceratosaurus\", \"Berberosaurus\" e \"Eoabelisaurus\", aventi ossa carpali plesiomorfiche (cio\u00e8 pi\u00f9 simili alla condizione ancestrale dei teropodi che a quelle degli abelisauri derivanti), comparabili a quelle di \"Dilophosaurus\". I percorsi divergenti di sviluppo dei ceratosauriani e dei tetanuri sono associati ad una differenza di funzione delle braccia; I tetanuri utilizzavano le mani e le braccia per afferrare, mentre le mani dei ceratosauriani quasi certamente non avevano alcun ruolo nella predazione.\nTafonomia.\nIl noto materiale fossile di \"Limusaurus\" consiste in grandi ammassi di individui di diverse et\u00e0, impantanati in pozzi di fango. Questi pozzi hanno una profondit\u00e0 compresa tra 1-2 metri (3 piedi 3 pollici-6 piedi 7 pollici) e sono stati probabilmente creati dalla liquefazione del suolo provocate dalle orma dei dinosauri sauropodi o di altri animali di grandi dimensioni. La dimensione di ammassamenti indicano che molti piccoli dinosauri rimanevano frequentemente impantanati nel fango. Altri animali ritrovati nelle stesse condizioni comprendono individui di \"Guanlong\", insieme a piccoli ornithischi, crocodyliformi, tartarughe, mammiferi e cinodonti tritylodontidi. Questi numerosi assembramenti possono suggerire anche che i \"Limusaurus\" fossero animali gregari.\nPaleoecologia.\nIl \"Limusaurus\" \u00e8 il primo ceratosauro noto proveniente dall'est dell'Asia. \u00c8 anche uno dei primi membri del gruppo ceratosauria, vissuto durante la fase Oxfordiano, del Giurassico superiore (circa 161-156 milioni di anni fa). La sua scoperta dimostra che la fauna dinosaurica asiatica fosse meno endemica, durante il periodo medio/tardo Giurassico, di quanto precedentemente pensato e suggerisce una possibile connessione tra l'Asia e gli altri continenti in quel periodo.\nLa Formazione Shishugou rappresenta una variet\u00e0 di ambienti depositanti, tra cui conoidi alluvionali e pianure alluvionali, ruscelli, zone umide e laghi poco profondi. Durante il periodo in cui visse il \"Limusaurus\", l'ambiente era stato costantemente caldo e secco, a giudicare dall'abbondanza di depositi di carbone e carbonio. Il clima era probabilmente molto stagionale a causa delle influenze monsoniche, con estati calde e umide, e inverni asciutti. Il clima permetteva la crescita di un ambiente ricco di foreste; Le foreste erano dominate da alberi \"Araucaria\", mentre il sottobosco era occupato da felci alboree di \"Coniopteris\", felci di \"Anglopteris\" e \"Osmunda\", \"Equisetites\" e cespugli di \"Elatocladus\".\nL'ambiente della Formazione Shishugou ospitava un grande assortimento di animali. I dinosauri contemporanei di \"Limusaurus\" nella localit\u00e0 di Wucaiwan includono i teropodi \"Haplocheirus\", \"Zuolong\" e \"Guanlong\", con cui \"Limusaurus\" \u00e8 spesso trovato insieme nei depositi di fanghi; il sauropode \"Mamenchisaurus\"; gli ornitischi \"Gongbusaurus\" e \"Yinlong\"; il tritylodontide \"Yuanotherium\"; il mammifero \"Acuodulodon\"; i crocodyloformi \"Sunosuchus\", \"Junggarsuchus\" e \"Nominosuchus\"; e le tartarughe \"Xinjiangchelys\" e \"Annemys\"."}
{"id": "2474778", "revid": "22356", "url": "https://it.wikipedia.org/wiki?curid=2474778", "title": "Limusaurus", "text": ""}
{"id": "2474780", "revid": "112298551", "url": "https://it.wikipedia.org/wiki?curid=2474780", "title": "Vocemola", "text": "Vocemola \u00e8 una frazione del comune di Arquata Scrivia, in provincia di Alessandria, situata su un poggio in Valle Scrivia poco lontana dal confine con la Liguria.\n\u00c8 citata per la prima volta nel 1241.\n\u00c8 raggiungibile solo da Arquata Scrivia attraversando il ponte sullo Scrivia dei 1953 con un'edicola dedicata alla Madonna Pellegrina degli anni '50.\nConserva vie strette che circondano la chiesa di San Bartolomeo, costruita nel 1686 e benedetta dal vescovo di Tortona Giulio Resta l'11 settembre 1703, la chiesa possiede un organo proveniente da un convento d Sale. La chiesa del cimitero \u00e8 stata la prima chiesa del paese, ed \u00e8 di stile romanico e risale intorno al 1000, poi rimaneggiata nel '300, \u00e8 anch'essa dedicata a San Bartolomeo.\nAlla fine del paese \u00e8 presente l'Autostrada A7 Milano-Genova costruita come \"camionale\" nel 1935."}
{"id": "2474782", "revid": "1442080", "url": "https://it.wikipedia.org/wiki?curid=2474782", "title": "ECM Prague Open 2009 - Doppio", "text": "Il doppio dell'ECM Prague Open 2009 \u00e8 stato un torneo di tennis facente parte del WTA Tour 2009.\nAndrea Hlav\u00e1\u010dkov\u00e1 e Lucie Hradeck\u00e1 erano le detentrici del titolo, ma hanno perso in semifinale contro Iveta Bene\u0161ov\u00e1 e Barbora Z\u00e1hlavov\u00e1-Str\u00fdcov\u00e1 6-1,1-6,[10-12].\nAl'ona Bondarenko e Kateryna Bondarenko hanno vinto in finale 6-1,6-2 contro Iveta Bene\u0161ov\u00e1 e Barbora Z\u00e1hlavov\u00e1-Str\u00fdcov\u00e1."}
{"id": "2474783", "revid": "1543377", "url": "https://it.wikipedia.org/wiki?curid=2474783", "title": "Release Me (Agnes)", "text": "Release Me \u00e8 il primo singolo estratto dal terzo album della cantante svedese Agnes, \"Dance Love Pop\".\nIl singolo.\nLa canzone fu pubblicata in Svezia come download digitale il 24 novembre 2008 e sebbene sia entrata al sessantesimo posto della classifica svedese grazie alle vendite digitali, in breve tempo riusc\u00ec a raggiungere la nona posizione.\nIl debutto internazionale \u00e8 invece del 27 febbraio 2009, quando la canzone raggiunge la trentanovesima posizione nella classifica danese, per poi raggiungere la sesta, arrivando a vendere pi\u00f9 di 15.000 copie guadagnandosi il disco d'oro.\nNel marzo 2009 viene trasmessa anche dalle stazioni radio inglesi che attraverso una frequente trasmissione fanno s\u00ec che la canzone debutti alla terza posizione il 31 maggio 2009 nella classifica dei singoli pi\u00f9 venduti nel Regno Unito, mentre in Irlanda raggiunge la sedicesima posizione."}
{"id": "2474796", "revid": "2205737", "url": "https://it.wikipedia.org/wiki?curid=2474796", "title": "Speed Demon (singolo)", "text": "Speed Demon \u00e8 una canzone scritta, composta e interpretata dal cantante statunitense Michael Jackson e co-prodotta da Quincy Jones, estratta come decimo e ultimo singolo dall'album \"Bad\" (1987) solo in versione promozionale.\nIl pezzo faceva parte anche della colonna sonora del lungometraggio \"Moonwalker\", film con protagonista lo stesso Jackson e uscito nelle sale nel 1988, al cui interno era contenuto il video della canzone. Originariamente \"Speed Demo\"n doveva essere rilasciato come singolo commerciale, ma quei piani furono successivamente cancellati.\nNel 2012 il gruppo musicale Nero ha prodotto una versione remixata della canzone, inclusa nel secondo CD di \"Bad 25\", edizione commemorativa per celebrare i 25 anni dall'uscita dell'album \"Bad\".\nIl videoclip.\nIl videoclip di \"Speed Demon\" venne girato da Will Vinton, regista e pioniere dell'animazione con la plastilina in stop motion, e mostra l'artista che, per tentare freneticamente di sfuggire ad un gruppo di fan, reporter e paparazzi impazziti, \u00e8 costretto a travestirsi da coniglio e scappare con una motocicletta. Il video venne girato con uno stile volutamente cartoonesco, demenziale e astratto sullo stile dei corti dei Looney Toons degli anni '30/'40 e si rifaceva inoltre alle atmosfere riportate in auge lo stesso anno dal lungometraggio di Robert Zemeckis, \"Chi ha incastrato Roger Rabbit\" (1988).\nLa rivista Clash Magazine, nella sua recensione del 2013 per i 25 anni del film \"Moonwalker\", ha definito cos\u00ec \"Speed Demon\":\nTrama.\nJackson lascia il set di un video (\"Badder\", una versione con i bambini del video di \"Bad\", cortometraggio musicale che precede \"Speed Demon\" nel film \"Moonwalker\") con le sue guardie del corpo quando un gruppo di fans e turisti, che stanno visitando un set cinematografico a degli immaginari \"MJJ Studios\", riconoscono l'artista e iniziano ad urlare impazziti correndo verso di lui. L'artista corre via lasciando le sue guardie del corpo alle spalle, che vengono letteralmente travolte e calpestate dai fan impazziti, e tenta di nascondersi, in vano, dietro ad una copia in miniatura della Statua della Liber\u00e0, ma viene nuovamente scovato da due fan ed \u00e8 costretto a fuggire via di nuovo. Durante la fuga, approda per errore sul set di un film western girato da un regista che ha le fattezze di Martin Scorsese come appariva negli anni '80 (regista col quale Jackson aveva lavorato l'anno prima al video di \"Bad\") che si arrabbia lamentandosi del fatto che \"voleva un cattivo (bad in inglese) e gli mandano Michael Jackson\". Jackson viene cos\u00ec inseguito da due attori a cavallo. In seguito, dopo essere sfuggito anche a degli stereotipati asiatici con le macchine fotografiche, Jackson si trova circondato da paparazzi e reporter che hanno le fattezze di alcune star di Hollywood quali Marlon Brando e Jack Nicholson, ed \u00e8 costretto a nascondersi in un magazzino/guardaroba pieno di costumi di scena. Jackson decide cos\u00ec di travestirsi come un coniglio simile a Bugs Bunny e vestito da motociclista (in seguito identificato come Spike) per sfuggire ai suoi inseguitori; sale su una bicicletta, fa capire ai reporter e paparazzi che era lui anche sotto le vesti del coniglio accennando qualche passo di danza e lascia gli studios, ma anche cos\u00ec viene riconosciuto dai suoi ammiratori che lo inseguono assieme ai reporter. La bici si trasforma in motocicletta e l'artista parte per una folle corsa sulle note della canzone scappando a bordo della sua moto dai fan e curiosi ai quali cerca di sfuggire anche attraverso la trasformazione in diversi attori famosi, sempre realizzati con la plastilina, come Sylvester Stallone, Tina Turner e Pee Wee, personaggio reso celebre in quegli anni dall'attore Paul Reubens. Alla fine del video, Jackson, seminati i suoi inseguitori, accosta la moto e scende gi\u00f9. Dopo essersi tolto il costume da coniglio, esso prende vita e sfida Jackson in una gara di ballo. Dal nulla arriva per\u00f2 un poliziotto che avverte Jackson che si trova in una \"zona dove \u00e8 vietato ballare\" mostrandogli un cartello col segno di divieto e il logo di Jackson sulle punte e sarcasticamente gli chiede un \"autografo\" (anzich\u00e9 la firma) sul blocchetto delle multe. Non appena Jackson sta per ripartire sulla sua moto, la montagna di fronte prende vita e si trasforma nella faccia di Spike ed entrambi sorridono.\nCrediti.\nScritta e composta da Michael Jackson\nMichael Jackson: voce solista e cori\nLarry Williams: midi del sassofono solista\nMiko Brando, Ollie E. Brown e John Robinson: batterie\nDouglas Getschal: programmazione della batteria\nBill Bottrell e David Williams: chitarre\nKim Hutchcroft: sassofono\nPaulinho da Costa: percussioni\nArrangiamento del ritmo: Michael Jackson e Quincy Jones\nArrangiamento vocale: Michael Jackson"}
{"id": "2474799", "revid": "767487", "url": "https://it.wikipedia.org/wiki?curid=2474799", "title": "Fingertips '93", "text": "Fingertips '93 \u00e8 una canzone pop-rock scritta da Per Gessle per il duo Roxette ed \u00e8 stata pubblicata nel 1993 come terzo ed ultimo singolo estratto dall'album \"Tourism\" (1992), subito dopo \"Queen of Rain\" (1992).\nDifferente rispetto al brano presente nell'album \"Tourism\", \"Fingertips'93\" \u00e8 stata registrata con un diverso arrangiamento, non pi\u00f9 con le sole chitarre acustiche, nella versione di \"Fingertips\", ma con un'impronta forte di batteria, basso, tastiere e chitarra elettrica e semiacustica, ed uno stile che pi\u00f9 si avvicina al sound dell'album successivo, \"Crash! Boom! Bang!\", del 1994.\nIl singolo \"Fingertips '93\" \u00e8 stato pubblicato solo in alcuni paesi come Europa ed Australia; invece, il brano \"Fingertips '93\" \u00e8 stato pubblicato come B-Side nel singolo \"Almost Unreal\" e riproposto nella raccolta \"Rarities\", del 1995.\nNel 2009 \"Fingertips'93\" viene riproposto nella versione rimasterizzata ed estesa dell'album Tourism che viene pubblicato per iTunes anche insieme a \"Dressed For Success\" e \"Hotblooded\" .\nIl video di \"Fingertips'93\" \u00e8 stato realizzato da Jonas \u00c5kerlund, primo video diretto per il duo Roxette."}
{"id": "2474804", "revid": "363629", "url": "https://it.wikipedia.org/wiki?curid=2474804", "title": "Maschera da baseball", "text": "La maschera da baseball \u00e8 una maschera protettiva utilizzata dal ricevitore durante le partite di baseball. \nApplicazione.\nIl ricevitore la applica sul viso per proteggersi da eventuali palline che, spizzate dal battitore, potrebbero finirgli addosso provocando grossi danni. Fa parte dell'equipaggiamento da catcher.\nComposizione.\nEssa \u00e8 composta da un elastico che si adatta alla forma della nuca dell'utilizzatore. Attaccata a questo elastico c'\u00e8 una protezione metallica composta da sottili fili di ferro, dietro ai quali c'\u00e8 un sostegno in plastica imbottito con materiale morbido al suo interno. Ovviamente vi sono sia delle aperture per gli occhi e per la bocca, che dei fori per poter prendere aria.\nEssa \u00e8 abbinata alla pettorina e agli schinieri."}
{"id": "2474809", "revid": "339392", "url": "https://it.wikipedia.org/wiki?curid=2474809", "title": "Marines Lazio", "text": ""}
{"id": "2474811", "revid": "486946", "url": "https://it.wikipedia.org/wiki?curid=2474811", "title": "Mascherina da baseball", "text": ""}
{"id": "2474814", "revid": "1305772", "url": "https://it.wikipedia.org/wiki?curid=2474814", "title": "Eliza", "text": ""}
{"id": "2474819", "revid": "729019", "url": "https://it.wikipedia.org/wiki?curid=2474819", "title": "Cactus Air Force", "text": "Con Cactus Air Force (CAF) ci si riferisce alla forza aerea alleata attiva sull'isola di Guadalcanal dall'agosto 1942 al dicembre dello stesso anno che accompagn\u00f2 fin dalle prime fasi la campagna di Guadalcanal; la CAF oper\u00f2 soprattutto dall'aeroporto dell'\"Henderson Field\". Dopo dicembre, il nome ufficiale della CAF divenne \"Allied Air Forces in The Salomons\", ma il termine originario venne usato ancora frequentemente. Il termine \"Cactus\" deriva dal nome in codice dato dagli Alleati all'isola. Nell'aprile del 1943 il nome cambi\u00f2 nuovamente in \"AirSols\".\nAntefatto.\nIl 7 dicembre 1941 i Giapponesi attaccarono la flotta statunitense del pacifico a Pearl Harbor, nelle Hawaii. L'attacco decim\u00f2 buona parte della flotta di navi da guerra degli Stati Uniti e port\u00f2 a uno stato di guerra tra le due nazioni. I leader giapponesi cercarono di neutralizzare la flotta americana, prendersi i possedimenti ricchi di risorse naturali e ottenere basi militari strategiche per difendere il loro esteso impero. Le forze giapponesi attaccarono e presero anche il controllo di Hong Kong, le Filippine, la Thailandia, Malaya, Singapore, le Indie olandesi dell'est, Wake Islands, e Guam.\nDue attacchi dei giapponesi per estendere il loro perimetro difensivo nel Pacifico meridionale e centrale furono contrastati nella Battaglia del Mar dei Coralli (maggio 1942) e nella battaglia delle Midway (giugno 1942). Queste due strategiche vittorie degli Alleati diedero l'opportunit\u00e0 di prendere l'iniziativa e lanciare una controffensiva contro i giapponesi, da qualche parte nel pacifico. Gli Alleati scelsero le Isole Salomone, specificatamente le isole meridionali di Guadalcanal, Tulagi e Florida.\nGli strateghi alleati sapevano che la marina giapponese aveva occupato l'isola di Tulagi nel maggio 1942. L'interesse crebbe quando nel luglio 1942 la marina giapponese cominci\u00f2 a costruire un grande campo di aviazione vicino a Lunga Point nei pressi dell'isola di Guadalcanal. Queste basi, quando completate, avrebbero protetto la pi\u00f9 grande base giapponese a Rabaul, minacciando i rifornimenti alleati, le linee di comunicazione nell Sud Pacifico dall'Australia alla Nuova Zelanda, e stabilendo una base di lancio per possibili futuri attacchi offensivi contro le Nuove Ebridi, le Fiji, Samoa e la Nuova Caledonia.\nIl piano alleato di attacco delle Salomone del sud fu pianificato dall'ammiraglio della marina militare americana Ernest King, comandante in capo della flotta degli Stati Uniti. King propose una controffensiva per impedire ai giapponesi l'uso delle Isole Salomone del sud come base per minacciare le vie di rifornimento tra gli Stati Uniti, l'Australia, cos\u00ec come di usarle come punti di partenza per campagne con il fine di isolare la nuova e pi\u00f9 grande base giapponese a Rabaul e anche per supportare la campagna di Nuova Guinea degli alleati. Tutto ci\u00f2 aveva anche l'eventuale obiettivo di aprire la strada agli Stati Uniti per riprendersi le Filippine. L'ammiraglio Chester Nimitz, comandante in capo alleato per tutte le forze del Pacifico, cre\u00f2 il \"South Pacific Theater of Operations\", con il vice ammiraglio Robert Ghormley posto al comando il 19 giugno 1942, per dirigere l'offensiva alleata alle Salomone."}
{"id": "2474822", "revid": "110157", "url": "https://it.wikipedia.org/wiki?curid=2474822", "title": "Class of '99", "text": "I Class of '99 sono stati una band alternative rock di breve vita composta dai membri di alcune famose rock band: Layne Staley degli Alice in Chains come vocalist, Tom Morello dei Rage Against the Machine e degli Audioslave alla chitarra, Stephen Perkins dei Jane's Addiction alla batteria, Martyn LeNoble dei Porno for Pyros al basso e Matt Serletic alle tastiere.\nQuesti cinque musicisti collaborarono a realizzare le cover di \"Another Brick in the Wall\" dei Pink Floyd parti 1 e 2 per la colonna sonora del film \"The Faculty\" di Robert Rodriguez. Nel 1999 il singolo di questo brano venne pubblicato con l'etichetta Sony International. Conteneva le versioni di \"Another Brick in the Wall\" parte 1 e \"Another Brick in the Wall\" parte 2 dei Class of '99, pi\u00f9 \"Haunting Me\" di Stabbing Westward.\nIl video di \"Another Brick in the Wall\" parte 2 venne diretto da Jim Shea. Mentre gli altri membri della band vennero filmati per il video del singolo, l'apparizione di Staley consisteva in scene tratte dal \"Live at The Moore\" dei Mad Season, del 1995. Il video venne trasmesso per la prima volta nel Gennaio del 1999.\nQuesta scelta venne presa a causa delle condizioni di salute del cantante che, a causa della sua dipendenza da eroina, erano terribilmente critiche. Quest'ultimo infatti venne trovato morto pochi anni dopo (nell'aprile del 2002) nel suo appartamento di Seattle in seguito a un'overdose da Speedball, un mix di eroina e cocaina."}
{"id": "2474827", "revid": "1337443", "url": "https://it.wikipedia.org/wiki?curid=2474827", "title": "La Voce della Grecia", "text": "La Voce della Grecia (in greco \"\u0397 \u03a6\u03c9\u03bd\u03ae \u03c4\u03b7\u03c2 \u0395\u03bb\u03bb\u03ac\u03b4\u03b1\u03c2\") \u00e8 il servizio per l'estero della radiotelevisione greca. Prima della chiusura dell'ERT nel 2013 era considerata il quinto programma della radio greca e quindi portava anche il nome di \"ERA 5\".\nLe trasmissioni sono effettuate in greco, albanese, arabo, inglese, polacco, rumeno, russo, serbo, spagnolo.\nTrasmissioni in lingua italiana.\nDal 2015 fino a fine 2016, la radio trasmetteva un notiziario in italiano della durata di 5 minuti, dal luned\u00ec al venerd\u00ec, alle 7:45 e alle 12:00 UTC sui 9\u00a0420 kHz. Dal 2017 il servizio \u00e8 stato disattivato.\nOggi il servizio radiofonico in lingua italiana in Grecia \u00e8 fornito dalla web-radio \"Radio Atene\", membro associato della Comunit\u00e0 radiotelevisiva italofona."}
{"id": "2474830", "revid": "339392", "url": "https://it.wikipedia.org/wiki?curid=2474830", "title": "Athens Radio", "text": ""}
{"id": "2474834", "revid": "767487", "url": "https://it.wikipedia.org/wiki?curid=2474834", "title": "Schinieri da baseball", "text": "Gli schinieri sono utilizzati, nel baseball, per proteggere gli arti inferiori del ricevitore.\nApplicazione.\nEssi vengono applicati sulle gambe del ricevitore per proteggersi dalle palline che rimbalzano davanti a lui. Fa parte dell'equipaggiamento da catcher.\nCaratteristiche.\nGli schinieri sono composti quasi a tartaruga, con varie placche di plastica che permettono agli stessi di essere flessibili e pieghevoli, aspetto fondamentale, vista la posizione usuale del ricevitore. Si indossano grazie ad una serie di elastici che girano attorno alla gamba e alla cui estremit\u00e0 v'\u00e8 un gancetto in ferro che si incastra in un anello dello stesso materiale.\nI \"knee saver\".\nI \"knee saver\" (dall'inglese, letteralmente \"salvaginocchia\") sono dei cuscinetti di spugna che si possono applicare opzionalmente agli schinieri. Essi vanno posizionati dietro i polpacci, cosicch\u00e9 il ricevitore possa appoggiare il sedere su di essi, sforzando e dunque stancando meno le ginocchia."}
{"id": "2474835", "revid": "119045816", "url": "https://it.wikipedia.org/wiki?curid=2474835", "title": "Portoviejo", "text": "Portoviejo \u00e8 una citt\u00e0 dell'Ecuador, capoluogo della Provincia di Manab\u00ed e del cantone omonimo. Ha una popolazione di 223.086 abitanti (censimento del 2010), ed \u00e8 la settima citt\u00e0 pi\u00f9 popolosa dell'Ecuador."}
{"id": "2474841", "revid": "2519", "url": "https://it.wikipedia.org/wiki?curid=2474841", "title": "Loja (cantone)", "text": ""}
{"id": "2474846", "revid": "599013", "url": "https://it.wikipedia.org/wiki?curid=2474846", "title": "Loja", "text": "Loja \u00e8 il toponimo di alcune localit\u00e0:"}
{"id": "2474855", "revid": "858648", "url": "https://it.wikipedia.org/wiki?curid=2474855", "title": "M\u00f6dlareuth", "text": "M\u00f6dlareuth \u00e8 un paese con circa 50 abitanti sul confine tra la Baviera e la Turingia che ha una particolarit\u00e0: \u00e8 diviso da pi\u00f9 di 400 anni in una parte bavarese ed in una parte turingia. Il confine fra la Germania Ovest e la Germania Est attravers\u00f2 per 41 anni il paese.\nStoria.\nNel Cinquecento si stabil\u00ec che il piccolo torrente Tannbach avrebbe rappresentato il confine fra il margraviato di Bayreuth e la contea di Reu\u00df-Schleiz. M\u00f6dlareuth, attraversata dal piccolo torrente, fu quindi divisa fra i due Stati, ai quali dopo il 1810 succedettero il regno di Baviera e il principato di Reu\u00df linea cadetta.\nPer la popolazione di M\u00f6dlareuth questa divisione non aveva effetti pratici: c'erano solo una scuola e una trattoria, poste nella parte turingia. In chiesa si andava nel vicino paese bavarese di T\u00f6pen. Inoltre esisteva una comune societ\u00e0 corale maschile.\nDal 1945 la Turingia, che includeva dal 1920 anche il principato di Reu\u00df, divent\u00f2 parte della zona di occupazione sovietica, mentre invece la Baviera faceva parte del settore americano. Successivamente, dopo la fondazione della Germania Ovest e della Germania Est, il confine fra i due stati divise il paese di M\u00f6dlareuth a met\u00e0. Il passaggio da una parte all'altra era possibile solo con un lasciapassare.\nDal 1952 la Repubblica Democratica Tedesca cominci\u00f2 a costruire sbarramenti lungo il suo lato del confine per impedire le fughe dei propri cittadini. Cos\u00ec a M\u00f6dlareuth fu istituita la cosiddetta \u201criga di sicurezza\u201d della RDT e fu vietato (fino al 1989) ai cittadini della Germania occidentale di entrare a M\u00f6dlareuth. Per i cittadini della RDT che non vivevano nella zona di sbarramento l'entrata a M\u00f6dlareuth era possibile solo avendo una licenza particolare. Quando il Partito Socialista Unificato di Germania (SED) riteneva che ci fosse un abitante \u201cinaffidabile\u201d nelle zone limitrofe il confine, questa persona veniva trasferita in un'altra regione con la forza e cos\u00ec successe anche con qualche abitante di M\u00f6dlareuth. L'\u201cObere M\u00fchle\u201d (\u201cmulino alto\u201d), che si trovava esattamente sul confine, venne distrutto; le persone che vi abitavano riuscirono a fuggire in Baviera.\nLa RDT cominci\u00f2 ad erigere un muro fatto da ripiani, che fu sostituito da una rete a filo spinato. Nel 1966 furono erette delle mura in calcestruzzo come a Berlino. Solo nel 1973 un cittadino della RDT riusc\u00ec a superare le mura vicino all'\u201dUntere M\u00fchle\u201d (mulino basso), che venne poi demolito delle truppe.\nNei decenni della separazione tedesca la parte orientale di M\u00f6dlareuth era controllata sia il giorno che la notte, mentre nel lato ovest M\u00f6dlareuth divent\u00f2 un'attrazione. I soldati americani nella regione ribattezzarono M\u00f6dlareuth \u201cLittle Berlin\u201d (la piccola Berlino).\nLa svolta politica nella RDT e l'apertura del confine il 9 novembre 1989 fecero s\u00ec che lo stesso giorno venisse aperto un passaggio per pedoni a M\u00f6dlareuth. Il 17 giugno 1990 le mura a M\u00f6dlareuth furono smantellate con la scavatrice. Una parte del muro \u00e8 per\u00f2 rimasto come memoriale ed \u00e8 oggi parte del museo all'aperto.\nM\u00f6dlareuth oggi.\nOggi la parte turingia di M\u00f6dlareuth appartiene al territorio di Gefell e la parte bavarese a quello di T\u00f6pen.\nA M\u00f6dlareuth \u00e8 stato istituito, nel 1994, un museo all'aperto riguardante il confine inter-tedesco. Si pu\u00f2 vedere un pezzo del muro e una torre di controllo (non originale) com'era tipico per la RDT.\nOggi \u00e8 possibile passare da una parte all'altra del paese, ma ci sono ancora molte differenze. M\u00f6dlareuth ha due CAP, prefissi separati, gli abitanti votano separati ed i bambini vanno in scuole diverse. Nella parte turingia ci si saluta con la frase \u201cGuten Tag\u201d, nella parte bavarese con \u201cGr\u00fc\u00df Gott\u201d."}
{"id": "2474856", "revid": "767487", "url": "https://it.wikipedia.org/wiki?curid=2474856", "title": "Maria ...vieni a Marcello", "text": "Maria... vieni a Marcello \u00e8 un film del 1923 diretto da Gennaro Jovine; \u00e8 il primo film muto realizzato in Puglia.\nTrama.\nMarcello \u00e8 un ambulante affetto da gobba: nella Villa Comunale di Napoli vende focaccine e pizze e, per richiamare i passanti, specialmente le balie e le servette, lancia l'invito \"vieni a Marcello!\".\nProduzione.\nProdotto dalla Garganica Film di Lucera, \u00e8 ispirato ad un fatto di cronaca avvenuto a Napoli all'inizio degli anni venti. L'uomo mor\u00ec accoltellato da una donna, verso la quale era stato troppo intraprendente. L'episodio ed il conseguente processo, seguitissimo, resero quel richiamo, per molti anni, un popolarissimo intercalare, con chiara allusione sessuale. Il film ebbe un largo sfruttamento in tutto il Meridione.\nL'interprete principale, Gennaro Sebastiani, era un attore napoletano, il popolare \"Gennarino\", un gobbetto presente in tutti i film di Leda Gys. Interamente girato a Lucera, in provincia di Foggia.\nSeguito.\nQuattro anni dopo la \"\u201cGarganica Film\u201d\" gir\u00f2 una seconda \"(e ultima)\" pellicola, ma non \u00e8 stata reperita alcuna copia di entrambe le produzioni.\nLa \"Apulia film commission\" si occupa della pellicola, ma con il titolo (lievemente modificato) \"Maria ..viene a Marcello\"."}
{"id": "2474862", "revid": "767487", "url": "https://it.wikipedia.org/wiki?curid=2474862", "title": "Maria, vieni a Marcello", "text": ""}
{"id": "2474869", "revid": "767487", "url": "https://it.wikipedia.org/wiki?curid=2474869", "title": "Enar J\u00e4\u00e4ger", "text": ""}
{"id": "2474872", "revid": "1442080", "url": "https://it.wikipedia.org/wiki?curid=2474872", "title": "We'll Live and Die in These Towns", "text": "We'll Live and Die in These Towns \u00e8 l'album di debutto del gruppo rock The Enemy. Edito il 9 luglio 2007, \u00e8 entrato direttamente alla prima posizione delle classifiche degli album pi\u00f9 venduti nel Regno Unito.\nTracce.\nBonus tracks:"}
{"id": "2474874", "revid": "600272", "url": "https://it.wikipedia.org/wiki?curid=2474874", "title": "Province dell'Ecuador", "text": "Le province dell'Ecuador (in spagnolo \"provincias\", singolare \"provincia\") costituiscono la suddivisione territoriale di primo livello del Paese e sono pari a 24; ciascuna di esse si articola a sua volta in cantoni."}
{"id": "2474878", "revid": "31886", "url": "https://it.wikipedia.org/wiki?curid=2474878", "title": "Storia di Montevarchi", "text": "Le origini.\nLa mancanza di sufficiente documentazione scritta per la \"primitiva\" Montevarchi, specialmente quella dei Borbone e quella dei conti Guidi, impedisce una ricostruzione storica dettagliata della nascita e dello sviluppo della Montevarchi antica. Questo vuoto documentario tuttavia \u00e8 da imputare a vari fattori storico-sociali pi\u00f9 che a una vera e propria non-produzione di documenti.\nNell'Alto Medioevo gran parte delle transazioni politiche ed economiche erano basate soprattutto sulla parola che non su atti scritti; solo i documenti della massima importanza venivano messi sistematicamente per iscritto, come i diplomi imperiali o le pergamene dei lasciti e delle donazioni, mentre per tutte quelle attivit\u00e0 che si svolgevano senza contenzioso, come pagare il canone feudale o comprare e vendere cose o animali, si ricorreva ad accordi verbali.\nIl radicale cambio di amministrazione nel passaggio di consegne tra i Bourbon e i Guidi comport\u00f2 sicuramente la perdita di parte delle fonti archivistiche della prima Montevarchi aggravata poi dal trasferimento dell'intera comunit\u00e0 nel fondovalle che ne fece perdere altrettante. Rimangono dunque, di quel periodo, sparuti documenti conservati negli archivi ecclesiastici di istituzioni collocate al di fuori di Montevarchi come l'Abbazia di Badia a Coltibuono.\nQuando nel 1273 i fiorentini presero definitivo possesso della citt\u00e0, portarono a Firenze per lo pi\u00f9 pubblici atti notarili che sono utili per ricostruire il quadro politico generale della storia toscana e fiorentina ma di poco aiuto per scendere nel particolare di Montevarchi. Gran parte del patrimonio storico-archivistico della citt\u00e0 lasciato \"in loco\" dagli ufficiali della repubblica fiorentina fu distrutta nel corso di successive devastazioni a cui Montevarchi fu sottoposta.\nNel XVI secolo, sotto la guida di Carlo Bartoli, vennero sistematicamente distrutti tutti i manoscritti, i libri, gli archivi notarili, i documenti pubblici e privati che rimanevano della Montevarchi dei primi secoli, in modo da eliminare ogni traccia del passato della comunit\u00e0 allo scopo di far accettare ai montevarchini la dittatura personale della famiglia Bartoli e dell'oligarchia cittadina, che fondavano tutto il loro potere nelle manovre della Fraternita del Sacro Latte a sua volta legittimate dalla leggenda, scritta nella sua forma definitiva dal Bartoli in persona, del conte Guido Guerra V e della reliquia del Sacro Latte.\nSe a questo si aggiunge che la Fraternita, rimasta al comando della citt\u00e0 fino alla fine del '700, favoriva con laute ricompense la produzione di trattati propagandistici come quelli di Jacopo Sigoni mentre usava metodi apertamente violenti con coloro che invece tentavano di ricostruire la verit\u00e0, \u00e8 chiaro perch\u00e9 la prima storia montevarchina rimane ancora un fumoso mistero. Il caso di Prospero Gasparo Conti, proposto di San Lorenzo, \u00e8 un esempio di questo tipo di approccio \"politico\". Quando, nel 1790, dette alle stampe il suo lavoro sulla reliquia del Sacro Latte, venne prima minacciato di morte poi la sua casa fu assaltata, incendiata e tutte le copie del libro bruciate. Conti fu costretto a fuggire a Firenze e a trovare rifugio presso il duomo. Eppure, nonostante lo smantellamento leopoldino della Fraternita, le riforme napoleoniche e l'unit\u00e0 d'Italia, l'accurato manoscritto del Conti intitolato \"\"Storia civile ed ecclesiastica della Terra di Montevarchi\" non ha mai visto le stampe, se non la prima parte relativa a una storia generale dei Conti Guidi, ed \u00e8 stato sempre, anche ai nostri giorni, mantenuto segreto all'opinione pubblica sia da parte della Collegiata di San Lorenzo, dove viene conservato, sia da parte dell'Accademia Valdarnese del Poggio che invece avrebbe dovuto farne un oggetto di studio e di dibattito.\nLa tendenza a secretare momenti importanti della storia e della vita della citt\u00e0 cominci\u00f2 a smorzarsi nel XIX secolo ma certe abitudini erano evidentemente dure a morire se ancora nel 1897 si pubblic\u00f2 una versione, chiaramente manipolata, delle \"Memorie sulla esistenza e Culto della sacra reliquia che si venera nella Insigne Collegiata di Montevarchi\"\" del Conti. Anche in tempi piuttosto recenti, pertanto, si \u00e8 volutamente evitato di raccogliere, analizzare, inquadrare e diffondere tutti quegli elementi che avrebbero permesso di ricostruire le origini di Montevarchi.\nLe difficolt\u00e0 di accesso alle fonti imposte dalle varie autorit\u00e0 montevarchine, come la recente chiusura \"ufficiale\" al pubblico e agli studiosi del \"Fondo Toscano\" come di tutta la Biblioteca dell'Accademia Valdarnese, o comunque il loro non impegno a renderle di pubblico dominio quali sono, come la digitalizzazione e la pubblicazione dell'archivio pre-unitario del Comune o quello di San Lorenzo o di Cennano o della stessa Accademia, rendono ancora pi\u00f9 difficoltosa una ricerca gi\u00e0 di per s\u00e9 complessa.\nRestano dunque, ad oggi, solo elementi circostanziali utili alla ricostruzione degli eventi che segnarono la Montevarchi feudale e pre-fiorentina. Elementi che per\u00f2, pur basandosi in gran parte su modelli antropologici e storiografici generali piuttosto che su specifici percorsi documentari, non invalidano quelle fenomenologie storiche ancora tracciabili e che certamente, o tutto o in parte, visse anche Montevarchi tra l'XI e il XIII secolo.\nL'idea di Elemperto.\nLa storia di Montevarchi comincia con Elemperto, vescovo di Arezzo dal 986 al 1010, e con la sua decisione di trasformare il monastero benedettino di Sant'Angelo alla Ginestra, presente nel territorio fin dal VII secolo, in ospedale ovvero, secondo la pratica ospitaliera medievale, in ostello per i viandanti e per i pellegrini che si spostavano da e verso Roma.\nIl vescovo aretino non prese questa decisione in virt\u00f9 della sua funzione pastorale per venire incontro alle esigenze dei penitenti. O almeno non solo per questo. Infatti Elemperto oltre che essere il pastore della sua diocesi era anche un feudatario dell'Impero ovvero un vescovo-conte quindi, in quanto vescovo di Arezzo, era anche titolare della contea omonima che poi ricalcava esattamente i confini diocesani. Anzi tra le due, territorialmente parlando, non c'era nessuna differenza dato che Elemperto, su Arezzo, deteneva sia il potere spirituale che quello temporale. E Sant' Angelo alla Ginestra, pur trovandosi a poche centinaia di metri dal confine settentrionale della sua diocesi-contea, rientrava comunque sotto la sua giurisdizione. Poi, passato il torrente Dogana che scorre praticamente sotto il monastero, si entrava nella diocesi di Fiesole ed era tutta un'altra storia.\nElemperto inoltre, a titolo personale, era anche conte di Cesa in Val di Chiana e soprattutto apparteneva alla famiglia dei Bourbon del Monte Santa Maria che all'epoca era la pi\u00f9 importante famiglia della Toscana feudale. Tanto importante che suo fratello, Ranieri, nel 1014 venne investito del titolo e dei poteri di \"Marchese di Toscana\" ossia signore di tutta l'Italia centro-occidentale e in posizione subordinata solo all'imperatore.\nI Bourbon del Monte Santa Maria in Valdarno.\nI possedimenti dei Bourbon del Monte, famiglia di origini e di legge franca, si estendevano tra le attuali regioni della Toscana e dell'Umbria e avevano le loro roccaforti principali nei castelli di Monte Santa Maria, oggi comune di Monte Santa Maria Tiberina, di C\u00e0 del Colle oggi in Sansepolcro, di Pierle, Sorbello e Petrella tutti e tre nei pressi di Cortona, di Petriolo nel territorio di Citt\u00e0 di Castello. Ma tra i castelli per cos\u00ec dire secondari i Bourbon possedevano anche quelli di Leona nell'odierna Levane, Moncione e Tasso che gli permettevano di poter tenere sotto controllo l'intera vallata del Valdarno superiore tra Levane e Figline Valdarno.\nNon che ci fosse poi molto da osservare. Tra la fine del X e l'inizio dell'XI secolo tutte le strade che toccavano la zona, come la Cassia antica o Cassia Vetus e alcune varianti della Via Francigena, passavano per le colline, tipo da Gropina, se non addirittura per le montagne, come da Lanciolina, ma non certo per il fondovalle perch\u00e9 la conca valdarnese, come del resto molte altre valli in tutta Europa, era sostanzialmente impraticabile. Non perch\u00e9 fosse piena di ladri e banditi come propagandato per secoli da una certa letteratura pseudo-storiografica ma perch\u00e9 era letteralmente disabitata e soprattutto perch\u00e9, non passandoci nessuno n\u00e9 esistendo alcuna strada, non c'era niente da rubare.\nTutta l'area dove sorge l'attuale Montevarchi, come anche suggerisce il toponimo longobardo di Levane e di Levanella, era infatti coperta da una fitta foresta che, nelle radure e negli spazi aperti, si mescolava alla macchia ancora oggi tipica della zona. A questo ci si aggiungeva l'Arno che, prima della sua ricanalizzazione cominciata con Cosimo I e terminata in periodo lorenese, scorreva tortuoso nella vallata e, con i suoi affluenti, straripava spesso nei periodi di piena fertilizzando s\u00ec i terreni ma anche lasciandosi dietro paludi, pantani ed acquitrini. Oggi questo tipo di habitat, per le successive bonifiche sia agricole che forestali, rimane relegato ai crinali dell'impianto collinare circostante ed \u00e8 addirittura oggetto di salvaguardia ambientale come nel caso dell'Oasi di Bandella a Levane. All'epoca per\u00f2 era una vera maledizione.\nL'eredit\u00e0 di Berulfo.\n \nPer capire a pieno le ragioni e la portata del progetto di Elemperto \u00e8 necessario per\u00f2 fare un passo indietro. Anzi pi\u00f9 di uno.\nImpossibile stabilire con certezza chi e come avesse popolato l'area di Montevarchi in periodo etrusco e romano e se per il fondovalle del Valdarno passassero allora strade o comunque arterie secondarie di traffico. N\u00e9 \u00e8 possibile stabilire se in epoca soprattutto romana l'area fosse stata bonificata in tutto o in parte e quindi abitata e trafficata. Nel corso dei secoli sono state rinvenute nelle vicinanze di Montevarchi alcune urne cinerarie romane e vari frammenti di terracotta del periodo etrusco e romano ma niente di veramente consistente. Anche perch\u00e9 non lo si \u00e8 mai veramente cercato.\n\u00c8 certo per\u00f2 che a Levane gi\u00e0 in periodo etrusco esistesse un insediamento chiamato \"Leunal\" che poi dette il nome di \"Leona\" al castello medievale che venne eretto sopra o nelle vicinanze delle sue rovine. Interessanti anche i toponimi Pietra Versa che richiama l'etrusco \"velsa \u2013 velza\" che si rif\u00e0 alla citt\u00e0 etrusca di Volsinii (velzna); Loccano dal substrato tirrenico \"laucanu\" con importante base etrusca \"lauc\"; Ucerano dall'etrusco \"ucira\" \u2013 \"uciranei\"; Ventena dal tipico suffisso etruscheggiante \"-\"ena\"\". E poi Campo Lucci, Monte a Lucci, Poggio a Luco, Rio di Luco dal latino \"lucus\" (bosco sacro); Moncioni che ricorda \"Mons Junius\" cio\u00e8 un monte sacro dedicato a Giunone \"Junia\"; Caspri genitivo di appartenenza di \"Casperius\"; Pucciano o Pulciano da \"Fundus Pancianus\" o \"Publicianus\"; Sinciano da \"Fundus Sincianus\" tipico dell'uso latino di dare ai poderi il nome gentilizio o personale del proprietario con l'aggiunta del suffisso \"-ianus\"; Tegliaia dal latino \"Tegularia\" o fornace per tegole; Villole dal latino \"Villulae\" diminutivo di \"Villae\" ossia le fattorie romane in particolare del periodo imperiale tardo\u2013antico; Ricasoli composto di \"rio\" e \"casulae\" diminutivo di \"casae\" o \"case rustiche\"; Coccoioni genitivo di \"Cucurio\" ovvero \"Cucurionis\"; Bracciano da \"Fundus Braccianus\". Ma soprattutto \"Cennano\" dalla base etrusca \"kinni \u2013 kennu\" per \"montagna / piccolo monte\" e \"kinnienu \u2013 kennenu\" per \"piccolo monte su corso d'acqua\". Tra l'altro sul Poggio di Cennano, poi dei Cappuccini, agli inizi degli anni cinquanta durante i lavori di costruzione della nuova e attuale strada che porta sul colle dal quartiere del Pestello, vennero alla luce frammenti ceramici di epoca romana.\nMa se anche il Valdarno fosse stato abitato e colonizzato anche per intero, si svuot\u00f2 gradualmente dopo il 476 quando a seguito della deposizione di Romolo Augusto, ultimo imperatore romano d'Occidente, l'Italia venne invasa e saccheggiata a ondate successive da una serie di popoli e ulteriormente devastata dal tentativo bizantino di riprenderne il controllo. Con un simile vuoto di potere e le scorrerie di grandi eserciti o piccole bande sopravvissero solo quegli insediamenti collinari meglio riparati e fortificati mentre tutti quelli sul fondovalle, praticamente indifesi, vennero abbandonati o furono spazzati via dalle varie vicende belliche e dalla natura impetuosa della valle.\nQuesto stato di profonda inquietudine politica si protrasse per quasi un secolo fino a quando, nel 570, non arrivarono i Longobardi che distrussero seriamente sia Firenze che Fiesole per poi scendere verso Arezzo che venne invece scelta come sede amministrativa periferica del Ducato di Tuscia con capitale Lucca. Da un punto di vista pi\u00f9 propriamente religioso mentre i Longobardi non ebbero piet\u00e0 di Fiesole e della sua diocesi, che rimasero semi-distrutte e abbandonate a s\u00e9 stesse fino al 599, mostrarono invece particolari riguardi verso la diocesi di Arezzo che aument\u00f2 notevolmente di dimensioni fino a divenire la pi\u00f9 grossa della Toscana. Gi\u00e0 da allora, pare, che il suo confine nord-occidentale passasse per il torrente Dogana.\nAgli inizi del VII secolo, in un periodo che ipoteticamente si potrebbe indicare intorno al 615-620, perlomeno la parte aretina dell'attuale territorio di Montevarchi venne concessa in feudo a un certo Berulfo che volle venisse edificato, nella zona de La Ginestra, una chiesa e un monastero benedettino oppure, secondo altre interpretazioni, una chiesa c'era gi\u00e0 e Berulfo la fece ingrandire e la dot\u00f2 di una congrega di monaci. La scelta dei benedettini, un ordine tutto sommato giovane per i tempi, non era totalmente casuale anzi stava ad indicare che il monastero sarebbe sorto in un'area non troppo isolata dalle principali rotte di traffico ma abbastanza selvaggia da necessitare l'intervento dei monaci, e tutto l'indotto di un monastero, per poter essere pi\u00f9 propriamente antropizzata. Difficile dire se Berulfo avesse anche costruito o rinforzato il castello di Leona per tenerlo a protezione del monastero ma sicuramente, in virt\u00f9 dei loro toponimi, l'area di Levane e di Levanella erano da lui o dai suoi predecessori utilizzate come riserve di caccia. Senza contare che nei pressi di Levanella, la localit\u00e0 \"il Guardingo\" richiama direttamente il termine utilizzato dai Longobardi per contraddistinguere le loro torri di vedetta o di avvistamento.\nTuttavia \u00e8 certo che alla morte di Berulfo il suo feudo non venne riassegnato a nessuno anche perch\u00e9 il regno longobardo, a cavallo tra il VII e l'VIII secolo, visse una serie di crisi di potere che evidentemente non permisero un'altra investitura. E il monastero della Ginestra e tutte le sue pertinenze, pur rimanendo sotto il controllo ecclesiastico del vescovo di Arezzo, rimasero senza un signore fino alla fine dell'era longobarda per poi, con l'arrivo dei Franchi e l'integrazione della penisola nel Sacro Romano Impero, andare a far parte dei beni della Corona D'Italia. In tempo di pace il monastero se la cav\u00f2 benissimo da solo ma quando nell'849 sciamarono per la Toscana i Saraceni, La Ginestra, trovandosi in una posizione piuttosto vulnerabile, venne completamente distrutta. Proprio per le complicazioni di natura feudale legate all'\"eredit\u00e0\" di Berulfo i vescovi di Arezzo non poterono riedificarlo subito e passarono quasi trent'anni prima che il vescovo Giovanni, nell'876, ottenesse da Carlo il Calvo un diploma che assegnava alla Cattedrale di San Donato la propriet\u00e0 del monastero. Da una bolla di papa Giovanni VIII, che confermava le decisioni imperiali, sappiamo che il monastero della Ginestra torn\u00f2 ad ospitare i monaci nella seconda met\u00e0 dell'anno 877. Se il vescovo Giovanni spese cos\u00ec tante energie per far ripartire il monastero \u00e8 chiaro che La Ginestra era tutt'altro che un avamposto di confine nella \"giungla\".\nProblemi di traffico.\nNonostante le difficolt\u00e0 e le complicazioni politico-ecclesiastico-militari, in circa tre secoli i monaci benedettini della Ginestra, cos\u00ec come gli abitanti dei castelli collinari, avevano disboscato e bonificato parte della zona in particolare quella tra Levane e Montevarchi tanto che, ai tempi di Elemperto, era evidentemente gi\u00e0 possibile attraversarla altrimenti al vescovo non sarebbe venuta l'idea dell'ospedale. Certo bisognava fare in modo che il traffico di merci e di persone abbandonasse i colli, le cui strade erano disagevoli per ovvie ragioni, e si spostasse, almeno per quel tratto, nel fondovalle. Ma quale miglior modo se non quello di offrire da mangiare, da bere e da dormire gratis come si faceva allora nei monasteri e negli ospedali.\nAnche stavolta Elemperto non guardava solo al bene delle sue pecorelle, che comunque ci sarebbe indubbiamente stato, quanto al presente e alle tasche della sua famiglia. Infatti il castello di Leona aveva diritto di riscuotere pedaggio da tutti coloro che attraversavano l'Ambra ma, a parte i locali, in pochi sentivano questa necessit\u00e0 perch\u00e9 le due maggiori direttrici di traffico dell'epoca semplicemente non toccavano Levane pur passandoci davvero vicine. L'analisi della disposizione degli insediamenti altomedievali valdarnesi, oggi ridotti a mere frazioni o localit\u00e0 dei comuni della valle, nel tratto compreso tra Arezzo e Cavriglia, il pi\u00f9 meridionale dei castelli fiesolani, mostra chiaramente che le due maggiori direttrici di traffico che da sud si muovevano verso Firenze erano il cammino di Siena attraverso la Valdambra e quello di Arezzo dalla Val di Chiana attraverso Civitella. Entrambi i percorsi, in quasi tutte le loro varianti, s'incontravano a Bucine per poi, attraverso varie diramazioni, raggiungere Cavriglia e infine il fiorentino. Insomma saltavano Levane di neanche 3 chilometri. Se si fosse riusciti a far fare alle carovane una deviazione di appena 10 chilometri in pi\u00f9 la dogana di Levane avrebbe registrato entrate da record che promettevano ai Bourbon favolosi guadagni.\nC'era per\u00f2 una piccola falla nei piani del vescovo e della sua famiglia perch\u00e9, per convincere i viandanti a cambiare la strada vecchia per la nuova, bisognava dar loro prova non solo della comodit\u00e0 ma anche della sicurezza del rinnovato tracciato. In questo caso Leona, Moncione e il Tasso erano troppo lontani per poter intervenire rapidamente e con efficacia nella zona della Ginestra e per difendere il monastero dagli attacchi esterni. Tant'\u00e8 che i Bourbon, o qualunque altro feudatario franco ci fosse stato prima di loro, nulla avevano potuto fare nell'849 per evitarne il saccheggio e la distruzione da parte dei saraceni. Serviva insomma un fortilizio pi\u00f9 vicino al monastero ma l'unica altura che facesse al caso loro, ossia il Poggio di Cennano oggi dei Cappuccini, si trovava di l\u00e0 dal Dogana e dunque in territorio fiesolano dove solo l'imperatore in persona poteva autorizzare un conte e una diocesi a costruire un insediamento stabile nel territorio di un altro conte e di un'altra diocesi. L'imperatore o chi ne faceva le veci. Tipo il marchese di Toscana.\nPer questo \u00e8 logico ritenere che il Castello di Montevarchi sia stato edificato in un arco di tempo che va dal 1014 al 1027 quando cio\u00e8 Ranieri Bourbon del Monte di Santa Maria sedeva sul trono pi\u00f9 alto di Toscana.\nLa fondazione.\nIl primo documento, ad oggi disponibile, relativo al nuovo castello dei marchesi Bourbon porta la data del 1079 e la dicitura \"\"actum in comitatu florentino intus castello de Monte Guarco\" che starebbe per \"rogato nel contado fiorentino dentro al castello di Monte Guarco\"\". Questo atto notarile \u00e8 interessante principalmente per due ragioni. La prima \u00e8 relativa al nome di Monte Guarco che era stato dato al nuovo castello e la seconda \u00e8 che venne redatto, come si legge nella pergamena, per conto della contessa Sofia vedova del marchese Arrigo I e madre del marchese Arrigo II che comunque l'anno prima si era risposata con un conte Alberto di Mangona.\nEtimologia del nome Montevarchi.\nIn un diploma di papa Celestino II datato 1144, sempre che non si tratti di errori di dizione o di copiatura, si fa riferimento a un \u00ab\"Montis Guartii\"\u00bb insieme a un \u00ab\"Montis Gunzoni\"\u00bb e \u00ab\"Montis Cereti\"\u00bb che sembrerebbero ben adattarsi all'abitudine longobarda di distinguere alcune propriet\u00e0 demaniali tramite l'utilizzo di nomi propri personali di origine germanica.\nIn questo contesto il nome \u00ab\"Montis Guartii\"\u00bb, letteralmente \u00ab\"di Guarco\"\u00bb, sarebbe riconducibile ad un originario germanico \u00ab\"Montis/Wargho-Warcho\"\u00bb con evoluzione fonetica della lettera W in G, con processo analogo a quanto accaduto con la parola longobarda \u00ab\"werra\"\u00bb evolutasi nell'italiano \"guerra\". D'altra parte occorre non sottovalutare la presenza dell'elemento longobardo nel contesto della storia montevarchina dato che ancora in un documento risalente all'anno 1170 viene confermata la presenza di figure tutoriali ed usanze longobarde quali il \"Mundualdo\" ed il \"Morgincap\" pur quattro secoli dopo la fine del Regno Longobardo in Italia.\nIn quanto accertata terra di confine tra il fiorentino/fiesolano e l'aretino fin dal VI secolo, in virt\u00f9 di alcuni ritrovamenti etruschi e romani nell'area e dei numerosi toponimi antichi tutt'intorno, si potrebbe credere che il Dogana segnasse il confine gi\u00e0 all'epoca delle lucumonie etrusche prima e/o dei municipia romani di Arezzo-Firenze-Fiesole poi. Ma allo stato attuale degli studi storici, archeologici e documentali questo scenario, soprattutto in riferimento all'origine del nome \"\"Montevarchi\", non supera il livello di ipotesi.\nDi certo troviamo cos\u00ec menzionata Montevarchi:\nSoltanto intorno all'anno 1169 in un documento proveniente dall'Archivio Diplomatico di Vallombrosa incominci\u00f2 ad essere usata la dizione \"MonteVarkensi\" in cui \u00e8 forte il riferimento ai vocaboli latini \"vadum\" (guado) e al verbo, sempre latino, \"varicare\".\nVadum.\nIl termine latino \"vadum\" evolutosi nel sardo \"vadu\", nello spagnolo \"vado\", nel portoghese \"vau\", nel catalano antico \"guau\", nel provenzale \"gu\u00e0\", nel francese \"gu\u00e9\" da un antico \"gued\" contiene, all'interno della parola, una forte componente germanica dell'antico tedesco \"wat\" e del tedesco meridionale antico \"vad\" o \"vadh\", dell'anglosassone \"v\u00e4d\", dell'olandese \"wadde\" termini che indicano tutti l'azione del \"passaggio\" specialmente in presenza di acqua. Nelle lingue romanze la \"w\" si trova sempre riprodotta come \"gu\" e il \"vadum\" ha insito il verbo \"vadere\" cio\u00e8 \"andare\"\" che trae la sua origine da una radice \"GA\" modificatasi in \"GVA\" o \"VA\" tanto che in sanscrito le radici \"GVAN-\" e \"GBAN-\" indicano proprio l'azione del muoversi e \"\"gadham\" sta appunto per guado inteso come un punto dove si pu\u00f2 attraversare un corso d'acqua.\nVaricare.\nL'italiano \"varcare\", \"valicare\" e \"divaricare\" sono tre evoluzioni differenti di un unico verbo latino che \u00e8 \"varicare\" che letteralmente stava per \"allargare le gambe\" e che poi assunse l'accezione di \"camminare\". In fondo, per la stessa ragione, la parola \"passo\" fa capo a \"pandere\" ossia \"aprire, spalancare\" e si riallaccia a \"varicus\" ovvero \"che allarga le gambe\" che a sua volta si rif\u00e0 a \"varus\" che significa \"declinante dalla linea retta\" e, indirettamente, \"piegato molto in fuori\" o, se vogliamo, \"storto\". La radice di \"varicare\" \u00e8 da ritrovarsi nel sanscrito KVAR- = KVAL- che, nei suoi composti, sta ad indicare l'azione del \"curvare\" o dell'\"andare attorno\". Non a caso il significato esatto del volgare \"varcare\", escluse accezioni e formulazioni pi\u00f9 moderne tipo \"varcare la soglia\", era \"passare al di l\u00e0\"\" di un territorio.\nMonte Guarco.\nConsiderando dunque tutte le implicazioni linguistiche del toponimo \"Guarco\" \u00e8 abbastanza intuitivo giungere alla conclusione che il castello di Montevarchi era tutto questo: curvare o fare una deviazione dalla strada vecchia per fermarsi alla Ginestra, passare un corso d'acqua che in questo caso era l'Ambra per arrivare all'ospedale e il Dogana per raggiungere il castello, passare al di l\u00e0 in quanto venendo in \"Montevarchi\" si abbandonava la contea-diocesi di Arezzo per quella di Fiesole, ma anche varcare perch\u00e9 dopo i colli della Val di Chiana o della Valdambra si giungeva finalmente in pianura.\nSe per\u00f2 quel termine che si stabilizzer\u00e0 poi in \"Montevarchi\" abbia una diretta origine latina o sia solo una corruzione, per noti fenomeni linguistici, in \"latinorum\" di un precedente toponimo longobardo non \u00e8, ad oggi, possibile stabilirlo.\nUna questione di geopolitica.\nPur non restando ormai pi\u00f9 niente dell'antico castello di Monte Guarco varie cronache cittadine, come quella di Jacopo Sigoni, lasciano capire che fosse stato strutturato dai Bourbon non solo per meri scopi difensivi, nel qual caso avrebbero tirato su solo una torre, ma anche e soprattutto per creare tutt'intorno un borgo fortificato che avrebbe potuto ospitare diverse abitazioni, una chiesa parrocchiale e possibilmente anche un mercato.\nL'esigenza di poter offrire un riparo sicuro non solo ai marchesi e ai loro dignitari ma anche al popolino che lavorava o gravitava attorno al castello nasceva probabilmente dalla necessit\u00e0 di attrarre abitanti che lavorassero quella che era una terra tutta nuova da colonizzare. Senza contare che il monastero della Ginestra, per fornire vitto e alloggio ai \"pensionanti\", aveva bisogno di una larga quantit\u00e0 di manodopera per coltivare le terre di sua pertinenza e per produrre derrate alimentari.\nNessuno per\u00f2, senza garanzie certe di sicurezza, si sarebbe trasferito a Monte Guarco considerando la sua situazione geo-politica estremamente traballante. Il territorio del castello infatti confinava a nord-ovest con i possedimenti dei Conti Guidi che erano allora in parabola tutta ascendente mentre pi\u00f9 a Nord dominavano i Firidolfi, poi Ricasoli, che, come consorteria feudale, era piuttosto agguerrita. Bastava dunque che il vescovo di Fiesole facesse un cenno o si mettesse d'accordo con uno o entrambi i potentati, oppure che chiedesse un intervento dall'alto, che Monte Guarco e dintorni sarebbero stati messi a ferro e fuoco.\nNon bisogna dimenticare che tra il 1024 e il 1038 era vescovo a Fiesole Jacopo il Bavaro, un politico intelligente e un vescovo decisionista, che era strettamente legato all'imperatore Enrico II e teneva buoni rapporti con i Guidi. Monte Guarco, comunque fosse, era e rimaneva nel suo territorio ma gravitava politicamente nell'orbita di Arezzo dove i Bourbon possedevano anche un palazzo fortificato ed erano una delle famiglie nobiliari pi\u00f9 influenti. Quanto bastava per scatenare una guerra globale visto e considerato che tirava aria pesante un po' ovunque per l'imperversare della lotta per le investiture.\nDifficile dire se nel breve periodo l'idea di Elemperto di spostare il traffico dei viandanti verso la Ginestra ebbe successo. Certo \u00e8 interessante notare che proprio nei primi decenni dell'esistenza del castello tutto il mondo sembr\u00f2 all'improvviso occuparsi del monastero montevarchino: il vescovo Adalberto nel 1013 e nel 1015, Enrico II di Sassonia nel 1021, il vescovo Tedaldo degli Azzi nel 1028, Enrico III nel 1047, papa Stefano IX nel 1057, papa Alessandro II nel 1064 ed Enrico IV nel 1081. Qualcosa, e qualcosa di grosso, si stava evidentemente muovendo.\nMontevarchi come \"Curtis\".\nMa stabilire esattamente se il vescovo Elemperto avesse elevato il Monastero di Sant' Angelo al rango di enorme \"autogrill\" per impiegare meglio i surplus produttivi della struttura, oppure per incassare ricchi pedaggi al ponte di Leona, o ancora pi\u00f9 semplicemente perch\u00e9 i Bourbon volevano mettere le mani sui territori fiesolani al di l\u00e0 del Dogana, alias il Rismazio o Rimario come si chiamava all'epoca, e colonizzarli come avevano fatto con il levanese \u00e8, in fondo, del tutto secondario.\nQuello che \u00e8 certo \u00e8 che, dalla sua fondazione, il castello su Cennano e la sua comunit\u00e0 si presentavano, strutturalmente, come una tipica \"curtis\" altomedievale. Tutti i latifondi longobardi, d'altra parte, con l'arrivo dei Franchi e in particolare dopo il Mille si organizzarono in \"curtes\" che poi erano lo sviluppo o la fase successiva delle \"villae\" romane.\nLe \"curtes\" avevano una parte abitata dotata di mura e strutture difensive dove vivevano il feudatario, i suoi uomini e servi, e dove si sviluppava il piccolo borgo dei coloni. Fuori dalle mura si estendeva l'area coltivata a cereali, oliveti, vigneti e prati mentre al di l\u00e0 di questa si aprivano i pascoli e le foreste comuni usati per la raccolta di legname e per il pascolo dei maiali o eventualmente anche di altri animali. Tutto il resto era macchia o foresta usata per la caccia. Cennano, nella sua struttura geomorfologica, ha subito troppe variazioni nel corso dell'ultimo millennio quindi \u00e8 impossibile, senza l'aiuto di studi specifici che non sono mai stati realizzati, indicare con precisione dove e come il castello murato, le terre coltivate, e la parte comune si estendessero ma se lo si guarda attentamente, soprattutto dal satellite, ci si pu\u00f2 comunque rendere conto di come avrebbe potuto ipoteticamente essersi sviluppata la \"curtis\" montevarchina.\nL'economia e l'organizzazione di ogni curtis si basava sul principio della conduzione mista delle terre ovvero una parte dipendeva o apparteneva, sia per il lavorato che per i prodotti, direttamente al signore feudale ed era chiamata \"dominicum\" o \"pars dominica\" dall'appellativo di \"dominus\" che veniva riservato al padrone. L'altra parte, detta \"massaricium\" o \"pars massaricia\", era invece suddivisa in tanti lotti e ognuno di questi era affidato a coloni.\nPer coltivare la propria parte di terra il feudatario, i Bourbon nel caso di Montevarchi, si affidava al lavoro dei suoi servi ma non \"servi della gleba\" o, meglio, \"adscripti glebae\" o \"adscripti\" che, nonostante siano divenuti popolari grazie alla storiografia ottocentesca poi smontata nei suoi differenti lavori da Marc Bloch, erano rari se non rarissimi. I servi \"domestici\" erano coloro che offrivano al loro signore prestazioni lavorative dirette in cambio di vitto e alloggio oppure coloro che non erano disposti ad accettare i rischi della produzione in proprio.\nI coloni, quelli del \"massaricium\", pagavano un affitto al signore parte in quote dei raccolti e parte in denaro oltre a fornire gratuitamente una serie di giornate di lavoro sulle terre padronali ovvero le \"corv\u00e9es\" che corrispondevano alla \"corvaria\" o \"corvata\" latina che era letteralmente una \"richiesta forzosa\". Tuttavia le corv\u00e9es non erano una tassa, o un abuso signoriale, o uguali per tutti. Erano solo uno dei tanti modi in cui i coloni pagavano il loro affitto al padrone e quindi, nella qualit\u00e0 e nella quantit\u00e0, variavano da colono a colono. Come per altro impose Carlo Magno a tutti i signori del suo impero con il \"Capitulare de villis\".\nGrazie a questo tipo di organizzazione il \"dominus\" poteva portare avanti l'attivit\u00e0 agricola del suo feudo con una forza lavoro minima perch\u00e9 integrata da quella dei coloni. Ma che la \"curtis\" fosse un'economia chiusa dove le transazioni commerciali avvenivano per mero baratto con scambi in natura \u00e8 un concetto ormai, storiograficamente, del tutto superato. Certo il \"Capitulare\" carolingio puntava all'autosufficienza curtense ma era questo un obiettivo economico quasi impossibile da raggiungere. Quantomeno a Montevarchi. Intanto perch\u00e9 il castello s'inseriva in un contesto complesso e articolato di scambi e di contatti con i castelli vicini appartenenti ai Bourbon o ad altre consorterie feudali. Inoltre i Bourbon come anche i Guidi, i Firidolfi, gli Ubertini, portavano avanti politiche, specialmente militari o diplomatiche, di pi\u00f9 ampio respiro e quindi pi\u00f9 che di pani e prosciutti avevano bisogno di denaro liquido. A Montevarchi dunque, come un po' dappertutto, il signore feudale chiedeva s\u00ec canoni in lavoro e in natura che servivano all'autosostentamento della \"curtis\" ma \u00e8 certo che preferisse in particolar modo pagamenti in denaro o comunque in beni che poi era possibile commerciare e rivendere sul mercato locale o altrove per incassare contanti con, tra l'altro, un ulteriore margine di guadagno. Le due monete di bronzo rinvenute nel passato sul Poggio di Cennano, oggi sparite, e la tradizione \"mercatalesca\" montevarchina sembrerebbero confermare questa tendenza.\nSul piccolo mercato locale settimanale, forma di scambio comune a tutta l'Europa dell'XI secolo, non vendeva solo il signore, o chi per lui, ma anche le famiglie contadine che riservavano alla vendita parte del loro surplus produttivo o addirittura il frutto di terre strappate all'incolto padronale e coltivate di nascosto. L'afflusso di pellegrini verso la Ginestra non faceva dunque che aumentare le possibilit\u00e0 commerciali dei Bourbon e dei primi montevarchini giuridicamente liberi.\nL'arrivo dei Conti Guidi.\nLa successione dinastica.\nNel 1098 il marchese Arrigo II nel suo castello di Pierle, nel territorio dell'odierna Cortona, fece testamento a favore di sua nonna la contessa Sofia e di sua madre la contessa Adelagita. Il marchese, scapolo e ancora giovane, lasciava alle due donne, tra le altre cose, anche la sua parte dei castelli valdarnesi di Leona, del Tasso, di Moncione e di Montevarchi. Dopo questa data, e questo atto notarile, il nome dei Bourbon scompare dai documenti relativi al Valdarno sostituito da quello dei conti Guidi.\nPer capire come Montevarchi e gli altri castelli passassero dai Bourbon del Monte ai Conti Guidi bisogna dunque rifarsi al famoso primo documento relativo a Monte Guarco e pi\u00f9 precisamente all'indicazione del secondo matrimonio della contessa Sofia con il conte Alberto di Mangona. Da questo, nonostante la fragilit\u00e0 dei riscontri documentari, si pu\u00f2 con una certa sicurezza tentare una ricostruzione.\nQuel conte Alberto citato nel rogito del 1076 era figlio di un altro conte Alberto e della contessa Lavinia e fratello di Gottifredo vescovo di Firenze. Suo padre, il conte Alberto marito di Lavinia, mor\u00ec intorno al 1090 e fu allora che quell'Alberto eredit\u00f2 la titolarit\u00e0 sui castelli di Vernio e di Mangona in Val di Sieve, oggi nel comune di Barberino di Mugello. Alberto e Sofia, per evidenti cause di forza maggiore, dovettero dunque trasferirsi da Montevarchi, dove risiedevano, nei feudi di famiglia e qui ebbero tre figli: Alberto, Bernardo detto Nontigiova e Gottifredo. Tuttavia Alberto, da un precedente matrimonio, aveva avuto una figlia di nome Ermellina che poi era andata sposa al conte Guido V dei conti Guidi. Che l'Alberto di Mangona secondo marito di Sofia fosse lo stesso Alberto di Mangona padre di Ermellina lo fa pensare il fatto che in una donazione dei coniugi Guido ed Ermellina al monastero di Vallombrosa datata 1068 s'indica il padre di Ermellina come \"marchese Alberto\". Un titolo che poteva aver acquisito, o per sbaglio gli era stato attribuito, solo sposando una marchesa quale era Sofia.\nErmellina e Guido ebbero tre figli: Teudegrimo, Guido o Guido Guerra I e Ruggieri morto per\u00f2 in tenera et\u00e0. Di Ermellina si sa poi che mor\u00ec prima del 1093 perch\u00e9 nel novembre 1094 e ancora il 21 gennaio 1096 il conte Guido donava dei beni alla Badia di San Fedele di Strumi in suffragio per l'anima della moglie.\nSiccome nel 1098 il marchese Arrigo II lasciava tutto alla madre e alla nonna e siccome la famiglia di Sofia era di legge salica, cio\u00e8 seguiva nei criteri di ereditariet\u00e0 la legge franca, alla morte delle due donne tutti i loro beni sarebbero dovuti passare al primo o ai primi maschi in linea di successione. Ma Arrigo II non aveva avuto n\u00e9 moglie n\u00e9 figli quindi non aveva alcuna discendenza maschile diretta. E Alberto, secondo marito di Sofia, era morto nel 1092 allorch\u00e9 la contessa Lavinia, madre di Alberto, e Sofia offrirono molti beni al capitolo della cattedrale fiorentina in suffragio dell'anima del conte e di Gottifredo evidentemente scomparso anche lui.\nLa legge e le consuetudini saliche non permettevano che una donna ereditasse il titolo e i possedimenti \"storici\" della famiglia, come nel caso di molti monarchi, ma non escludevano affatto l'ereditariet\u00e0 femminile. Per esempio alla morte di Alberto di Mangona, Sofia non avrebbe potuto ereditare il titolo di conte e i feudi \"ancestrali\" degli Alberti che in questo caso infatti passarono direttamente ad Alberto e al Nontigiova. Ma se Alberto le avesse lasciato, per testamento, sue propriet\u00e0 personali o comunque non rientranti nel patrimonio identificabile come \"di famiglia\", nessuno avrebbe potuto contestare a Sofia la legittimit\u00e0 del lascito.\nQuello che fa pensare che Monte Guarco e gli altri castelli valdarnesi non rientrassero nel \"portafoglio\" storico dei Bourbon, meno che mai in quello degli Alberti, \u00e8 il fatto che Arrigo II li possedesse solo in parte e non per intero ma che quella parte che non era sua non apparteneva comunque ai marchesi tanto che si \u00e8 pi\u00f9 volte ipotizzato che fossero proprio Sofia e Adelagita a possederne il resto. Infatti Arrigo II nel 1098 lasci\u00f2 alle due donne anche la sua parte del castello dei Bourbon posto in Arezzo ma, in via di esecuzione del testamento, quel castello rimase alla famiglia tanto che venne confermato ai Bourbon nel 1162 da un diploma imperiale. Monte Guarco, Moncione, Leona e Tasso invece seguirono una via differente.\nNon essendo \"ancestralmente appartenuti alla famiglia\", come il Monte Santa Maria, ma essendo stati acquisiti o costruiti dai Bourbon solo successivamente e non avendo collegato nessun titolo, tipo \"Marchese di Leona\" o \"Conte di Moncione\", i castelli valdarnesi erano esclusi dal diritto di primogenitura e pertanto, in via di assegnazione, si doveva scendere in linea di successione diretta senza badare al sesso. Nel caso di Sofia e Adelagita si arrivava dunque ad Ermellina, figlia acquisita ma maggiore anche dei suoi due fratellastri, i cui diritti patrimoniali per\u00f2, essendo ormai defunta, erano passati ai figli. Anzi all'unico figlio di Ermellina ancora in vita: Guido Guerra I.\nIl passaggio di poteri.\nIn qualunque modo sia avvenuto, il cambio di regime dai marchesi Bourbon del Monte ai Conti Guidi non fu per Montevarchi un mero avvicendamento di famiglie nobiliari al potere n\u00e9, nell'analisi di questo frangente, vale il \u00ab\"se tutto deve rimanere com'\u00e8, \u00e8 necessario che tutto cambi\"\u00bb di gattopardiana memoria per altro validissimo per epoche storiche successive.\nL'arrivo dei Guidi a Montevarchi segn\u00f2 un vero e proprio cambio di rotta per il castello e la sua comunit\u00e0. Non tanto, o non solo, perch\u00e9 con i nuovi signori arrivavano nuovi comandanti, nuovi soldati, nuovi funzionari, nuovi castellani con conseguente congedo, e logico disappunto, di quelli vecchi. I Guidi, legati alle idee e ai principi ottoniani, portavano con s\u00e9 tutta una serie di novit\u00e0 politiche, giuridiche, amministrative proprie di quello che viene chiamato \"rinascimento medievale\" e che si perfezioner\u00e0 poi nelle costituzioni comunali.\nLe novit\u00e0 tecniche e tecnologiche in campo agricolo, come l'aratro a versoio o la rotazione triennale delle colture o ancora il mulino ad acqua, facevano aumentare considerevolmente la produttivit\u00e0 e la redditivit\u00e0 delle terre ma richiedevano una manodopera impiegata pi\u00f9 efficientemente e soprattutto pi\u00f9 specializzata. L'investimento di tempo nell'apprendere ad impiegare nuove tecniche e nuovi strumenti unito a una maggiore concentrazione di soggetti specifici addetti a mansioni specifiche, mand\u00f2 ovviamente in crisi il sistema feudale classico che si basava sull'impiego a necessit\u00e0 di tutta la manodopera disponibile. In altre parole le corv\u00e9es.\nIl castello o la corte del castello aveva specifiche ma non troppe esigenze: la produzione di cibo, i servizi interni quali quelli dei maniscalchi o degli stallieri, la cura e il taglio dei boschi per ragioni energetiche (cucine, riscaldamento, fonderie), il mantenimento di mulattiere, strade, fossati. Tutte mansioni alle quali attendevano i castellani, domestici o coloni, in cambio di vitto, alloggio gli uni e protezione gli altri.\nOvviamente la maggior parte delle risorse umane di una unit\u00e0 feudale era concentrata sulla produzione agricola ma poich\u00e9 il lavoro nei campi era piuttosto primitivo, molto empirico, e limitato nelle esigenze e nelle quantit\u00e0 produttive, i villici nei loro numerosi tempi morti venivano impiegati altrove o per fare altro in base alle necessit\u00e0 che si presentavano di volta in volta: una frana e c'era da rifare la strada, un buco in un tetto e c'era da ripararlo, un albero caduto su una via e c'era da segarlo.\nMa con il mugnaio occupato tutto il giorno al mulino che d'altra parte solo lui sapeva far funzionare, con il carpentiere o il fabbro impegnati ad imparare come modellare i nuovi meccanismi meccanici o come fondere un aratro di tipo nuovo, con la necessit\u00e0 di costruire strade con criteri sempre pi\u00f9 ingegneristici piuttosto che di tradizione, la figura del servo tuttofare tramont\u00f2 per sempre aprendo nuovi scenari economici, sociali, culturali e quindi politici.\nScrive in proposito Gianfranco Maglio ne \"L'idea costituzionale nel Medioevo\":\nOvviamente questo tipo di mutamenti a Montevarchi, come nel resto d'Europa, avvennero gradualmente e con il passare dei decenni e non certo tutto d'un tratto per decreto di un qualche conte o per testamento di qualche nobile. Nonostante questo \u00e8 comunque vero che i Guidi introdussero nei loro domini tutta una serie di novit\u00e0, anche piuttosto illuminate, che presero poi forma in quello che \u00e8 considerato uno degli strumenti giuridici medievali pi\u00f9 interessanti tra quelli pervenuti fino ad oggi: lo Statuto della Val d'Ambra.\nProblemi di lingua e di legge.\nIl subentrare dei Guidi ai Bourbon si portava dietro anche tutta un'altra serie di cambiamenti di natura culturale. Di profondi cambiamenti. Intanto i Guidi e i loro ufficiali, funzionari, soldati e uomini di fatica parlavano una lingua differente rispetto a quella dei Bourbon o meglio un miscuglio peculiare di latino volgarizzato e parole pescate qua e l\u00e0 dalle lingue germaniche che era della stessa matrice del linguaggio usato dai Bourbon ma un miscuglio differente. I due modi di esprimersi suonavano familiari gli uni agli altri ma di fatto sostanzialmente incompatibili. Per questo chi viveva passando da una comunit\u00e0 all'altra, come i cantastorie, usava una lingua-non lingua di facile comprensione per tutti qualsiasi idioma locale utilizzassero: il grammelot. E non \u00e8 un mistero il fatto che, pur nel XXI secolo, \u00e8 ancora possibile cogliere differenze, curiose ma in qualche modo distintive, nell'italiano parlato nelle varie comunit\u00e0 valdarnesi.\nGli studi di grammatica e linguistica comparata tra le diverse lingue \"barbariche\" e come queste si siano fuse con il latino dando vita ai vari volgari italici alto-medievali mostrano chiaramente che l'Europa in generale si presentava come una babele di idiomi che, pur avendo origini comuni, differivano nella fonetica, nella sintassi, nell'uso dei costrutti tanto da essere o risultare incomprensibili tra loro.\nFino a tutto il '600 chi aveva un'educazione sapeva e usava il latino tanto nella lingua scritta quanto in quella parlata e in latino comunicava con i forestieri. Non deve quindi stupire se i primi documenti relativi a Montevarchi sono in lingua latina anzi, spesso, latineggiante. Latineggiante perch\u00e9, come per tutte le lingue, c'era chi il latino lo sapeva meglio o perfettamente (i vescovi, i chierici) e chi lo sapeva peggio (per esempio i notai di provincia). In fondo c'erano problemi di \"\"latinitate\" persino all'interno della curia papale tant' \u00e8 che ancora nel Quattrocento si questionava sull'uso corretto del latino scritto.\nNon per pura coincidenza si occup\u00f2 del volgare toscano e, minimizzando, delle influenze longobarde proprio il montevarchino pi\u00f9 celebre di tutti i tempi ovvero Benedetto Varchi che, come fatto notare pi\u00f9 volte, stranamente si contraddiceva quasi volesse dimostrare qualcosa al di l\u00e0 delle sue mere tesi linguistiche:\nCerto la faccenda \u00e8 alquanto complessa e molto dibattuta ancora oggi tuttavia il Varchi, nel corso della sua carriera di storico e di intellettuale, della montevarchinit\u00e0 ne fece la sua croce e delizia: prima negandola, poi timidamente ammettendola, piano piano accettandola e infine difendendola a spada tratta.\nIl problema della lingua era comunque diretta conseguenza del cambiamento giuridico che i Guidi si portavano dietro ossia la legge Ripuaria, un misto di consuetudini giudiziarie germaniche e longobarde, che andava a sostituire e/o a sovrapporsi alla legge salica o semi-salica, cio\u00e8 franca nella ratio, seguita principalmente dai Bourbon. Un altro mondo in quanto i due principi giuridici differivano in gran parte nel diritto civile e quasi del tutto in quello penale. Pesi, misure, figure istituzionali, regole di successione, pene, diritti e doveri, formulazione dei contratti, amministrazione della giustizia ordinaria: tutto diverso. Sebbene in generale, e particolarmente per Montevarchi, non sia ancora chiaro, per la frammentariet\u00e0 dei documenti disponibili, quanto e come diverso. \u00c8 sicuro per\u00f2 che a Monte Guarco, o come lo si volesse chiamare, con l'arrivo dei Conti Guidi accadde l'imprevedibile.\nLa piccola Empoli.\n \nUn altro castello dei conti Guidi cio\u00e8 Empoli, volgarizzazione dal latino \"Impolum\" \"Empulum\" \"Emporium\"\", presenta strabilianti analogie con quello di Montevarchi. Intanto la posizione geografica e la sua naturale vocazione mercantile:\nPoi la presenza di una \"Empoli Vecchia\" precedente ai Guidi:\nInfine l'abbandono delle antiche strutture abitative, religiose, commerciali per una pi\u00f9 comoda e moderna \"location\" a forte vocazione urbana:\nIl ritornare dei nomi, delle situazioni, le evidenti e molteplici similarit\u00e0 con la realt\u00e0 montevarchina fecero pensare gi\u00e0 a Emanuele Repetti e fanno pensare ancora oggi due cose: o i Conti Guidi nell'organizzare Montevarchi si rifecero a quanto ottenuto a Empoli o i Conti Guidi nell'organizzare Empoli si rifecero a quanto ottenuto a Montevarchi. Questo perch\u00e9, a parte le incredibili coincidenze cronologiche, le due realt\u00e0 cittadine, \"mutatis mutandis\", per le similarit\u00e0 geografiche, sociali ed economiche seguiranno un percorso di sviluppo unico ma molto simile almeno fino a tutto l'Ancien R\u00e9gime e la loro storia, direttamente o specularmente, s'intreccer\u00e0 pi\u00f9 volte tanto che non \u00e8 del tutto fuori luogo definire Montevarchi come la piccola Empoli, e a tratti l'anti-Empoli, del Valdarno Superiore.\nAll'ombra di due campanili.\nNon rimanendo, o non essendo ancora stata rinvenuta, nessuna prova documentaria, o di altro tipo, che possa fare chiarezza su che cosa veramente successe nel castello di Montevarchi quando arrivarono i Guidi, rimangono senza risposta alcuni degli interrogativi fondamentali di questa come dell'intera storia montevarchina: come e perch\u00e9 nacque e si svilupp\u00f2 il mercatale o mercato nel fondovalle, come e perch\u00e9 cominciarono a sorgere piccoli gruppi di case o borghi ai piedi del castello, come e perch\u00e9 il castello venne abbandonato e tutti, servi e padroni, si trasferirono dabbasso nella Montevarchi che tutti conosciamo. Ma soprattutto: da dove salt\u00f2 fuori la parrocchia di Sant' Andrea a Cennano.\nInfatti il principale motore dell'esistenza e dell'essenza della Montevarchi ancien r\u00e9gime, cio\u00e8 praticamente dai tempi dei Guidi fino al XIX secolo inoltrato, non era tanto il mercato che comunque nella prima met\u00e0 dell'Ottocento risultava essere diventato uno dei tre maggiori del Granducato di Toscana insieme ad Empoli e Serravezza; non era neanche il numero dei monasteri e dei conventi che nel XVI secolo era salito a quattro e non erano neppure gli innumerevoli spedali di carit\u00e0 che, sull'esempio di quello della Ginestra, erano spuntati come funghi e nel XV secolo erano sparsi tra Levanella, Montevarchi-citt\u00e0, il distretto del Giglio e Ricasoli. Quello che gioc\u00f2 un ruolo di primo piano nella formazione dell'identit\u00e0 montevarchina e nel susseguirsi delle vicende politiche, economiche, sociali e culturali della comunit\u00e0 di Montevarchi fu senz' altro il dualismo San Lorenzo-Cennano che, francamente, era ed \u00e8 davvero bizzarro. Perch\u00e9 in questo caso non ci troviamo in presenza delle classica \"poltrona per due\" ovvero due grandi chiese per una piccola comunit\u00e0 con ovvie frizioni e rivalit\u00e0 perch\u00e9 le due chiese non erano grandi e comunque la comunit\u00e0 le ha sempre potute splendidamente mantenere entrambe sia per quanto riguardava lasciti, donazioni, rendite e propriet\u00e0 fondiarie che per ristrutturazioni, abbellimenti, opere d'arte. Il fatto \u00e8 che San Lorenzo apparteneva, come d'altra parte ci si dovrebbe aspettare, alla Diocesi di Fiesole mentre Sant' Andrea Apostolo a Cennano era inspiegabilmente sotto la Diocesi di Arezzo.\nIn prima battuta verrebbe da dire che Cennano era in diocesi di Arezzo in quanto prima chiesa del Monte Guarco dei Bourbon che era appunto nato sotto l'egida del vescovato aretino e dunque che San Lorenzo venne fondata solo successivamente con l'arrivo dei Conti Guidi perch\u00e9 i Guidi con la diocesi di Arezzo erano da sempre in conflitto e quindi non ne volevano, anche se in parte, essere parrocchiani oppure volevano che loro e i loro uomini fossero liberi di scegliere a quale diocesi appartenere e quindi quale appoggiare.\nIn effetti i Guidi nel prendere possesso dei castelli valdarnesi dei Bourbon si erano tenuti per s\u00e9 solo quelli che territorialmente rientravano sotto Fiesole ovvero Montevarchi e Moncione mentre avevano lasciato agli Ubertini, loro vassalli valdarnesi, tutti quelli in diocesi di Arezzo ossia Leona e Tasso senza apparentemente nessun riguardo alle interessanti prospettive economiche dirette che offriva, ad esempio, la dogana di Levane. Certo in questo modo la difesa militare della vallata, dalla sua imboccatura nord presso l'odierna Figline Valdarno e dall'ingresso a sud rappresentato dalla stretta di Levane pi\u00f9 tutte le strutture militari collinari di qua e di l\u00e0 dall'Arno, era interamente a carico degli Ubertini che, perch\u00e9 rimanessero affidabili, dovevano per forza trovarci una convenienza e riscuotere i pedaggi a Levane era dunque un modo per compensarli del loro \"servizio d'ordine\". Una strategia che mostra tutta la fiducia che i Guidi riponevano nello sviluppo di Montevarchi che, cos\u00ec ben difesa dall'esterno, poteva dedicarsi serenamente alla colonizzazione della valle o all'implementazione dei commerci senza ansie di mura o di torri di guardia che invece limitavano l'espansione di altre realt\u00e0 proto-urbane. Non bisogna per\u00f2 dimenticare che i Guidi e i vescovi aretini erano in forte attrito tanto che nel 1099 i conti Ugo e Alberto di Romena cedettero a Fiesole i monasteri di Santa Maria a Pietrafitta o agli Alti Monti, sotto Consuma, e di Santa Maria a Poppiena, presso Pratovecchio, con la clausola che non passassero mai alla Diocesi di Arezzo. Come se non bastasse, anche se in un periodo leggermente posteriore, i Guidi a Firenze erano parrocchiani di Santa Maria in Campo, una piccolissima enclave della diocesi di Fiesole appena dietro il duomo fiorentino. Quindi il non voler prendere diretto possesso di feudi sottoposti, almeno ecclesiasticamente, ad Arezzo potrebbe aver avuto anche una valenza politica come di conseguenza l'installare, in Montevarchi, una San Lorenzo fiesolana che si contrapponeva a una Sant' Andrea aretina.\nQuesta ipotesi potrebbe per\u00f2 essere almeno parzialmente smentita dall'interpretazione, alquanto controversa, data a una pergamena datata 15 aprile 1082 e conservata presso l'Archivio di Stato di Firenze tra le carte dell'Archivio Diplomatico nel fondo Strozzi-Uguccioni, in cui si sostiene che i contraenti Ventre del fu Mencarino e Mingarda sua moglie avrebbero donato delle loro propriet\u00e0 poste nel contado aretino \"\"in costa de polo mulino de Rupinata et est infra finis sicut terre gremite de piano de lato gonketo usque ab Abra de ex lato est terra Farsinga\" al \"Priore di San Lorenzo\"\" di Montevarchi. Ma sinceramente, da una prima analisi del documento, il nome di San Lorenzo sembra non comparire sebbene il quinto rigo, comunque calligraficamente e sintatticamente confuso, presenti parole o pezzi di parole che potrebbero assomigliare a \"presbitero\" o \"priore\" o \"monte var-\" pi\u00f9 uno scarabocchio. L'attribuzione a San Lorenzo di questo documento \u00e8 quindi, al momento, alquanto forzosa e fa sospettare un certo grado di manipolazione interpretativa in favore di quella che dal 1564 sar\u00e0 la chiesa collegiata montevarchina. Infatti non comparendo, all'apparenza, la dizione \"S. Lorenzo\" non si pu\u00f2 davvero dire se, ammesso che leggervi \"presbitero\" e \"monte var-ki\" sia corretto, quei terreni non fossero stati donati proprio a Cennano. A occhio la pergamena si direbbe un normale lascito o passaggio di propriet\u00e0 tra genitori e figli ma se la tesi filo-laurenziana si rivelasse fondata si dovrebbe per forza argomentare che San Lorenzo esistesse in Montevarchi ben prima del \"turnover\" tra i Bourbon e i Guidi. L'ipotesi pi\u00f9 corretta sarebbe dunque quella che i Bourbon avessero ottenuto la concessione di edificare il loro fortilizio in territorio fiesolano a patto che venisse dotato, oltre che di una parrocchia facente capo alla loro diocesi cio\u00e8 quella aretina, anche di una chiesa appartenente alla diocesi di Fiesole.\nMa non avendo, allo stato delle ricerche, adeguati riscontri storiografici e quindi dovendo obbligatoriamente rimanere nel campo delle ipotesi si potrebbe azzardare anche una terza soluzione, pi\u00f9 articolata delle altre due, ma non per questo meno credibile: prima dei Conti Guidi il castello di Montevarchi non aveva nessuna chiesa e si serviva, per le sue funzioni e i suoi bisogni religiosi e spirituali, del solo Monastero della Ginestra. Come e perch\u00e9 i Guidi dettero a Montevarchi due chiese appartenenti a due diocesi diverse, e rivali, potrebbe essere pi\u00f9 complesso di una banale faida paesana.\nIl giuramento di Friburgo.\nNon solo Montevarchi, tra la fine dell'XI e l'inizio del XII secolo, viveva momenti di profondo cambiamento. Il riassetto urbanistico-abitativo delle comunit\u00e0 gravitanti attorno agli antichi castelli dovuto non solo a cambi di gestione signoriale ma soprattutto alla fine di un'economia prettamente curtense per una organizzazione pi\u00f9 mercatalizia e comunale fu, all'epoca, un fenomeno piuttosto comune in particolare nell'Europa imperiale.\nI conti Guidi nel 1119 fecero in modo che tutti gli abitanti sparsi alla spicciolata sui colli empolesi si trasferissero in un unico conglomerato nel fondovalle riunito attorno a una chiesa, Sant' Andrea, e in particolare al mercato. Molto pi\u00f9 a nord, nella Germania meridionale, ma neanche un anno pi\u00f9 tardi, nel 1120, Corrado di Z\u00e4hring, signore della contrada di Friburgo in Brisgovia, fece lo stesso:\nCerto sia Empoli che Friburgo erano realt\u00e0 locali gi\u00e0 allora densamente popolate e in qualche modo pi\u00f9 strutturate di Montevarchi che era invece solo agli albori ma la posizione geografica e la situazione geopolitica della terra montevarchina facevano ben sperare per il futuro con una valle di qua e di l\u00e0 dall'Arno tutta da colonizzare e un flusso continuo di gente che passava andando e venendo da e verso Roma. Sempre che non sia andato perduto o distrutto, la mancanza di un atto di \"rifondazione\" come quello di Empoli o di Friburgo si potrebbe imputare proprio alle ridotte dimensioni della realt\u00e0 di Montevarchi che, per molte cose, poteva dunque essere amministrata \"a voce\" e senza bisogno di un notaio.\nCluedo montevarchino.\nAttenendosi strettamente alle sole fonti documentarie note, perch\u00e9 solo quelle ci sono, i vari soggetti attivi, se si escludono i diplomi imperiali rilasciati ai Guidi a conferma dei loro possessi, in questo processo storico si trovano cos\u00ec menzionati:\nTracce documentarie che, comunque, di per s\u00e9 non dicono nulla e risultano di fatto essere marginali alla storiografia montevarchina senza un'adeguata chiave di lettura. Ma, almeno in questo caso, una \"stele di rosetta\" c'\u00e8 ed \u00e8 un arbitrato pontificio del 16 luglio 1249, conservato in origine presso la Badia di Passignano. La decisione papale per\u00f2 perderebbe parte del suo significato se si tralasciasse di ricordare il primo fatto d'armi della Terra di Montevarchi registrato dalle cronache ossia quella che \u00e8 passata alla storia come la \"Battaglia di Montevarchi\".\nLa Battaglia di Montevarchi.\nAnnota Giovanni Villani nella sua \"Cronica\":\n \nSecondo il cronachista trecentesco Marchionne di Coppo Stefani al libro II, capitolo 82 della sua \"Istoria Fiorentina\" il battaglione che attacc\u00f2 Montevarchi aveva come effettivi 1500 cavalieri e 500 fanti di nazionalit\u00e0 o origine tedesca. Ma non \u00e8 tutto.\nNel \"Giornale Storico degli Archivi Toscani\", Francesco Bonaini in un articolo intitolato \"Della parte guelfa in Firenze\" precisa e aggiunge che:\nEppure, nonostante tutta questa ulteriore documentazione, l'indizio pi\u00f9 interessante da cui cominciare la ricostruzione della serie di processi che portarono i montevarchini a dividersi in due parrocchie appartenenti a due diverse diocesi e poi a trasferirsi tutti nel fondovalle dove tenevano un mercato o dove c'era un mercatale ce lo fornisce per prima la famosa pergamena del 1079 redatta per conto della contessa Sofia, moglie e madre di un Bourbon, nel, per la prima volta riportato nelle cronache, \"Castello di Montevarchi\". Quella povera contessa Sofia che, nata chiss\u00e0 dove, and\u00f2 in sposa a un Bourbon, poi in seconde nozze ad un Alberti e si ritrov\u00f2 infine nonna di un Guidi mentre le tre famiglie da, forse, secoli si facevano guerra l'un l'altra.\nIl ripristino della catena di comando.\nLa, come direbbe il Repetti, membrana del 1079 porta una dicitura che apparentemente sembrerebbe del tutto secondaria ma che invece, inserita nel suo contesto, si rivela di fondamentale importanza storiografica perch\u00e9 proprio su quel documento il notaio rogante, senza alcuna esitazione, ha annotato \"actum in comitatu florentino\" ossia che Montevarchi, gi\u00e0 nel 1079, era non pi\u00f9 in contea di Fiesole ma direttamente in quella di Firenze.\nQuesto spiega moltissime cose. Il conte-vescovo di Arezzo Elemperto non aveva dunque chiesto al conte-vescovo di Fiesole il permesso di fondare il castello di Montevarchi previa la mediazione \"ex imperio\" del marchese Ranieri suo fratello come potrebbe sembrare a una prima analisi. Infatti, come testimonia quella carta, i vescovi di Fiesole avevano evidentemente perso da tempo la signoria, temporale non pastorale, sul Valdarno superiore settentrionale che dunque nell'XI secolo era gi\u00e0 entrato a far parte del territorio comitale, la contea, di Firenze. Certo la fondazione di Montevarchi coinvolse comunque il vescovo Elemperto, il Marchese Ranieri, e il vescovo di Fiesole ma, con l'entrata in scena di Firenze, cambia la percezione storica degli equilibri e dei rapporti di forza tra i differenti soggetti politici coinvolti.\nFeudalesimo \u00e0 la montevarchinoise.\nIl sistema di organizzazione politica feudale era tutt'altro che insensato. Il feudalesimo franco-longobardo infatti, come forma associativa proto-statale, aveva una \"ratio\" fondata su solide e antichissime basi socio-antropologiche e ne \u00e8 prova, tra le sue caratteristiche pi\u00f9 innovative, la dissociazione tra difesa fisica e produzione economica.\nNelle societ\u00e0 primitive i maschi giovani della trib\u00f9, equivalente umano del branco animale, erano coloro che per ovvie ragioni di forza fisica e vigore giovanile s'incaricavano della caccia e quindi della fornitura alla trib\u00f9 del cibo pi\u00f9 pregiato, in termini nutrizionali, per l'uomo preistorico: la carne. I cacciatori per\u00f2 mettevano a disposizione le loro abilit\u00e0 con le armi anche per proteggere dalle minacce esterne i soggetti pi\u00f9 deboli, ma altrettanto preziosi, del clan ossia donne, vecchi e bambini che in cambio fornivano ai cacciatori la frutta e la verdura che coltivavano e raccoglievano oltre a fornire loro tutte quelle cure e attenzioni sociali che fanno definire un gruppo di persone \"una comunit\u00e0\" e un certo luogo \"casa\". In pratica ogni membro della trib\u00f9 faceva quello che sapeva fare in funzione degli altri sapendo che anche gli altri facevano quello che sapevano fare in funzione sua o, in altre parole, un individuo metteva a disposizione di tutti le sue abilit\u00e0 e cos\u00ec risolveva un problema agli altri mentre gli altri, mettendo a disposizione le loro abilit\u00e0, risolvevano a lui molti problemi. Certo non tutti i gruppi sociali preistorici si saranno comportati cos\u00ec ma \u00e8 sicuro che sopravvissero all'era glaciale solo quelli che seguivano modelli di tipo mutualistico e cooperativo in tutte le sue possibili sfumature. Anche quei gruppi umani che fin dal Paleolitico inferiore si erano stabiliti nel Valdarno.\nTitanici e innegabili sono gli infiniti progressi in filosofia e pratica politica fatti dalle comunit\u00e0 umane tra il 10000 a.C. e la caduta dell'impero romano ma nel frangente della fine violenta e improvvisa del predominio culturale romano e la sua inevitabile rapida fusione con popoli di culture e civilt\u00e0 anche molto differenti, segn\u00f2 il ritorno a un'epoca non barbara ma primitiva dove cio\u00e8 tornavano ad essere di primaria importanza non il teatro, la filosofia, la poesia, la politica, l'oratoria, la giurisprudenza, e tutto quello che nel mondo greco-romano aveva rappresentato la pi\u00f9 alta sfida alle possibilit\u00e0 e potenzialit\u00e0 umane; crollate quelle istituzioni, eredi delle esperienze delle \"polis\" greche prima e delle \"civitas\" romane poi, che da tempo immemorabile erano state delegate dagli individui che se ne dichiaravano cittadini a provvedere ai loro bisogni primari di cibo e sicurezza perch\u00e9 quegli stessi individui si potessero dedicare ad altro, tra cui la produzione di cibo e la difesa ma perch\u00e9 lo volevano non perch\u00e9 ci fossero costretti, ovviamente il problema di trovare da mangiare per s\u00e9 e la propria famiglia e difendere se stessi e i propri congiunti pass\u00f2 da essere un affare collettivo a un problema individuale: ognuno doveva pensarci da s\u00e9 e non poteva cos\u00ec pi\u00f9 delegare il farlo ad altri per dedicarsi a quello che davvero gli interessava. Dall'amalgama dei differenti tentativi di rispondere alle esigenze di produzione alimentare in assoluta sicurezza e quindi, nei tempi morti, dedicarsi ad altro nacque quello che noi oggi chiamiamo feudalesimo. Montevarchi fu uno di questi tentativi.\nSenza entrare nel merito della sociologia del feudalesimo, soprattutto di quello macropolitico, che \u00e8, di per s\u00e9, articolatissima e rimanendo soltanto a quei latini che agli inizi del V secolo abitavano, si ritiene, pacificamente il Valdarno ed erano discendenti di coloro che nei secoli lo avevano colonizzato, quando si videro arrivare masse di guerrieri organizzati sia in grandi eserciti come in medie guarnigioni o in piccole bande che, parlando lingue incomprensibili e vestendo abiti decisamente bizzarri per un latino, si portavano via tutto il cibo e, probabilmente, nel far questo si lasciavano andare a qualsiasi violenza fosse necessaria o non necessaria senza pi\u00f9 nessun tribuno, console, legione che li difendesse \u00e8 chiaro che per poter aumentare le loro chance di sopravvivenza furono costretti a chiedere asilo presso quelli che potevano fisicamente provvedere alla loro sicurezza: i padroni delle fattorie collinari facili da fortificare e difficili da raggiungere come quelle di Villole o Pietraversa.\nMa se questo sembr\u00f2 funzionare almeno all'inizio, la complessit\u00e0 dell'organizzazione e della messa a regime di mezzi di difesa adeguati alla rapida escalation politico-militare delle vicende europee ossia mura solide, soldati ben armati e addestrati, ufficiali competenti e leali prendeva cos\u00ec tanto tempo e assorbiva cos\u00ec tante energie, anche economiche, che coloro che erano impiegati nelle pratiche militari non potevano partecipare al processo di produzione delle risorse necessarie al sostentamento proprio e degli altri. Allo stesso tempo l'attivit\u00e0 agricola e zootecnica, gi\u00e0 difficile per definizione, si era fatta nel tempo anche cos\u00ec tecnicamente complessa che solo dei professionisti dedicati costantemente al lavoro dei campi e delle fattorie potevano portare avanti ma questo d'altra parte non lasciava loro il tempo di imparare a maneggiare un'arma e, meno che mai, a essere parte di un'armata.\nLa gestione della soddisfazione reciproca delle esigenze di queste due essenziali componenti sociali venne affidata alla figura del signore che era quello ufficialmente incaricato di distribuire ai guerrieri la loro parte di cibo prodotta dagli agricoltori e allo stesso tempo garantiva personalmente agli agricoltori la protezione militare che necessitavano. Per questo il signore era collettore di tutte le tasse in natura e in denaro in quanto spettava a lui redistribuire ai soldati e a tutto l'indotto militare (fabbri ferrai, paggi, stallieri) questa parte di risorse prodotta dagli agricoltori ma allo stesso tempo era anche comandante in capo e condottiero delle forze militari ogni qual volta si presentavano emergenze difensive. Era insomma signore in quanto si faceva personalmente garante del rispetto dei patti fondanti la comunit\u00e0. Proprio in virt\u00f9 di ci\u00f2 spettava al signore il compito di arbitrare i conflitti che eventualmente potevano sorgere tra i due gruppi, tra sottogruppi o singoli individui di un gruppo e sottogruppi o singoli individui dell'altro, tra consorterie o singoli individui dello stesso gruppo: e gi\u00e0 allora si chiamava \"Giustizia\". Anche Berulfo, il leggendario fondatore de La Ginestra o comunque il suo ultimo signore prima del vescovo Giovanni, era tutto questo.\nDopo la conquista franca del regno longobardo e l'istituzione del Sacro Romano Impero si riallacci\u00f2 in maniera definitiva la catena di comando che partiva dall'ultimo vassallo e arrivava fino al sovrano attraverso tutti i gradi intermedi passando per il conte, generalmente signore di una citt\u00e0 e del suo territorio, e, salendo ancora, per i duchi, titolari di un ducato cio\u00e8 di un insieme di contee, e per i marchesi, sorta di duchi di seconda classe perch\u00e9 titolari di terre di confine e quindi meno votati alla politica e pi\u00f9 militarizzati. Quindi agli inizi dell'XI secolo, quando il castello di Monte Guarco venne fondato, il feudo era s\u00ec di propriet\u00e0 dei Bourbon ma i Bourbon ne dovevano rispondere al conte di Firenze o, meglio, alla contea fiorentina che a sua volta faceva capo alla Marca o Marchesato di Tuscia.\nVero \u00e8 che il territorio dell'odierna Montevarchi era stato in precedenza soggetto al potere temporale di Fiesole, come dimostra ancora oggi l'appartenenza diocesana della cittadina, ma, pur non sapendo n\u00e9 quando n\u00e9 come, prima del 1079 la signoria sul Valdarno a nord del Dogana era passata a Firenze. E questo complicava enormemente le cose.\nGuelfi o Ghibellini ossia fiorentini o aretini?\n \n \nScrive Dino Compagni, il cui pi\u00f9 grande studioso per inciso fu proprio il montevarchino Isidoro del Lungo, al capitolo I della \"Cronaca\":\nSe anche tutto questo fosse vero Compagni riporta soltanto l'evento scatenante della sanguinosa faida che divise Firenze prima e tutta la Toscana poi ma non spiega le origini e le cause di quei conflitti latenti che aspettavano soltanto un pretesto per scatenarsi apertamente e quindi violentemente come poi avvenne. Un po' come nel caso dell'assassinio a Sarajevo dell'arciduca Francesco Ferdinando che innesc\u00f2 quelle forze che di l\u00ec a poco si produssero nella Prima guerra mondiale le quali per\u00f2 erano sospinte da ben altri motivi e motivazioni che vendicare un attentato terroristico.\nAl di l\u00e0 delle circostanze fortunose, delle ambizioni imperiali sassoni e sveve, e soprattutto delle leggende anche recenti i Guelfi e i Ghibellini non erano partiti politici, non erano organizzati in forma piramidale e non avevano una direzione centrale. In questo caso sarebbe infatti pi\u00f9 corretto parlare di guelfismo e di ghibellinismo piuttosto che di Guelfi e Ghibellini.\nIl fatto \u00e8 che la societ\u00e0 feudale classica, quella del triangolo signore-agricoltore-guerriero, stava entrando in crisi perch\u00e9 nel frattempo con la stabilizzazione politica e militare dell'Europa, il ripristino cio\u00e8 della catena di comando tra il sovrano e il singolo suddito, si erano affacciati nuovi attori sulla scena come i mercanti, attivissimi da quando si era cominciato a registrare un po' ovunque surplus produttivi e la viabilit\u00e0 era sempre pi\u00f9 trafficabile e sicura, o come le \u00e9lite intellettuali (letterati, giuristi, notai) o addirittura come i manifattori che compravano materia prima altrove e la trasformavano in prodotto finito magari da rivendersi in quelle stesse regioni che avevano esportato il grezzo. E poi c'era il popolo, il popolo libero cio\u00e8 non al servizio di qualcuno da cui poi venivano tutte le nuove figure e che non era assolutamente inconscio, come si \u00e8 tentato di far credere per lungo tempo, delle proprie potenzialit\u00e0 come collettivit\u00e0 tant'\u00e8 che a Firenze Boccaccio leggeva serenamente Dante al popolo e il popolo fiorentino era solito cantare terzine dantesche. Per dare un termine di paragone in tempi recenti, anche soltanto a leggere pubblicamente la Divina Commedia, ci hanno provato in tanti ma, a parte le barzellette semmai prima o i tagli teatrali semmai poi, dallo scarso eco nella societ\u00e0 di queste \"lecturae danctis\" \u00e8 pacifico pensare che, pur nel XXI secolo e con un tasso altissimo di scolarizzazione, la Divina Commedia in quanto tale abbia interessato, e dunque l'abbia capita, solo una piccolissima minoranza di ascoltatori-spettatori.\nOvviamente tutte queste nuove figure che stavano pian piano emergendo e prendendo coscienza di s\u00e9 come entit\u00e0 politiche chiedevano un riconoscimento ufficiale, una rinegoziazione dei patti sociali fondanti la comunit\u00e0 che includesse anche loro, dopodich\u00e9 volevano partecipare e contare, ognuna a suo modo, nella gestione della \"res publica\". Ma per far questo dovevano per forza confrontarsi con i feudatari grandi e piccoli che erano gli unici ad avere il potere di aprire un tavolo per le trattative. O di chiuderlo per sempre.\nIn alcuni casi, come in quello dei Conti Guidi, il signore accett\u00f2 di riscrivere le regole in altri casi, come per i Ricasoli o gli Ubertini, non se ne pot\u00e9 neppure parlare. La moltitudine, non disponendo di armate proprie e non potendone disporre, chiaramente aveva finito per ritrovarsi tutta o quasi tutta a farsi rappresentare e difendere dalla chiesa contro gli abusi e le riottosit\u00e0 del potere feudale. In effetti i vescovi, prima dell'imposizione delle nomine imperiali, erano eletti dalla comunit\u00e0 e lo stesso papa, \"primus\" tra loro perch\u00e9 vescovo di Roma, era comunque scelto dai Romani nel loro insieme. Senza contare che l'abito monacale o la tonaca erano l'unica possibilit\u00e0 di riscatto sociale e intellettuale per tutti coloro che non avevano abbastanza denaro. E poi le attivit\u00e0 assistenziali ed educative che sanavano, per quello che potevano, piaghe sociali enormi come l'abbandono minorile o l'analfabetismo intellettuale, la preservazione della memoria e della cultura nei monasteri e nelle biblioteche, e infine la partecipazione popolare a riti e rituali ciclici di massa come messe, benedizioni, processioni, prediche pubbliche, che si annodavano poi a tutta una fitta e intricata rete di culti privati e di piccoli gruppi con cappelline, madonnini, confraternite, santi e santini patroni. Insomma la chiesa nelle sue forme pi\u00f9 appariscenti e massive e la religione anche nelle sue manifestazioni pi\u00f9 laropenatesche erano parte del popolo e il popolo vi s'identificava.\nIl caso di Firenze \u00e8 emblematico. Dopo essere stata demolita dai Longobardi, la citt\u00e0 che aveva anche perduto i suoi leader, uccisi o deportati dai vincitori, si ricompatt\u00f2 attorno alla figura del suo vescovo per ricominciare e per ricostruire tutto ma stavolta meno anfiteatri e colonne e pi\u00f9 case torri e mura di pietra. La citt\u00e0 divent\u00f2 cos\u00ec un difficilmente espugnabile labirinto-fortezza pieno di trappole, trabocchetti e di uomini armati pronti a spuntare da ogni dove: i soldati di mestiere allora non servivano pi\u00f9. La citt\u00e0, sicura come un castello ma libera e senza signori, divent\u00f2 polo di attrazione per tutti coloro che volevano sfuggire alle angherie nobiliari oppure erano interessati a fare qualcos'altro che arare i campi o sellare i cavalli oppure semplicemente volevano morire in un posto diverso da quello in cui erano nati.\nMa a mano a mano che aumentava la popolazione cresceva anche il numero di ettari di terra produttivi, con annessi e connessi (frantoi, mulini, allevamenti), necessari a sfamare la citt\u00e0. Firenze cos\u00ec cominci\u00f2 a espandere il suo contado o meglio la sua campagna dato che la contea altro non era che la capacit\u00e0 massima di una singola unit\u00e0 politica di gestire produttivamente al meglio una porzione di territorio. Al meglio perch\u00e9 tutta la catena di comando feudale beneficiava di una parte di produttivit\u00e0 attraverso le gabelle e dunque pi\u00f9 si produceva, pi\u00f9 si guadagnava, pi\u00f9 alte erano le gabelle e maggiore era la ricchezza di quelli al vertice della struttura gerarchica sociale. Chiaramente quelli al vertice reclamavano il diritto alla fiscalit\u00e0 in quanto quei canoni andavano a coprire le spese signoriali per l'amministrazione della giustizia e per la difesa anche se, a guardar bene, i feudatari non facevano che estorcere denaro col ricatto della violenza offrendo in cambio protezione giuridica e militare da s\u00e9 stessi. Oggi si definirebbe \"pizzo\".\nFirenze per\u00f2 era arrivata a potersi difendere da sola, la giustizia se l'amministrava gi\u00e0 per conto proprio e come garante dei patti sociali correnti tra i fiorentini c'era il vescovo, nientemeno che un uomo di Dio, e dunque il signore feudale era semplicemente di troppo. O meglio, era una spesa di troppo. La profonda sinergia fiorentinesca tra la citt\u00e0 e il vescovato \u00e8 palesata dal fatto che quella che diverr\u00e0 in seguito la Repubblica Fiorentina portava avanti una politica interna ed estera di pari passo e in pieno accordo con il vescovado e anzi ogniqualvolta Firenze si annetteva politicamente una localit\u00e0 poco dopo, se nel caso, la localit\u00e0 cambiava pure diocesi come avvenne per la cintura di pievi, castelli, e borghi strappati militarmente alla contea di Fiesole e poi ecclesiasticamente alla diocesi di Fiesole tanto che, passando a quella fiorentina, isolarono fisicamente l'episcopio fiesolano dal resto del corpo territoriale diocesano in un'anomalia ecclesiastico-territoriale nota come \"Isola di Fiesole\". Firenze insomma era guelfa nell'anima e democratica nel senso di partecipativa dove tutti, almeno in teoria, avevano una chance. La vicenda dei Della Luna arrivati a Firenze in barroccio da Montevarchi e col tempo entrati a far parte dell'\u00e9lite cittadina si commenta da sola.\nDifferente invece la situazione di Arezzo, ghibellina per forza, in quanto, preservata dalla distruzione ed elevata dai Longobardi a loro capoluogo, aveva mantenuto intatte le antiche gerarchie sociali aristocratiche franco-longobarde che vantavano quindi una pi\u00f9 lunga e di conseguenza pi\u00f9 radicata tradizione. Mentre a Firenze apparteneva al vescovo un'intera piazza, piazza del Duomo, ad Arezzo i vescovi avevano faticato a lungo prima di poter disporre persino di una cattedrale adeguata che infatti, in principio, stava addirittura fuori le mura e non al centro della citt\u00e0 come a Firenze. Certo il vescovo aretino vantava, per l'epoca, la diocesi pi\u00f9 grande della Toscana e quasi sicuramente nelle top 20 della cristianit\u00e0 ma questo significava s\u00ec grandi risorse ma anche molte energie da spendere nell'amministrazione diocesana e quindi poche forze per la partecipazione alla politica cittadina. Il vescovo insomma era uno dei tanti soggetti politici di Arezzo e non il loro \"arbiter\" come a Firenze. Di questa sostanziale differenza sociale tra le due realt\u00e0 urbane gli Ubertini ne fecero direttamente le spese perch\u00e9 chi di loro s'inurb\u00f2 ad Arezzo trov\u00f2 il suo spazio politico nell'aristocrazia cittadina mentre chi si trasfer\u00ec a Firenze ne fu poi cacciato in malo modo.\nLa maggior concentrazione delle risorse economiche in poche mani e la loro minore redistribuzione unita a una gestione politica oligarchica rendevano scarsi ad Arezzo tutti quei nuovi segmenti di professionalit\u00e0 e imprenditorialit\u00e0 la cui abbondanza era invece la fortuna di Firenze, ma allo stesso tempo Arezzo, concentrandosi pi\u00f9 sulla produzione agricola che su quella manifatturiera, dipendeva di meno da vicende estranee al proprio raggio d'azione. Nel senso che per Firenze, che per esempio commerciava panni di lana nelle Fiandre, anche solo una scaramuccia tra feudatari tedeschi o francesi sulla strada da e per Bruges poteva significare la paralisi totale e la citt\u00e0 non aveva nessun potere per impedire che accadesse. Ad Arezzo invece il massimo che li potesse preoccupare era una primavera ghiacciata o un'estate secca o, al limite, il passaggio di qualche masnada di soldati ma roba di ordine pubblico e niente che comunque non fosse facilmente gestibile: la campagna aretina era ricca e il cordone della borsa, controllato da pochi, era casomai facile da aprire.\nIl guelfismo toscano insomma nasceva come spinta sociale dal basso in quelle realt\u00e0 intenzionate a spezzare la catena di comando feudale per creare comunit\u00e0 autonome cio\u00e8 libere da tasse e balzelli perch\u00e9 pi\u00f9 orientate al commercio e alla manifattura e quindi pi\u00f9 sensibili a tutti quei fattori che fanno la differenza nell'equazione ricavi - costi = guadagno. La controparte ghibellina invece era la reazione aristocratica e militaresca al tentativo di introdurre cambiamenti sociali in strutture economiche pi\u00f9 tradizionali e agricole che, se questi cambiamenti avessero avuto luogo, avrebbero inevitabilmente danneggiato l'equilibrio esistente a danno dei magnati, in primis, ma poi anche a danno di tutti.\nVa da s\u00e9 che poi i ghibellini, quando si cominci\u00f2 a dover fare sul serio, gioco-forza si appellarono all'Imperatore che a sua volta li accolse a braccia aperte visto che da tempo l'Impero voleva far passare l'idea di essere superiore, in tutti i sensi, al Papa che era in fondo solo un vescovo ma per riuscire in una impresa cos\u00ec audace gli servivano quanti pi\u00f9 alleati, uomini, e mezzi fossero necessari. I Guelfi, di conseguenza, offrirono e non chiesero, al papa il loro appoggio in cambio di, diciamo, \"comprensione\" diplomatica e politica. Ma tutto furono i Guelfi e i Ghibellini meno che la cavalleria USA contro gli Apaches, i papa-boys contro i comunisti, gli eroici cavalieri della tavola rotonda contro le forze del maligno come, d'altronde, sono spesso stati intesi. O volutamente distorti.\n\u00c8 in questo articolato contesto storico che avvenne la fondazione di Montevarchi e pertanto non se ne pu\u00f2 non tener conto. Agli inizi la comunit\u00e0 montevarchina, come ogni avamposto coloniale, rimase in embrione e bisogn\u00f2 aspettare che finisse di organizzarsi e che cominciasse a crescere prima di poter dire con certezza se sarebbe diventata guelfa oppure ghibellina ovvero se i montevarchini avrebbero voluto essere fiorentini, libertari e mercatanti ma soggetti a rischi e pericoli continui, oppure aretini, forse pi\u00f9 oligarchi e aristocraticamente conservatori ma pi\u00f9 stabili e in un certo senso pi\u00f9 efficienti. E quando arrivarono i Conti Guidi e poi successivamente gli imperatori presero a scorrazzare per la Toscana i montevarchini furono costretti a fare in fretta la loro scelta. Il dado era ormai tratto cio\u00e8 lanciato in aria: troppo tardi per fermarlo o per eventuali ripensamenti.\nIl panettone di Monte Guarco.\nA Montevarchi non esiste e non \u00e8 mai esistito un nome unico e definitivo per indicare quello che in geologia, anche se colloquialmente, \u00e8 definito \"panettone\" ossia un \"bubbone\" di materiali, di sabbie arenariche in questo caso, che si erge e svetta di qualche centinaio di metri sulla pianura circostante. I pi\u00f9 definiscono la curiosa formazione geologica montevarchina, che poi altro non \u00e8 che un residuo sedimentario dell'antico Lago Pliocenico, come \"\"colle dei Cappuccini\" dal convento che, a partire dal 1538, and\u00f2 a sovrapporsi alle rovine del castellare. Nelle scritture pi\u00f9 antiche invece lo si definisce \"colle di Cennano\". Le due diciture per\u00f2 sono entrambe inappropriate o, meglio, imprecise in quanto pur trovandoci di fronte a una struttura geomorfologicamente unica e coerente, l'erosione millenaria a cui il rilievo \u00e8 stato inevitabilmente sottoposto dal prosciugamento del lago, avvenuto nel Pleistocene, all'arrivo dei Bourbon nel X secolo d.C. ha dato vita a due colline separate e distinte: il \"colle del castellare\" poi \"dei cappuccini\"\" e quello di Cennano dove sorge la cosiddetta \"croce dei Cappuccini\". Sull'uno stava il castello e, molto probabilmente, sull'altro stava il borgo. Pertanto, almeno per convenzione, il modo pi\u00f9 corretto di riferirsi all'impianto collinare bicefalo Cappuccini-Cennano \u00e8 \"colle di Monte Guarco\".\nL'assenza, o comunque la non diffusione pubblica, di qualsiasi studio geologico anche elementare sul quella formazione arenarica e la mancata realizzazione di scavi archeologici su entrambi i colli non permettono di definire con esattezza come, quando e perch\u00e9 avvenne il distaccamento, se di distaccamento si tratt\u00f2, delle due realt\u00e0 borgo-castello e dunque, ad oggi, qualsiasi ricostruzione, per quanto accurata, rimane una pura e semplice speculazione. Se a questo si aggiunge che, a parte la buona volont\u00e0 del proposto Conti, nessuno ha mai tentato di fare una ricerca storico-storiografica completa e credibile sulla Montevarchi prefiorentina, \u00e8 andata a finire che, anche in tempi recentissimi, gli studi ad oggi consultabili sull'argomento sono in gran parte quasi tutti appiattiti su fondamentalmente non-spiegazioni o su frettolose e incomplete ricostruzioni che sollevano pi\u00f9 dubbi di quelli che dovrebbero eventualmente sciogliere.\n\u00c8 anche per questo, ma non solo, che la \"common knowledge\" dei Montevarchini sui \"tempi del colle\" \u00e8 piuttosto scarsa e si riassume perfettamente nell'ingenua, ma davvero calzante, relazione fatta dal Fontani nel 1827:\nMa nonostante tutto la struttura odierna del colle di Monte Guarco, pur modificatasi enormemente nel corso dell'ultimo millennio, riesce comunque a dare ancora un'idea di come dovesse essere l'altura tra il X e il XII secolo. Tutto il lato nord del \"panettone\", quello che guarda Ricasoli, \u00e8 costituito da una ripida scarpata, in alcuni punti addirittura verticale, che si prolunga per oltre 2 kilometri tra la croce dei Cappuccini e la tenuta de \"i Selvatici\" e lo stesso vale per la costa sud del colle tanto che \u00e8 possibile affermare che il Monte Guarco altro non \u00e8 che una lunga \"balza\" o, come si dice a Montevarchi, una enorme \"smotta\" non dissimile dalle, sebbene pi\u00f9 piccole, Balze del Valdarno descritte anche da Leonardo da Vinci. Di conseguenza, militarmente parlando, il castello di Monte Guarco era praticamente imprendibile.\nFavorito dall'inaccessibilit\u00e0 morfologica del colle su cui era stato, non a caso, edificato, il castello di Montevarchi, molto probabilmente, aveva il suo mastio, cio\u00e8 il corpo abitativo principale, sull'antica struttura del convento cappuccino, aggiunte moderne escluse, mentre le sue mura partivano a circondare quello che \u00e8 l'orto o bosco dei frati e, prendendo per buona la cronaca del tuttavia inaffidabile Jacopo Sigoni, si estendevano fino alla casa colonica nota ancora oggi come \"castellare\". I toponimi per\u00f2, anche in questo caso, non aiutano la ricerca perch\u00e9 anche a Levane esiste una localit\u00e0 detta \"castelvecchio\" che per\u00f2 sorge almeno 400 metri pi\u00f9 in l\u00e0 rispetto alla posizione originaria del castello di Leona. Quindi il Podere del Castellare, che sta a poco pi\u00f9 di 300 metri dal convento, avrebbe potuto essere s\u00ec uno degli ingressi al castello ma anche una postazione difensiva fuori le mura espressamente realizzata per tenere sotto osservazione il monastero della Ginestra o ancora potrebbe non aver avuto nulla a che fare con il castello vero e proprio ed averne assorbito il nome solo in tempi successivi.\nIl borgo di Montevarchi invece sorgeva o appena fuori delle mura castellane, come per esempio nel caso del binomio \"Borgo-Castello\" di Gorizia ancora splendidamente conservato nella sua conformazione originaria, o addirittura a s\u00e9 stante e parimenti fortificato ma sul colle di Cennano come nel caso di Levane Alta. E proprio la vicinanza e le numerose somiglianze con Levane porterebbero a propendere per questa seconda ipotesi. D'altra parte, allo stato attuale degli studi, l'unica testimonianza ancora visibile di questo antico borgo scomparso \u00e8 la cappellina di Cennanuzzo edificata, ma in posizione leggermente defilata, in data imprecisata con i materiali di scarto delle rovine dell'originaria chiesa di Cennano.\nD'altro canto \u00e8 comunque vero che in varie memorie, anche orali, si fa spesso riferimento a cedimenti e smottamenti del colle di Cennano che avrebbero risucchiato pure le poche rovine rimaste in piedi, dunque non \u00e8 del tutto fuori luogo ipotizzare che il borgo del castello sorgesse, in tutto o in parte, in quella che \u00e8 oggi la depressione del terreno che divide in due, in modo brusco, il colle di Monte Guarco nella sua estremit\u00e0 pi\u00f9 vicina alla citt\u00e0 odierna. Certo, per quello che se ne sa, il borgo potrebbe anche essere stato pi\u00f9 addossato al castello o pi\u00f9 addossato al colle di Cennano oppure avrebbe potuto non stare affatto sul colle di Cennano ma su quello del castellare oppure direttamente si potrebbe essere sviluppato tutto su Cennano magari nei pressi della croce. Di certo la sua posizione esatta, al momento, non \u00e8 proprio possibile stabilirla.\nMa a parte questi vuoti di topografia storica, che si spera un giorno verranno colmati, ecco spiegato il perch\u00e9 dell'esigenza di due chiese: Montevarchi, a un certo punto della sua primissima storia, prese ad essere composta da due realt\u00e0 abitative differenti ovvero il castello e il borgo. Ed entrambe le comunit\u00e0, a questo punto, avevano bisogno della loro cappella non solo per ragioni di ordine religioso o spirituale ma anche e soprattutto perch\u00e9 nell'alto medioevo la chiesa, intesa come edificio, era l'unica struttura ad uso pubblico che esistesse e dunque era in qualche modo il centro di raccolta, e di identificazione, dell'intera sua comunit\u00e0 di riferimento.\nPugnacoda.\nDa una, onestamente piuttosto empirica, ricostruzione sembrerebbe dunque che morta la marchesa Sofia Bourbon-Alberti, sicuramente viva nel 1098 quando suo nipote il marchese Arrigo II le lasci\u00f2 in eredit\u00e0 il castello di Monte Guarco, il feudo montevarchino con annessi e connessi passasse ai conti Guidi e in particolare a Guido Guerra I figlio della contessa Ermellina Alberti, figlia acquisita di Sofia, e moglie di un conte Guido Guidi.\nMagari non \u00e8 affatto andata cos\u00ec e i Guidi il castello di Monte Guarco lo acquisirono con la forza forse nel 1157 quando nei pressi di Montevarchi mor\u00ec un conte Guido oppure durante una battaglia che rimase cos\u00ec impressa nella memoria dei nativi che dettero il nome di \"pugnacoda\" a uno dei primi borghi sorti nel fondovalle che magari era stato edificato proprio sul sito in cui ebbe luogo l'evento. Il che potrebbe essere del tutto plausibile in quanto, come \u00e8 documentato per il 1248, gli scontri armati nei pressi del castello avvenivano tutti nella piana sottostante e inoltre il termine \"coda\", dal latino \"cauda\", gi\u00e0 prima dell'anno mille esisteva in questa forma definitiva nella lingua provenzale, alla cui famiglia linguistica dovevano appartenere i Bourbon, mentre la parola, sia latina che volgare, \"pugna\" si rif\u00e0 nella sua etimologia a \"pugnus\" che propriamente rimanderebbe a un combattimento di uomo contro uomo a pugni ma \u00e8 anche in qualche modo connessa al \"pungere\" cio\u00e8 all'atto di trafiggere. Pertanto con \"pugna\" si definiva, e lo si definisce tutt'oggi, il combattimento uno contro uno alias un duello, oppure una scaramuccia tra battaglioni di soldati piuttosto che uno scontro tra eserciti che infatti i latini distinguevano in \"praelium\". Un conte Guido o un conte Guidi forse sfid\u00f2 e vinse a duello un marchese Bourbon con, come posta in palio, il possesso di Montevarchi e magari fu proprio quel conte Guido del 1157 a vincere la \"pugna\" pur rimettendoci la vita oppure una schiera delle truppe dei Guidi, forse nell'ambito di un conflitto su scala locale, mise in rotta la guarnigione montevarchina dei Bourbon e si prese il castello come, secoli dopo, fece Albertaccio de' Ricasoli con Moncioni. \u00c8 anche vero per\u00f2 che quel toponimo potrebbe anche non voler dir nulla e magari quel \"pugnacoda\" stava solo a ricordare un'epica rissa o scazzottata di paese e forse Monte Guarco fu semplicemente perso ai dadi dai Bourbon, oppure, ancora pi\u00f9 semplicemente, comprato dai Guidi.\nA prescindere comunque da quale specifico evento possa aver segnato la fine della signoria dei Bourbon su Montevarchi e l'inizio dell'era Guidi, per tentare di comprendere quella serie di processi che s'innescarono all'interno della comunit\u00e0 di Monte Guarco e che, al loro perfezionamento, dettero vita alla Montevarchi odierna \u00e8 necessario rifarsi a un qualche modello storiografico, plausibile ma del tutto ipotetico, che nel caso di Montevarchi chiama per forza in causa Guido Guerra I.\n\u00c8 noto che dagli anni novanta il musicista inglese \"Gordon Matthew Sumner\", in arte Sting, ha fatto sua residenza un palazzo cinquecentesco a Ponte agli Stolli, nei pressi di Figline Valdarno. La casa, dopo essere stata adattata alle esigenze del nuovo proprietario, ha il suo corpo abitativo principale al centro o nei pressi di uno dei due fuochi della propriet\u00e0, l'intera area \u00e8 recintata, \u00e8 sorvegliata da un servizio di vigilanza privata e vi si pu\u00f2 accedere solo su invito del padrone di casa o se si fa parte del personale di servizio. Quando Guido Guerra I, o comunque i conti Guidi, presero possesso di Montevarchi fecero esattamente lo stesso.\nImmaginiamo che al giorno d'oggi il Convento dei Cappuccini e tutto il colle circostante venissero comprati dall'attore americano Will Smith con l'intenzione di farne la sua residenza privata. Con buona probabilit\u00e0 recinterebbe tutta la propriet\u00e0, la farebbe pattugliare da vigilantes di sua fiducia comandati dalla sua guardia del corpo, e ne vieterebbe l'accesso ai non addetti. Presumibilmente oltre alla famiglia e ad alcuni amici si porterebbe dietro uno staff di persone per occuparsi della cura e della gestione della casa che necessariamente, almeno in alcuni ruoli, dovrebbero essere americani perch\u00e9 Will Smith, tranne clamorose smentite, non parla l'italiano. Queste persone a loro volta si muoverebbero con le loro famiglie tanto che gli spazi abitativi all'interno dell'area vigilata verrebbero presto tutti o quasi tutti occupati dai \"famigli\" di Smith. Ne consegue che, \"mutatis mutandis\", degli ipotetici montevarchini, inquilini del precedente padrone, sarebbero costretti a trasferirsi altrove magari ai margini della \"villa Smith\" perch\u00e9 comunque continuerebbero a possedere terre e case nei dintorni, ad avere un lavoro o a fornire dei servizi da rivendere anche proprio a Will Smith.\n\u00c8 noto che i Conti Guidi, dovunque possedessero propriet\u00e0, avevano loro amministratori e funzionari chiamati \"Eigencl\u00f6ster\" o \"aiutanti de palatia\" e per di pi\u00f9 questi signori non erano davvero dei gentiluomini come risulta anche dal processo di Rosano che tratt\u00f2 pure delle angherie e delle vessazioni sui locali perpetrate dagli uomini dei Guidi che infatti, alla fine del processo, vennero richiamati all'ordine. Tenendo in considerazione questi elementi \u00e8 plausibile che gli antichi abitatori del castello vennero semplicemente sfrattati dalle loro abitazioni nel castello per far posto ai ministeriali e agli armigeri di casa Guidi e ovviamente ricostruirono le loro abitazioni, magari gliele costruirono direttamente i Guidi oppure gli concessero qualche sgravio fiscale, appena fuori delle mura del castello.\nIl dualismo diocesano di San Lorenzo e di Cennano si potrebbe spiegare nel fatto che i Bourbon, da Elemperto in poi, erano da sempre stati legati ad Arezzo e alla sua diocesi e quindi presumibilmente lo erano anche i loro villici che, quando si trasferirono fuori del castello, vollero rimanere sotto il vescovo aretino mentre i Guidi, che erano da sempre in rotta con la diocesi di Arezzo per non parlare di quella fiorentina tanto che pur risiedendo a Firenze erano appositamente parrocchiani di Santa Maria in Campo pur di restare sotto Fiesole, per le loro funzioni religiose \u00e8 possibile che preferissero un sacerdote di scuola fiesolana. Perch\u00e9 all'epoca, senza i seminari, l'evangelizzazione era, per ogni diocesi, anche una questione di studio, preparazione e scuola di pensiero dei singoli vescovi. La fondazione di San Lorenzo dentro il castello potrebbe anche essere stato un omaggio dei Guidi al vescovo di Fiesole in quanto in quell'area, pur sotto la giurisdizione ecclesiastica fiesolana, la diocesi di Arezzo era presente con varie chiese (La Ginestra, Pietraversa, San Leonardo tanto per nominare le pi\u00f9 importanti) ma non c'era nessuna canonica alle dipendenze dell'episcopio di Fiesole."}
{"id": "2474883", "revid": "767487", "url": "https://it.wikipedia.org/wiki?curid=2474883", "title": "Garage Days", "text": "Garage Days \u00e8 un film australiano del 2002 diretto da Alex Proyas.\nColonna sonora.\nCanzoni non incluse nella colonna sonora, ma comunque presenti nel film."}
{"id": "2474898", "revid": "729019", "url": "https://it.wikipedia.org/wiki?curid=2474898", "title": "Isole Florida", "text": "Le Isole Florida, note anche come Gela o Nggela Islands, costituiscono un arcipelago della Provincia Centrale delle Isole Salomone, nell'Oceano Pacifico sudorientale.\nTra le pi\u00f9 importanti figurano l'isola di Nggela Sule, di Tulagi, di Gavutu e di Tanambogo. Con \"Florida Island\" ci si riferisce spesso all'isola pi\u00f9 grande del gruppo, Nggela Sule."}
{"id": "2474903", "revid": "1086846", "url": "https://it.wikipedia.org/wiki?curid=2474903", "title": "Alessandria Unione Sportiva 1937-1938", "text": "Questa pagina raccoglie le informazioni riguardanti l'Alessandria Unione Sportiva nelle competizioni ufficiali della stagione 1937-1938.\nStagione.\nNell'anno dell'esordio in B, che faceva seguito all'ingenua retrocessione della stagione 1936-37, l'Alessandria cerc\u00f2 di attrezzarsi per disputare un campionato di buon livello. Chiamato nuovamente alla guida Rudolf Soutschek, che all'inizio del 1936 aveva dovuto lasciare la squadra per motivi personali, la societ\u00e0, a capo della quale s'insedi\u00f2 Luigi Riccardi, riusc\u00ec a confermare i migliori elementi della passata stagione e a condurre in porto pochi ma validi acquisti come quello del giovane genoano Luigi Torti e, quello ancor pi\u00f9 prestigioso, del centrocampista dell'Ambrosiana Ferruccio Ghidini, che vest\u00ec la maglia grigia a partire dall'anno nuovo.\nSe in Coppa Italia riusc\u00ec ad approdare, non senza patemi, agli ottavi, in campionato (giocato da diciassette formazioni) la squadra grigia condusse un buon girone d'andata, candidandosi ad avversaria principale di un guerrigliero Novara. L'innesto di Ghidini e i positivi risultati interni conquistati nella seconda parte del torneo permisero al club dell'orso di agganciare e superare la squadra azzurra, accumulando un buon vantaggio e potendo evitare inizialmente le preoccupazioni che dava il grande ritorno del redivivo . Fu il pesante capitombolo di Sanremo del 17 aprile a complicare le cose per l'Alessandria; un turno di riposo capitato nel momento meno opportuno, la parziale indisponibilit\u00e0 del \"goleador\" Celoria, una mancata vittoria contro il pericolante Vigevano fecero s\u00ec che i grigi arrivassero all'ultima giornata, che prevedeva la fondamentale gara interna contro il Novara, con soli due punti di vantaggio sugli azzurri e sul Modena. La prima sconfitta interna del torne\u00f2 destin\u00f2 l'Alessandria agli spareggi, gi\u00e0 compromessi dopo la prima gara, persa nettamente contro gli emiliani dell'ex Notti.\nOrganigramma societario.\nArea direttiva\nArea organizzativa\nArea tecnica\nArea sanitaria"}
{"id": "2474906", "revid": "446353", "url": "https://it.wikipedia.org/wiki?curid=2474906", "title": "HMS Iron Duke (1912)", "text": "La HMS \"Iron Duke\", seconda nave da guerra a portare questo nome, \u00e8 stata una nave da battaglia della omonima classe della Royal Navy, cos\u00ec chiamata in onore di Arthur Wellesley, I duca di Wellington. Serv\u00ec come nave ammiraglia della \"Grand Fleet\" durante la Prima guerra mondiale, partecipando anche alla Battaglia dello Jutland. Per la maggior parte del conflitto si trov\u00f2 a Scapa Flow insieme al resto della flotta. Venne costruita nei cantieri di Portsmouth, venendo impostata il 12 gennaio 1912, varata il 12 ottobre seguente ed entrando in servizio nel marzo 1914.\nServizio.\nLa \"Iron Duke\" venne varata il 12 ottobre 1912 a Portsmouth, prima della sua classe. Dopo l'ingresso in servizio venne assegnata alla \"Home Fleet\" con il ruolo di ammiraglia del Comandante in Capo George Callaghan. Poco dopo l'inizio del conflitto il comando della flotta pass\u00f2 all'Ammiraglio John Jellicoe, che la riorganizz\u00f2 creando la \"Grand Fleet\" di cui la \"Iron Duke\" divenne l'ammiraglia. L'unico evento di rilievo cui partecip\u00f2 fu la battaglia dello Jutland, il 31 maggio 1916, dove serv\u00ec nel Quarto Squadrone da Battaglia.\nDivenne successivamente l'ammiraglia del nuovo comandante della \"Grand Fleet\" David Beatty che prese il posto di Jellicoe nel tardo 1916, prima che questi si trasferisse a bordo della \"Queen Elizabeth\".\nDopo la fine della guerra venne trasferita presso la \"Mediterranean Fleet\" dove serv\u00ec nuovamente come ammiraglia del Comandante in Capo John de Robeck. Dopo aver servito anche nella \"Atlantic Fleet\" venne trasferita in riserva nel 1929. Nel 1931, in seguito al Trattato navale di Londra venne disarmata ed utilizzata come nave addestramento per artiglieri. Venne perci\u00f2 modificata rimuovendo le torri B ed Y ed i tubi lanciasiluri e installando tre cannoni antiaerei da 102\u00a0mm di cui uno al posto della torre B. Nel 1939 venne installato un pezzo da 114 al posto della torre X\nDurante la seconda guerra mondiale venne utilizzata come nave appoggio a Scapa Flow, dove venne danneggiata in seguito ad un attacco aereo tedesco effettuato il 17 ottobre 1939 da bombardieri in picchiata Junkers Ju 88. In seguito ai danni riportati la nave venne fatta arenare per evitarne l'affondamento. Venne quindi disincagliata e riparata, rimanendo in servizio fino alla conclusione delle ostilit\u00e0. Venne venduta per essere demolita nel 1946 ed i lavori iniziarono a Glasgow nel 1948. La campana della nave \u00e8 stata conservata e si trova tuttora nella Cattedrale di Winchester."}
{"id": "2474916", "revid": "287204", "url": "https://it.wikipedia.org/wiki?curid=2474916", "title": "Golders Green", "text": "Golders Green \u00e8 una storica porzione del borough Barnet, quartiere nella parte settentrionale di Londra (Regno Unito). Con radici storiche antiche risalenti al Medioevo, ha assistito a un vero sviluppo economico, demografico e industriale a partire dal XIX secolo.\n\u00c8 situato a 8,5 km di distanza dalla localit\u00e0 di Westminster, Charing Cross e racchiusa tra le grandi strade: \"Golders Green Road\", \"Finchley Road\".\nAi primi del XX secolo, grazie alla costruzione di una stazione ferroviaria di tipo interrato per collegare la comunit\u00e0 alla restante metropolitana di Londra, il quartiere ha subito un'evoluzione ancora pi\u00f9 veloce.\nConosciuto soprattutto come porzione residenziale di vita benestante e dal carattere cosmopolita, ospita una cattedrale della chiesa greco-ortodossa, un tempio induista e una consistente comunit\u00e0 ebraica.\nStoria.\nLe prime radici storiche del quartiere risalgono al XIII secolo, dove il centro di Golders Green comprendeva una piccola parrocchia e manieri provenienti dall'allora pi\u00f9 vasto borough di Hendon.\nI riferimenti ufficiali alla comunit\u00e0 sono comunque accertati all'anno 1754, dove in una mappa viene indicata la piccola area come \"Temple Fortune\". L'etimologia del primo nome usato per riconoscerla deriva dalla presenza medievale dell'ordine dei cavalieri di San Giovanni, presenti sul luogo intorno al 1240.\nDemografia.\nCome per l'intera capitale britannica, anche questo piccolo distretto \u00e8 luogo di un forte comunit\u00e0 interetnica. La comunit\u00e0 ebraica \u00e8 presente in maniera numerosa sin dai primi anni del Novecento.\nA caratterizzare l'area sono i molteplici ristoranti che propongono le specialit\u00e0 gastronomiche delle comunit\u00e0 del luogo; sono soprattutto presenti locali di cibo Kosher, il pi\u00f9 famoso \u00e8 probabilmente il ristorante Bloom's, aperto dal 1920 e specializzato in piatti del ramo ebreo aschenazita.\nTrasporti.\nNell'area \u00e8 situata l'omonima stazione della metropolitana di Londra; la stazione, sita sulla Northern line si chiama per l'appunto Golders Green.\nGolders Green \u00e8 ben servita anche dai \"London Buses\"; molti autobus londinesi passano infatti per l'area."}
{"id": "2474918", "revid": "108678", "url": "https://it.wikipedia.org/wiki?curid=2474918", "title": "Piadina", "text": ""}
{"id": "2474924", "revid": "767487", "url": "https://it.wikipedia.org/wiki?curid=2474924", "title": "Ritorni", "text": "Ritorni \u00e8 un film documentario del 2006 diretto da Giovanna Taviani, presentato alla Festa del Cinema di Roma 2006 e, fuori concorso, al 27\u00ba Festival del Cinema Africano di Verona.\nTrama.\nSul molo del porto di Trapani centinaia di magrebini sono in attesa di imbarcarsi sul traghetto per Tunisi.\nLa storia narra del ritorno per le vacanze di tre nordafricani, \"che ce l'hanno fatta\", al loro paese di origine. Il tunisino Karim Hannachi, che fa il professore di lingua araba all'Universit\u00e0 degli Studi di Catania, lo scrittore marocchino Tahar Ben Jelloun e la regista e scrittrice algerina Assia Djebar."}
{"id": "2474926", "revid": "339392", "url": "https://it.wikipedia.org/wiki?curid=2474926", "title": "Il doppiaggio italiano di Stanlio &amp; Ollio", "text": ""}
{"id": "2474929", "revid": "110157", "url": "https://it.wikipedia.org/wiki?curid=2474929", "title": "Grabau", "text": "Grabau \u00e8 un comune tedesco nel land dello Schleswig-Holstein.\nViene nominato per la prima volta nel 1433."}
{"id": "2474930", "revid": "125237202", "url": "https://it.wikipedia.org/wiki?curid=2474930", "title": "Coppa della Consuma", "text": "La Coppa della Consuma \u00e8 stata una gara automobilistica e motociclistica a carattere agonistico disputata tra il 1902 e il 1964 per poi essere ripresa come rievocazione dal 1990 a oggi.\nStoria della gara automobilistica.\nL'inizio (1902-1904).\nIl 3 febbraio 1900 venne fondato a Firenze il Club Automobilisti Fiorentini (oggi Automobile Club di Firenze) da parte di un gruppo di appassionati pionieri dell'automobilismo, il club fiorentino era cronologicamente il quarto in Italia dopo quelli di Milano, Torino e Padova. L'entusiasmo e la passione nei confronti dell'automobile port\u00f2 all'organizzazione delle prime competizioni automobilistiche. Il cavalier Ugobaldo Tonietti, figura di spicco tra gli automobilisti fiorentini, propose di organizzare una gara da disputarsi sul tortuoso tracciato che partendo da Pontassieve porta al Passo della Consuma.\nL'idea fu entusiasticamente accolta dai membri dell'Automobile Club ma all'entusiasmo iniziale seguirono vari problemi; la prima gara vera e propria venne organizzata per il 1901 ma a causa dell'esiguo numero di iscritti non si pot\u00e9 disputare. L'anno seguente le cose migliorarono e tra gli organizzatori c'era anche la sezione fiorentina del Touring Club Italiano. La gara era in programma per la mattina del 15 giugno 1902. Alla partenza si presentarono tredici vetture; la linea di partenza venne posta subito dopo il ponte che separa Pontassieve da San Francesco, per la precisione nella localit\u00e0 La Fortuna mentre l'arrivo era in localit\u00e0 La Castellaccia, appena prima del valico della Consuma. Non tutto and\u00f2 liscio; la vittoria and\u00f2 al triciclo De Dion Bouton di Nourry ma il secondo classificato, Ugobaldo Tonietti su Panhard contest\u00f2 la vittoria in quanto il vincitore per un tratto della gara spinse a mano il veicolo, cosa vietata dal regolamento. Dopo una lunghissima e polemica discussione tra i commissari di gara si decise di assegnare la vittoria assoluta al Tognetti mente al Nourry si diede un premio speciale per la categoria tricicli.\nNonostante le polemiche la gara ebbe successo e un anno dopo il 14 giugno 1903 si tenne la seconda edizione che vide la partecipazione, lungo il percorso di un numeroso pubblico. La vittoria and\u00f2 a Felice Nazzaro che guidava una Panhard 70 HP, al secondo e al terzo posto si piazzarono Luigi Storero e Vincenzo Lancia, entrambi su Fiat 24HP; la Darracq 16HP di Spinelli e la De Dion Bouton 9 HP di Nagliati vinsero rispettivamente nelle categorie vetture leggere e vetturette. Storero si piazz\u00f2 secondo anche tra le moto pilotando una Phoenix 3HP\nNel 1904 la Coppa della Consuma venne organizzata ad una settimana dalla \"Coppa Florio\" di Brescia dove Vincenzo Lancia su Fiat aveva sconfitto il francese Teste che pilotava una Panhard 90HP. La sfida si ripet\u00e9 alla Consuma e anche in quell'occasione Lancia si impose nonostante la Panhard avesse fornito al Teste una versione pi\u00f9 potente della sua macchina. La vittoria nella categoria leggere and\u00f2 alla Darracq di H\u00e9mery che precedette Spinelli sulla sua Florentia 16HP. Per la Fiat, vittoriosa anche nella categoria turisti fu un trionfo che la casa torinese fece pubblicizzare a dovere\nLa sospensione e la ripresa (1905-1929).\nDopo queste prime edizioni la gara non venne organizzata a causa di dissidi tra i finanziatori. Oltre a questi problemi nel 1915 l'Italia entr\u00f2 nella prima guerra mondiale che comport\u00f2 una sospensione delle attivit\u00e0 sportive. Dopo il conflitto l'Italia si presentava economicamente e socialmente in dissesto. L'attivit\u00e0 motoristica riprese nel 1919 con la disputa della Targa Florio vinta da Andr\u00e9 Bolillot alla guida di una Peugeot. La Coppa della Consuma venne organizzata per il 26 ottobre 1919 e nella categoria \"oltre 5000 cm\u00b3\" vide la vittoria di Antonio Ascari al volante di una Fiat alla media di oltre 70\u00a0km orari mentre al secondo posto si piazz\u00f2 Mario Barsanti col copilota e fratello Dino alla guida di un Itala 75 Hp tipo \"Taunus\"; nella categoria \"fino a 5000 cm\u00b3\" si impose Meregalli che guidava una Nazzaro.\nNegli anni seguenti la corsa sui tornanti della Consuma vide la partecipazione di importanti piloti quali Giulio Masetti, Emilio Materassi e Felice Nazzaro. Dal 1925 al 1928 la corsa automobilistica sub\u00ec una nuova interruzione che fece pensare al peggio per il suo futuro, la corsa infatti venne riservata alle sole motociclette.\nLa gara riprese il 29 ottobre 1929 in tono decisamente minore anche a causa della contemporanea Coppa Pierazzi che si disputava a Grosseto e che vedeva ai nastri di partenza pilori come Clemente Biondetti e Luigi Fagioli. Parlando dell'edizione del 1929 il quotidiano La Nazione scrisse: \nLa vittoria and\u00f2 al costruttore fiorentino Bruno Presenti alla guida di un Alfa Romeo 1750 alla media di 78,169\u00a0km/h; al secondo posto si classific\u00f2 Mario Barsanti su Ansaldo Sport, che mesi prima aveva vinto la Coppa della Consuma per motociclette in sella ad una Chater Lea 350. L'edizione del 1929 fu funestata dal maltempo e dalle polemiche tre ai partecipanti; scriveva ancora La Nazione:\n1930-1939.\nLa gara del 1930 fu dedicata al pilota di Montevarchi Gastone Brilli-Peri che il 22 marzo di quell'anno aveva perso la vita in un incidente sul circuito di Tripoli. Il vincitore fu Clemente Biondetti su Bugatti alla media di oltre 85\u00a0km/h, il secondo classificato fu Tazio Nuvolari.\nNegli anni trenta la Coppa della Consuma aveva acquistato una notevole importanza nel panorama automobilistico italiano. Il percorso dislocato su un dislivello di oltre 1000 metri era considerato un vero banco di prova per propulsori; di pari passo lo sviluppo motoristico permetteva ormai a quasi tutte le vetture di arrivare alla fine in tempi brevi , tempi ben diversi dagli oltre 20 minuti che erano necessari nelle edizioni del 1902-1904.\nNel 1931 ai nastri di partenza si presentarono tutti i maggiori piloti del tempo; tra gli iscritti infatti figuravano Tazio Nuvolari, Clemente Biondetti, Mario Umberto Baconin Borzacchini e Carlo Niccolini. La vittoria and\u00f2 a Nuvolari che stabil\u00ec anche il nuovo record di velocit\u00e0 media: 91\u00a0km/h.\nDal 1932 al 1934 la corsa sub\u00ec una nuova interruzione.\nIl 15 settembre 1935 la gara venne svolta come prova valida per il campionato sociale della sezione fiorentina del Reale Automobile Club d'Italia. Tutti i pronostici erano per Pasquino Ermini, l'ex meccanico di Emilio Materassi, che nel secondo dopoguerra divenne costruttore di auto da corsa a suo nome. Il vincitore per\u00f2 fu Giosu\u00e8 Calamai alla guida di un Alfa Romeo 1750 che percorse il tracciato in 10'30\" alla media di 79\u00a0km/h; Ermini invece giunse secondo.\nNuova interruzione tra il 1936 e il 1938, nonostante la popolarit\u00e0 della gara in quegli anni il Regime Fascista prefer\u00ec sostenere e finanziare un'altra gara disputata in Toscana, la Coppa del Circuito di Montenero, nei pressi di Livorno gara sponsorizzata da Galeazzo Ciano; a questa interruzione automobilistica va sommata la lunga interruzione della gara motociclistica che non si disput\u00f2 dal 1931 al 1939.\nLa miglior descrizione dell'edizione del 1939 la d\u00e0 il quotidiano La Nazione che scriveva:\nLa gara del 1939 era valida per le eliminatorie toscane del Volante d'Argento, gara che aveva la finale a Milano. I piloti partecipanti furono tutti dilettanti assoluti e guidavano automobili rigorosamente di serie; si pot\u00e9 correre con quattro modelli di auto: Lancia Aprilia, Fiat 1500, Fiat 1100 e Fiat 500. Il vincitore fu Umberto Violini di Firenze alla guida di una Lancia Aprilia che precedette Dino Bassi di Siena e Marcello Servadei di La Spezia anch'essi su Lancia.\nIl secondo dopoguerra.\nCome gi\u00e0 era successo venti anni prima anche durante la seconda guerra mondiale tutte le attivit\u00e0 agonistiche legate ai motori vennero sospese. Dopo la guerra in una situazione fatta di miseria, case crollate e strade distrutte e di carburante introvabile si ricominci\u00f2 lentamente a gareggiare.\nA Firenze nel 1947 venne disputata una gara riservata alle vetture sport nel Parco delle Cascine mentre nel 1948 l'Automobile Club di Firenze organizz\u00f2 una gara chiamata Firenze-Fiesole, che si disput\u00f2 per diversi anni. Oltretutto in quegli anni Firenze, dai viali alla via Bolognese in direzione nord venne nuovamente percorsi dalla Mille Miglia. Nel 1949 nell'unico anno in cui la Mille Miglia non transit\u00f2 da Firenze gli appassionati dei motori fiorentini si consolarono con la prima edizione della Coppa della Toscana. La febbre dei motori era ripresa e oltre a queste gare era tutto un susseguirsi si raduni, gimcane e concorsi di eleganza.\nPer le motociclette la Coppa della Consuma era ripresa gi\u00e0 nel 1948 mentre per le auto si dovette attendere il 1952. Il percorso era tra le localit\u00e0 delle Palaie e Borselli e in quell'anno la vittoria and\u00f2 a Pietro Palmieri di Roma al volante di una Ferrari. A quell'edizione partecip\u00f2 anche una vettura costruita da Pasquino Ermini nella sua officina in Viale Matteotti a Firenze, che condotta da Brandi si piazz\u00f2 al quarto posto. Nel 1953 la vittoria and\u00f2 al pilota fiorentino Piero Scotti al volante di una Ferrari 250MM spider carrozzata Vignale che precedette Clemente Biondetti alla guida di una Lancia. Piero Scotti biss\u00f2 il successo anche nel 1954 sempre su Ferrari davanti alla Maserati di Cesare Perdisa e alla Ferrari di Biondetti. Per Pietro Scotti quello fu un periodo d'oro, infatti oche settimane prima aveva trionfato alla Coppa della Toscana.\nNel 1955 a seguito degli incidenti alla 24 Ore di Le Mans la gara, come quasi tutte le gare motoristiche di quell'anno, non venne disputata; sempre nel 1955 \u00e8 da segnalare la scomparsa di Clemente Biondetti a causa di un male incurabile. Nel 1956 e nel 1957 la vittoria and\u00f2 a Giulio Cabianca su Osca MT4 1500 mentre nel 1958 ci fu la prima vittoria di Odoardo Govoni che rivinse anche nel 1961 e nel 1964.\nIn quegli anni sulle strade della Consuma si sfidarono i maggiori piloti italiani come Elio Zagato, Ilfo Minzoni e Umberto Maglioli oltre ai gi\u00e0 citati Cabianca e Biondetti; la direzione della gara era affidata ad Amos Pampaloni e la sua direzione si distinse per l'organizzazione impeccabile e per il notevole servizio d'ordine.\nNel 1959 il vincitore fu Ludovico Scarfiotti alla guida di una Osca S1550 con la qual stabil\u00ec il nuovo record della gara: 103,788\u00a0km/h. Nel 1960 la gara fu flagellata da una pioggia battente che imped\u00ec alle vetture di avere un'andatura da gara; situazione che si ripeter\u00e0 nel 1962 quando la vittoria and\u00f2 a Giampiero Biscaldi alla guida di un Alfa Romeo Giulietta SZ che precedette un'altra SZ guidata da Cella e terzo si classific\u00f2 Venturi a bordo di un Abarth 1000.\nNel 1963 e nel 1964 la Coppa Consuma divenne una gara valida per il Campionato del Mondo Costruttori e per questo il numero delle vetture iscritte aument\u00f2 di molto. Nel 1963 le vetture al via erano 150 e l'anno successivo addirittura 242. A questo numero altissimo di vetture fece da spettatore un numerosissimo pubblico che giunto sul percorso a bordo di auto e moto spesso era costretto a salire sul tetto della propria auto per seguire la corsa. Il vincitore dell'edizione 1963 fu Edoardo Lualdi Gabardi alla guida di una Dino 196 Sp per le insegne della scuderia Sant'Ambroeus che batt\u00e9 il suo rivale Hans Herrmann alla guida di un Abarth. Secondo le cronache dei giornali l'edizione del 1964 vide lungo le strade almeno 80.000 spettatori, alcuni giornali parlarono addirittura di oltre 100.000 persone. Tutto questo pubblico creava dei notevoli problemi organizzativi non ultimo il problema del deflusso degli spettatori dopo la corsa che letteralmente intasavano per ore la via della Consuma. Oltretutto l'Automobile Club di Firenze decise di spostare il suo impegno nell'organizzazione del Circuito stradale del Mugello, che dopo una prima edizione sperimentale del 1955 fu sempre regolarmente organizzato tra il 1964 e il 1970, sempre con un maggiore successo di pubblico. Ma quegli per le varie classiche dell'automobilismo su strada furono anni duri, una dopo l'altra furono tutte soppresse a cominciare dalla pi\u00f9 importante di tutte: la Mille Miglia soppressa gi\u00e0 nel 1957.\nLa soppressione.\nLa gara motociclistica venne soppressa gi\u00e0 nel 1963. La gara automobilistica fu travolta da problemi che gli organizzatori avevano a ottenere i permessi dai sindaci e dalle forze dell'ordine per far svolgere la gara, infatti per organizzare la corsa si doveva interrompere per due giorni ogni collegamento viario tra Firenze e il Casentino, cosa che era ormai semplicemente inconcepibile. La Coppa della Consuma venne organizzata anche per il 1965 ma all'ultimo momento salt\u00f2 tutto.\nLa rinascita.\nDella gara non si parl\u00f2 pi\u00f9 fino agli anni ottanta quando si inizi\u00f2 timidamente a parlare di poter rievocare la corsa con vetture storiche. Grazie all'enorme impegno di Amos Pampaloni, della Commissione Sportiva dell'Automobile Club di Firenze, dell'Unione Sportiva Pontassieve e alla Scuderia Clemente Biondetti nel 1988 la corsa venne disputata come gara di regolarit\u00e0 su un percorso chiuso al traffico. Dal 1990 la gara ha ottenuto lo status di prova valida come competizione per auto storiche e per il Campionato Italiano Velocit\u00e0 Auto Storiche. Nel corso degli anni, vari piloti hanno potuto firmarsi nell'Albo d'Oro della gara, fra cui coloro che si sono distinti a livello nazionale ed internazionale quali Roberto Benelli, Uberto Bonucci, Stefano Di Fulvio, Daniele Grazzini, Giuliano e Stefano Peroni e Denny Zardo. \nNel 2009 si \u00e8 verificata in prova una tragedia: il pilota reatino Sandro Colapicchioni in gara con una Fiat 128 Rally, accus\u00f2 un malore lungo il percorso, dovuto a infarto. Dopo avere rischiato per almeno due volte di perdere il controllo del mezzo, Colapicchioni riusc\u00ec ad arrivare al traguardo delle prove e a fermare l'auto, per poi perdere definitivamente i sensi. Nonostante i soccorsi tempestivi prestati dal personale di servizio e da alcuni concorrenti, il pilota laziale non si riprese e fu dichiarato morto all'Ospedale di Careggi dove era stato portato in elicottero.\nNegli anni 2010 \u00e8 avvenuta una serie di avvicendamenti nell'organizzazione della gara: annullata l'edizione del 2011, la Chianti Cup, gi\u00e0 organizzatrice della Coppa del Chianti Classico, si assunse l'onere di organizzarla nel 2012 e 2013. Dopo un anno di pausa, fu la Reggello Motorsport ad organizzarla fino al 2018, in un percorso di lunghezza ridotta a poco meno di 8,5 km, con partenza non pi\u00f9 storicamente in localit\u00e0 Palaie, ma da Diacceto.\nDopo un periodo di pausa forzato, dovuto anche alla Pandemia di COVID-19, la Reggello Motorsport ripropone la 55^ Coppa della Consuma, riportando la partenza nella storica localit\u00e0 delle Palaie e ripristinando la lunghezza del percorso a 12,5 km. Il vincitore di questa importante edizione fu Filippo Caliceti a bordo di un\u2019Osella PA9/90.\nAlbo d'Oro automobilistico.\n1902-1964.\nDal 1902 al 1964 la Coppa della Consuma ha avuto 26 edizioni. Questo l'albo d'oro:\n1990-in corso.\nL'albo d'oro dell'odierna Coppa della Consuma:\nStoria della gara motociclistica.\nPer circa un sessantennio alla gara automobilistica sulle strade della Consuma si \u00e8 affiancata una competizione riservata alle motociclette. Le gare motociclistiche hanno avuto 29 edizioni in un arco di tempo compreso tra il 1903 e il 1963 e in genere venivano disputate in date diverse rispetto a quella dell'auto.\nLa prima edizione del 1903 vide il successo del motociclista di Piacenza Giuseppe Tamagni che in sella ad una Marchand 6HP vinse alla media di 45,401\u00a0km/h. Tra i vincitori fino al 1930 sono da ricordare Damiano Rogai che trionf\u00f2 nel 1914 e nel 1922 e Mario Barsanti che si aggiudic\u00f2 la gara nel 1929 e nel 1930, entrambi i piloti si distinsero anche nella gara riservata alle auto.\nTra gli anni dieci e gli anni venti molti piloti che in seguito sarebbero stati dei veri e propri miti dell'automobile corsero sulla Consuma in sella ad una motocicletta. Sono da ricordare Gastone Brilli-Peri che corse nel 1913 e nel 1914, Tazio Nuvolari nel 1924 e sempre nello stesso anno corse il suo futuro grande rivale Achille Varzi mentre nel 1923, 1924 e 1925 corse anche Clemente Biondetti.\nNel secondo dopoguerra la gara tra il 1948 e il 1954 vide il dominio incontrastato di Ernaldo Caprini (detto Eraldo) e di Aldo Bernardoni. Sulla salita che porta al Passo della Consuma si sfidarono molti valenti piloti come: Mario Nutini pilota ufficiale della Beta, Paolo Maranghi pilota ufficiale della Mondial e protagonista di vari Giri d'Italia e della Milano-Taranto, Giuliano Maoggi pilota ufficiale Ducati, i piloti della Rumi Mauro Cintolesi e il marchese Piero Frescobaldi, Michele Cortini che fu anche co-pilota di Clemente Biondetti alla Mille Miglia 1951, Renzo Pasolini il grande rivale di Giacomo Agostini e infine Lucio Zaccanti pilota della DEMM.\nL'ultima edizione della Coppa Consuma per moto si disput\u00f2, sotto una pioggia battente, il 16 giugno 1963 e vide il successo di Giacomo Agostini.\nOggi la gara motociclistica, come la sua pi\u00f9 famosa versione per auto \u00e8 rinata e viene disputata come rievocazione storica non competitiva riservata a moto costruite prima della seconda guerra mondiale."}
{"id": "2474932", "revid": "536103", "url": "https://it.wikipedia.org/wiki?curid=2474932", "title": "Mausoleo di Galla Placidia", "text": "Il mausoleo di Galla Placidia risale alla prima met\u00e0 del V secolo, all\u2019incirca dopo il 425 d.C. e si trova a Ravenna, poco distante dalla basilica di San Vitale.\nLa sua identificazione funzionale con un edificio funebre e quella della sua committente, l'imperatrice Galla Placidia, sono ampiamente diffuse in ambiente accademico, ma non vi \u00e8 certezza di nessuna delle due: l'edificio potrebbe essere stato una semplice cappella pertinente alla chiesa di Santa Croce, cui era collegata con un nartece poi andato distrutto, come un \"martyrium\" o un oratorio.\nIl mausoleo \u00e8 inserito, dal 1996, nella lista dei siti italiani patrimonio dell'umanit\u00e0 dall'UNESCO, all'interno del sito seriale \"Monumenti paleocristiani di Ravenna\". \nSecondo la tradizione Galla Placidia, figlia di Teodosio, reggente dell'Impero romano d'Occidente per il figlio Valentiniano III, avrebbe fatto costruire questo mausoleo per s\u00e9, il marito Costanzo III e il fratello Onorio. Tale tradizione non \u00e8 confermata da dati documentari ed \u00e8 riportata come tradizione orale da Agnello Ravennate nel suo \"Liber pontificalis ecclesiae ravennatis\". Quasi certamente non fu comunque utilizzato come mausoleo di Galla Placidia, poich\u00e9 le fonti riportano come essa mor\u00ec a Roma nel 450 e l\u00ec fu sepolta nel Mausoleo onoriano.\nSecondo una versione assai poco probabile, probabilmente una leggenda, la salma di Galla, imbalsamata per sua espressa volont\u00e0, sarebbe stata riportata a Ravenna e collocata in un sarcofago nel mausoleo dove, per pi\u00f9 di un millennio, la si sarebbe potuta osservare attraverso una feritoia finch\u00e9 un giorno, nel 1577, un visitatore disattento, per vedere meglio, avrebbe avvicinato troppo la candela alle vesti dell'imperatrice, mandando tutto a fuoco.\nTuttavia \u00e8 generalmente accettato che tale costruzione sia un mausoleo imperiale annesso alla chiesa di Santa Croce, secondo un modello documentato sia a Roma (mausoleo di Santa Costanza) che a Costantinopoli.\nInfatti l'edificio, in origine era collegato con un portico, ora perduto, alla chiesa della quale oggi rimangono pochi resti.\nIn seguito fu probabilmente un oratorio dedicato a san Lorenzo e ai santi Nazario e Celso.\nLa splendida cupola con il suo cielo stellato, sembra essere stata fonte d\u2019ispirazione per il compositore Cole Porter, durante il suo viaggio di nozze, per la creazione del noto brano Night and Day.\nArchitettura esterna ed interna.\nLa pianta del piccolo edificio presenta una forma irregolare quasi a croce greca, poich\u00e9 la navata centrale \u00e8 leggermente pi\u00f9 lunga rispetto al transetto, che non la interseca alla met\u00e0.\nEsternamente l'edificio ha un paramento in semplice laterizio con la cupola nascosta da un tiburio a base quadrata, che si sopraeleva sulla copertura a tetto a due spioventi dei quattro bracci. Anche qui come in altri monumenti ravennati, la subsidenza ha abbassato la struttura originaria di 1,5 metri. Le poche decorazioni esterne sono la pigna posta sulla sommit\u00e0, la cornice e le arcate cieche apparentemente prive dello zoccolo di base, che movimentano le pareti ad eccezione del braccio settentrionale l\u00ec dove si apre l'ingresso, e il fregio posto sopra il portale d'ingresso, raffigurante due felini che si affrontano ai lati di un cratere a volute, tra rami di vigna carichi di grappoli d'uva.\nL'interno \u00e8 decorato da un ciclo di mosaici, fra i pi\u00f9 antichi della citt\u00e0 essendo datati al secondo quarto del V secolo. Alla fine dei bracci si trovano tre sarcofagi in marmo, di epoca romana quello del braccio centrale, del IV e V secolo i due posti nei bracci laterali.\nLa cupola centrale domina lo spazio interno, affiancata sui lati da quattro lunette. Altre quattro lunette si trovano alle estremit\u00e0 dei bracci, mentre i bracci hanno volte a botte. La rappresentazione escatologico-apocalittica del sepolcro cristiano non \u00e8 in asse con l'ingresso dell'oratorio che \u00e8 nella direttrice nord-sud, ma \u00e8 in asse con l'orientazione cristiana , in quanto la croce ha la testa verso occidente e il piede verso oriente; la croce quindi va da oriente ad occidente come Cristo sole di giustizia e di redenzione..\nMosaici.\nPoich\u00e9 Galla Placidia soggiornava frequentemente a Costantinopoli, si potrebbe ritenere che l'artista incaricato dei mosaici fosse bizantino. Forse \u00e8 pi\u00f9 corretto pensare ad una partecipazione di maestranze di diversa provenienza, perch\u00e9 la volumetria realistica delle figure di san Lorenzo (lunetta di fondo) e del Buon Pastore (sopra l'ingresso del sacello) rimanda pi\u00f9 a un ambito romano-occidentale che alle figure ieratiche e ai volumi privi di consistenza dello stile bizantino-orientale. Anche grazie ai costanti restauri operati nei secoli scorsi, i mosaici oggi si presentano estremamente ben conservati.\nLa cupola \u00e8 dominata dalla Croce in una volta di stelle di grandezza decrescente verso l'alto, su sfondo blu, secondo un modello che durer\u00e0 per tutto il Medioevo. La rappresentazione del cielo notturno continua senza soluzione di continuit\u00e0 verso i quattro pennacchi dove viene rappresentato il tetramorfo: i simboli sono nel testo del \"Libro di Ezechiele\" (1, 10; 1, 26) e nell\"'Apocalisse di Giovanni\" (4), non ancora per\u00f2 simboli degli evangelisti, un'assimilazione iconografica che avverr\u00e0 solo nel VI secolo.\nLe lunette della cupola presentano coppie di Apostoli, con le braccia alzate in adorazione verso il centro ideale dell'edificio, la Croce. Tra gli Apostoli si distinguono san Pietro con la chiave sulla sinistra e, di fronte a lui, san Paolo. Le colombe, sul prato tra gli Apostoli, simboleggiano le anime di fronte alla fonte della grazia divina. Al centro si aprono le finestre, coperte con lastre translucide di alabastro; anche la luce, come in tutta l'arte ravennate, rivestiva qui un ruolo simbolico di rappresentazione di Dio.\nLe volte a botte e gli archi dei bracci sono riccamente decorati con festoni di fiori e frutta e intrecci geometrici.\nNella lunetta sopra l'ingresso si trova una raffigurazione del Buon Pastore (simbolo del Cristo), imberbe, seduto su una roccia e circondato da pecore che si rivolgono tutte verso di lui in un prato idilliaco squillante di tessere verdi (ai lati del Buon Pastore i due gruppi di pecorelle sono disposti secondo una struttura a chiasmo). Si tratta di una delle prime testimonianze di questo soggetto iconografico in sede monumentale (molto comune invece era nelle catacombe), influenzato dalla tradizione classica del mito di Orfeo. Particolare per\u00f2 \u00e8 che qui il Pastore vesta tunica e mantello, cio\u00e8 abiti di tipo imperiale, attestando un comune schema di assimilazione delle caratteristiche iconografiche dell'imperatore a quelle del Cristo.\nNella lunetta opposta San Lorenzo sulla graticola entra correndo dalla destra, recando una larga Croce sulla spalla, mentre con l'altra mano regge un libro aperto su cui \u00e8 espressa una scrittura recante tanti quadratini staccati l'uno dall'altro: \u00e8 la scrittura ebraica. Egli si rivolge alla graticola sul pavimento e a un armadietto che contiene i \"Vangeli\" i quali sono simboli della Fede. Il santo \u00e8 rappresentato mentre si avvicina al martirio (\"festinat ad martyrium\" si leggeva spesso nei racconti agiografici). La raffigurazione, invero singolare, \u00e8 stata a lungo identificata con quella del santo martirizzato sulla graticola, anche per il culto di cui era onorato a Ravenna. \u00c8 stato anche proposto tuttavia che non si tratti di San Lorenzo bens\u00ec del Cristo, pettinato alla siriana, che indica i quattro Vangeli come simbolo della Verit\u00e0, mentre sulla graticola bruciano libri eretici. Recentemente, con l'ausilio della narrazione agostiniana della morte della madre Monica e di altre fonti patristiche e liturgiche antiche, \u00e8 stata avanzata l'ipotesi che l'intero apparato musivo del Mausoleo in realt\u00e0 raffiguri le diverse fasi della liturgia cristiana antica del Commiato: la domanda di purificazione e di perdono durante la processione funebre e davanti al sepolcro del defunto troverebbe la sua raffigurazione nella figura virile che corre verso la graticola che in realt\u00e0 sarebbe Re Davide/Cristo che getta sul fuoco il libro dei peccati ed indica i vangeli come unica via verso il Signore; la preghiera di deposizione del corpo nella tomba, con l'esaltazione del Refrigerium dell'anima nel paradiso, accolta dagli Apostoli e dai Santi trova esplicitazione nelle lunette e nella cupola stellata e il saluto finale al defunto affidandolo al buon pastore si vede nella lunetta sulla porta di ingresso.\nNelle lunette laterali sono collocati cervi fra tralci di arbusti che si abbeverano (soggetto iconografico derivato da un passo del \"Salmo\" XLII, 1-2: \"come la cerva assetata cerca un corso d'acqua, anch'io vado in cerca di te, di te, mio Dio\"). Sono presenti pure colombe che bevono alla fonte, simbolo delle anime cristiane che si abbeverano alla grazia divina.\nLa visione di Jung.\nLo psicologo Carl Gustav Jung visit\u00f2 per due volte il mausoleo. Durante la sua seconda visita ebbe al suo interno come una visione che egli racconta nel suo libro \"Ricordi, sogni, riflessioni\"."}
{"id": "2474933", "revid": "106910310", "url": "https://it.wikipedia.org/wiki?curid=2474933", "title": "Picigin", "text": "Il Picigin (pronuncia italiana \"pizzighin\") \u00e8 uno sport praticato principalmente in Croazia nelle spiagge della Dalmazia. Anche se oggi \u00e8 praticato nelle diverse spiagge lungo tutta la costa croata, la sua spiaggia per eccellenza rimane sempre quella centrale di Spalato, Le Botticelle, in croato chiamata Ba\u010dvice (pronuncia italiana \"Bac'vize\"), dove questo gioco \u00e8 nato, non si sa esattamente quando, ma di certo pi\u00f9 di 100 anni fa.\nPer questo gioco possono essere adatte solo le spiagge dove il mare \u00e8 molto poco profondo ed ha un fondale sabbioso. Si pratica con una pallina di gomma che deve essere scambiata tra i giocatori con colpi di mano in acqua profonda 10\u201320\u00a0cm. Non ci sono punti o squadre, ma tutti i giocatori contribuiscono a mantenere la pallina in gioco il pi\u00f9 a lungo possibile.\nNel 2005 \u00e8 stato disputato a Spalato il primo campionato del mondo di Picigin. In queste manifestazioni viene giudicata la \"prestazione artistica\" della squadra. Dal 2007. il gioco di picigin \u00e8 messo sotto la protezione del Ministero della cultura della Repubblica Croazia in quanto \"bene culturale non-materiale\" e la tutela delle regole \u00e8 affidata ai membri dell'Associazione ecologica \"Picigin Ba\u010dvice\" di Spalato.\nUno sport analogo \u00e8 praticato da almeno 80 anni anche in Italia, nel comune di Lerici (SP), sotto il nome dialettale \"pat\u00ecna\" (ossia \"schiaffetto\", che deriva dalla necessit\u00e0 di colpire la palla non con le dita, ma come schiaffeggiandola). Di recente \u00e8 stata costituita l'ASD Pat\u00ecna Lerici con lo scopo di promuovere il gioco, organizzare tornei e realizzare sinergie col Picigin (una delegazione ha partecipato al Picigin Fest 2019)."}
{"id": "2474937", "revid": "22475", "url": "https://it.wikipedia.org/wiki?curid=2474937", "title": "Stadio Asim Ferhatovi\u0107 Hase", "text": "Lo stadio Asim Ferhatovi\u0107 Hase (; ) \u00e8 un impianto sportivo bosniaco di Sarajevo.\nDi propriet\u00e0 comunale, fu inaugurato nel 1947 ed \u00e8 il campo interno del FK Sarajevo; ospita anche le partite della nazionale bosniaca di calcio.\nLo stadio ha una capacita di posti.\nInaugurato nel 1947 come \"stadio Ko\u0161evo\" (Stadion Ko\u0161evo), fu ristrutturato nel 1984 per ospitare le cerimonie di apertura e di chiusura dei XIV Giochi olimpici invernali e rinominato \"stadio olimpico Ko\u0161evo\" (Olimpijski Stadion Ko\u0161evo).\nVenne da ultimo intitolato nel luglio 2004 ad Asim \"Hase\" Ferhatovi\u0107, storico giocatore del FK Sarajevo ritiratosi nel 1967.\nAnche se la struttura \u00e8 destinata principalmente al calcio, vi si svolgono gare di atletica leggera e occasionalmente ospita concerti di musica leggera ed eventi di vario genere.\nIl 2 dicembre 2018 ha ospitato, nell'ambito della Hrvatska Football Liga 2018, la prima edizione del BH Bowl, finale del campionato bosniaco di football americano."}
{"id": "2474938", "revid": "669523", "url": "https://it.wikipedia.org/wiki?curid=2474938", "title": "L. Scott Caldwell", "text": "Biografia.\nNata a Chicago, terza dei cinque figli di una cameriera e di un autista, dopo il diploma nel 1967 entra alla Northwestern University, in seguito si laurea alla Loyola University Chicago in teatro e comunicazioni.\nTra i suoi lavori vanta partecipazioni a film come \"Il fuggitivo\", \"The Net - Intrappolata nella rete\", \"Mistery, Alaska\", \"Il segno della libellula - Dragonfly\", \"La gang di Gridiron\" e molti altri. Attiva molto in teatro, nel 1988 vince un Tony Award per la sua interpretazione nell'opera teatrale di August Wilson \"Joe Turner's Come and Gone\", negli anni seguenti partecipa a numerose produzioni di Broadway e off-Broadway.\nPer quanto riguarda il campo televisivo tra gli anni ottanta e novanta \u00e8 apparsa nelle pi\u00f9 note serie televisive, da \"I Robinson\", \"Melrose Place\", \"Avvocati a Los Angeles\", \"Chicago Hope\", \"Giudice Amy\", \"E.R. - Medici in prima linea\" fino a \"Lost\", dove interpreta il ruolo ricorrente di Rose Henderson.\nVita privata.\nPoco prima dei vent'anni si \u00e8 sposata con l'avvocato John Caldwell, da cui ha preso il cognome. La coppia ha avuto un figlio, Onimara Caldwell, e ha divorziato nei primi anni ottanta. Nel 2004, l'attrice si \u00e8 risposata con l'artista Dasal Banks, ma l'uomo sofferente di cancro \u00e8 deceduto nel 2005.\nDoppiatrici italiane.\nNelle versioni in italiano dei suoi lavori, L. Scott Caldwell \u00e8 stata doppiata da:"}
{"id": "2474939", "revid": "302436", "url": "https://it.wikipedia.org/wiki?curid=2474939", "title": "Because of Winn-Dixie", "text": ""}
{"id": "2474940", "revid": "71433", "url": "https://it.wikipedia.org/wiki?curid=2474940", "title": "Laverne Scott Caldwell", "text": ""}
{"id": "2474941", "revid": "322321", "url": "https://it.wikipedia.org/wiki?curid=2474941", "title": "Taglio di Po", "text": "Taglio di Po (\"T\u00e0i d P\u00f2\" in dialetto ferrarese, \"Tajo de P\u00f2\" in veneto) \u00e8 un comune italiano di abitanti della provincia di Rovigo in Veneto, situato a sud-est del capoluogo.\nGeografia fisica.\nTaglio di Po si trova all'interno del territorio del Delta del Po, nel basso Polesine; lungo la sponda destra del fiume Po. Il capoluogo comunale \u00e8 lambito a sud dal 45\u00ba parallelo, la linea equidistante fra il Polo nord e l'Equatore.\nIl territorio comunale, di forma molto allungata, si estende sull'Isola di Ariano; delimitata dai rami del fiume Po: il Goro a sud, il Po di Venezia a nord ed il suo ramo, il Po di Gnocca, a sud/est. Il comune di Taglio di Po confina a nord con Adria e Loreo, a nord-est con Porto Viro, a sud con Ariano nel Polesine e a sud-ovest con Corbola.\nStoria.\nLa storia del comune \u00e8 solo contemporanea. Nei tempi antichi esisteva il cordone dunoso sul mare che arrivava circa dove oggi \u00e8 l'attuale piccolissima frazione di Mazzorno Destro, che risulta abitata sin dal 1530.Il rimanente territorio si \u00e8 formato successivamente al taglio di Porto Viro, l'opera idraulica realizzata dalla Serenissima tra il 1600 ed il 1604.I primi insediamenti abitativi nell'attuale centro del paese ebbero luogo intorno al 1750. Sino all'invasione napoleonica del 1796 rimase nella Repubblica di Venezia.\nEntr\u00f2 a far parte del distretto di Ariano e successivamente ebbe le medesime vicende storiche del confinante comune di Ariano nel Polesine sino al 1866, terza guerra d'indipendenza, quando fu annesso al Regno d'Italia in seguito al Plebiscito del Veneto del 1866.\nSimboli.\nLo stemma del Comune di Taglio di Po raccoglie gli elementi pi\u00f9 rappresentativi del territorio e della sua storia. Sullo sfondo, davanti al gruppo del Monviso, \u00e8 seduto il leggendario Eridano che tiene fra le mani un otre da cui sgorga l'acqua che diventa il fiume Po che scorre sulla pianura. In primo piano un personaggio maschile in piedi, Luigi Groto detto il Cieco di Adria, che indica il punto dove iniziare l'opera del taglio di Porto Viro che aveva propugnato con uno storico discorso pronunciato davanti al Senato veneziano il 17 novembre 1569. Sopra lo stemma, un nastro reca l'iscrizione latina riferita a Groto: (\"Vide col suo grande animo colui che era stato privato della luce\").\nSociet\u00e0.\nReligione.\nIl territorio di Taglio di Po fa parte della diocesi di Chioggia, sede della Chiesa cattolica suffraganea del patriarcato di Venezia, appartenente alla regione ecclesiastica Triveneto.\nParrocchia di San Francesco d'Assisi.\nEconomia.\nL'economia di Taglio di Po \u00e8 principalmente basata su piccole e medie imprese artigiane e di servizi, mentre la componente agricola \u00e8 in netto calo, tranne che nelle frazioni dove \u00e8 ancora la prima risorsa.\nDa qualche anno, alcuni operatori stanno prendendo in considerazione lo sviluppo economico dettato dalla presenza del Parco del Delta del Po che, pur con molta fatica, sta rivelandosi come fonte economica da tenere in considerazione. La presenza di turisti, in leggero aumento, anno dopo anno, ha spinto all'apertura di qualche Bed &amp; Breakfast, alcuni Agriturismi e alla creazione di nuovi posti letto per gli Alberghi.\nDal momento che l'adsl passava sulla vicina S.S. Romea, il Comune di Taglio di Po ha contribuito a finanziare i lavori di prolungamento della rete sino alla centrale Telecom vicina al centro del paese.\nDal 18 giugno 2009 la banda larga \u00e8 attiva su tutto il territorio comunale. Le velocit\u00e0 che si raggiungono sono in evoluzione arrivando anche a 100 mega nel centro cittadino e in alcune frazioni come quella di Oca Marina. Inoltre, anche in quest'ultime, sono state installate diversi ripetitori del segnale 4G e 4G+, in modo tale da rendere pi\u00f9 satura la connessione.\nGeografia antropica.\nFrazioni.\nSecondo lo statuto, il comune riconosce come tali solo due frazioni oltre al capoluogo, ma si precisa che ciascuna di esse \u00e8 costituita da pi\u00f9 localit\u00e0 distinte:\nInfrastrutture e trasporti.\nLa principale via d'accesso a Taglio di Po \u00e8 la SS Romea 309; arteria stradale che collega Ravenna a Venezia. La strada provinciale 46 unisce invece Taglio di Po alla vicina Corbola."}
{"id": "2474944", "revid": "729019", "url": "https://it.wikipedia.org/wiki?curid=2474944", "title": "Organizzazione O", "text": "L'Organizzazione O (\u201cO\u201d per Osoppo), secondo i documenti della Commissione Stragi presieduta dal senatore Libero Gualtieri, fu una organizzazione militare segreta, formata su base volontaria, che oper\u00f2, con nomi anche diversi dal gennaio 1946 al 4 ottobre 1956.\nL'organizzazione fu costituita su iniziativa di alcuni capi militari della disciolta Brigata Osoppo (tenente colonnello Luigi Olivieri, Prospero Del Din e Aldo Specogna) per far fronte, perdurante l'incertezza della definizione del confine orientale prima del Trattato di Parigi (settembre 1947), alle minacce dell'esercito popolare della neonata Repubblica Socialista Federale di Jugoslavia e nell'incertezza dei comportamenti delle formazioni comuniste friulane delle ex brigate Garibaldi.\nC'era la preoccupazione da parte della componente militare della Osoppo, in modo particolare dopo la l'eccidio di Porz\u00fbs, di una possibile convergenza politica dei comunisti friulani con i comunisti jugoslavi in merito alla definizione dei confini. Preoccupazione alimentata anche dall'ambiguit\u00e0 avuta in merito dal PCI nazionale e dalla controversa scelta fatta della Brigata Garibaldi \u201cNatisone\u201d, comandata da Giovanni Padoan, che, nell'autunno del 1944, era andata sotto il comando del IX Korpus sloveno.\nIl IX Korpus sloveno era riuscito ad occupare provvisoriamente, sull'onda della ritirata dell'esercito tedesco e delle formazioni fasciste, Udine, Cividale del Friuli, Tarcento e la Val Canale ma era anche stato prontamente respinto al di l\u00e0 del confine attuale. Cos\u00ec il generale Raffaele Cadorna prima autorizz\u00f2 (aprile 1946) la formazione segreta, su base volontaria, denominata \u201cOsoppo-Friuli\u201d, con 2.150 uomini e, dopo la firma del trattato di pace di Parigi, la autorizz\u00f2 a prendere il nome di \"3\u00ba Corpo Volontari della Libert\u00e0\", con un organico di 4.484 uomini. La formazione, schierata ai confini durante i giorni delle prime elezioni politiche del 18 aprile 1948, fu smascherata perch\u00e9 ci fu uno scontro a fuoco con l'Esercito Popolare Jugoslavo e ci furono tre morti italiani e uno slavo.\nSuccessivamente l'organizzazione di volontari cambi\u00f2 diversi nomi:\nIl 4 ottobre 1956 l'organizzazione \u201cO\u201d fu sciolta perch\u00e9 l'Esercito Italiano ritenne di aver raggiunto una buona efficienza operativa sulla linea di difesa del confine orientale e il materiale rientr\u00f2 nelle caserme. In quell'anno il Governo italiano e lo Stato Maggiore della Difesa firmarono l'accordo NATO per l'Organizzazione Gladio."}
{"id": "2474947", "revid": "599013", "url": "https://it.wikipedia.org/wiki?curid=2474947", "title": "M\u00e1rio S\u00e9rgio Leal Nogueira", "text": "Statistiche.\nPresenze e reti nei club.\n\"Statistiche aggiornate al 20 marzo 2017.\""}
{"id": "2474950", "revid": "319329", "url": "https://it.wikipedia.org/wiki?curid=2474950", "title": "Tuffi ai campionati mondiali di nuoto 2009 - Piattaforma 10 metri sincro femminile", "text": "La gara si \u00e8 disputata il 19 luglio 2009; hanno partecipato 28 atlete di 14 nazioni; le prime 12 dopo il primo turno sono passati alla finale."}
{"id": "2474951", "revid": "47953168", "url": "https://it.wikipedia.org/wiki?curid=2474951", "title": "Legge di Ampere-Maxwell", "text": ""}
{"id": "2474957", "revid": "125982530", "url": "https://it.wikipedia.org/wiki?curid=2474957", "title": "Comme les autres - Kif Loukhrin", "text": "Comme les autres - Kif Loukhrin \u00e8 un film del 2006 diretto dal regista tunisino Mohamed Ben Attia, prodotto in Tunisia. \nPresentato al 27\u00ba Festival di cinema africano di Verona.\nTrama.\nNarra di un giovane uomo che vince la sua inedia per amore della bella Chahra, cambiando per via di particolari massaggi cinesi."}
{"id": "2474962", "revid": "729019", "url": "https://it.wikipedia.org/wiki?curid=2474962", "title": "Stazione di Sant'Ellero", "text": "La stazione di Sant'Ellero si trova sulla linea lenta Firenze-Roma nel tratto fra Pontassieve ed Arezzo ed \u00e8 situata nell'omonima frazione divisa tra il Comune di Pelago, dove si trova il fabbricato, e quello di Reggello. Dista circa 230 metri dal centro abitato a cui \u00e8 collegata da un percorso pedonale lungo la Strada Regionale 69 (ex SS69).\n\u00c8 situata in un'ampia curva che precede il Ponte ferroviario di Sant'Ellero. Dispone di due banchine e di due binari: al 1\u00ba binario \u00e8 presente una piccola sala d'attesa, in quello che era il corpo dell'antica stazione che faceva anche servizio per la dismessa linea ferroviaria Sant'Ellero-Saltino: il terzo binario di testa, che era dedicato a tale linea, \u00e8 stato definitivamente dismesso nel 1924 e, ad oggi, non \u00e8 pi\u00f9 visibile. \nLa stazione dispone anche di un sottopassaggio che collega i due binari.\nVi fermano soltanto i treni regionali da e per: Firenze, Prato, Pistoia, Montevarchi, Arezzo e Chiusi-C.T.\nIl binario 1 \u00e8 dedicato ai treni per Arezzo mentre il 2 a quelli per Firenze. Il fabbricato viaggiatori ha una biglietteria self-service per soli biglietti regionali. Fa parte del progetto Memorario della Regione Toscana. Dispone di due ampi parcheggi di interscambio ed \u00e8 capolinea delle Autolinee Chianti Valdarno che la collegano a Reggello servendo al contempo le frazioni di Donnini e San Donato in Fronzano.\nGli spazi antistanti il fabbricato viaggiatori ospitano anche una BTS del servizio GSM-R di RFI.\nFino al 1962 era denominata \"Sant'Ellero-Vallombrosa\".\nServizi.\nLa stazione dispone di:"}
{"id": "2474965", "revid": "709565", "url": "https://it.wikipedia.org/wiki?curid=2474965", "title": "Campionati mondiali junior di curling", "text": "I Campionati mondiali junior di curling (WJCC) sono una competizione che si svolge annualmente tra varie nazionali associate alla World Curling Federation. Normalmente il campionato si svolge in marzo, e vi possono partecipare solo gli atleti di et\u00e0 uguale o inferiore a 21 anni. Un atleta pu\u00f2 partecipare nella stessa stagione sia al mondiale junior, sia al mondiali assoluti. Il primo campionato ufficiale maschile si svolse nel 1975 a East York in Ontario, Canada. Dal 1983 al 1987 si svolse il campionato europeo junior femminile di curling sostituito nell'anno 1988 dal mondiale.\nTra il 2001 e il 2004, a causa dell'eccessivo numero di squadre iscritte, venne deciso di dividere il campionato: parte delle squadre furono retrocesse mediante il Challenge Mondiale Junior e presero parte gli anni successivi ai Campionati mondiali junior di gruppo B; le prime due squadre classificate al mondiale di gruppo B venivano promosse al mondiale, dal quale retrocedevano le ultime due squadre.\nDal 2004 \u00e8 stato scelto di eliminare il mondiale di gruppo B e sostituirlo con dei challenge continentali. Il Challenge europeo junior si svolge annualmente in gennaio; nello stesso periodo si effettua il campionato equivalente per il resto del mondo, il Campionato junior del Pacifico.\nAlbo d'oro.\nI campionati europei junior femminili di curling sono segnati in corsivo nelle celle azzurre.\nAtleti pi\u00f9 premiati e vincenti.\nMONDIALI\nAtleti pi\u00f9 premiati:\n : Nils Carls\u00e9n () \n : Eve Muirhead () \nAtleti pi\u00f9 vincenti:\n : David Murdoch () \n : Eve Muirhead () \nEUROPEI\nAteleti pi\u00f9 premiati e vincenti:\n : Marianne Aspelin, Cathrine Ulrichsen, Trine Helgebostad, Nina Grimmer () \nMedagliere.\nFemminile.\nMONDIALE\nEUROPEO"}
{"id": "2474972", "revid": "104265", "url": "https://it.wikipedia.org/wiki?curid=2474972", "title": "Mollana della Val Borbera", "text": "La Mollana della Val Borbera \u00e8 un formaggio prodotto soprattutto in val Borbera in Piemonte. \u00c8 un formaggio a pasta molle di latte vaccino prodotto in forme di circa un chilo dal diametro di 20\u201325\u00a0cm e lo scalzo di 2\u20133\u00a0cm.\nIl nome \u201cmollana\u201d deriva dalla consistenza molle della pasta. \nProcesso di produzione.\nIl latte vaccino viene messo a scaldare in una caldaia di rame e poi si aggiunge il caglio ad una temperatura non superiore ai 35 gradi.\nDopo 3 ore la cagliata viene rotta e si lascia riposare, aspettando la sedimentazione sul fondo. Due ore dopo si estrae la cagliata e viene posta in formelle. Le formelle sono pressate ancora con le nocche e vengono girate ancora 3 o 4 volte ogni 3 ore, poi vengono messe una sopra l'altra oppure viene messo su ognuna un peso fino al mattino dopo. Poi le formelle vengono ricoperte di strisce di lino o cotone e messe su assi di legno dolce per 3 giorni per velocizzare l'asciugatura. Quando si forma la crosta inizia la salatura e finita l'asciugatura le formelle vengono sovrapposte un giorno, poi vengono lavate e messe su assi di legno a stagionare per 10 giorni."}
{"id": "2474973", "revid": "254059", "url": "https://it.wikipedia.org/wiki?curid=2474973", "title": "Turismo Verde", "text": "Turismo Verde \u00e8 un'associazione di agriturismo promossa dalla CIA. \u00c8 stata fondata nel 1981 dall'allora Confederazione Italiana Agricoltori ancora prima che la stessa assumesse la nuova denominazione di CIA e fin dall'origine si autodefiniva come \" Istituto per l'agriturismo e l'ambiente, per la difesa del territorio e per le attivit\u00e0 culturali e ricreative nelle campagne\"\nIl suo sviluppo \u00e8 parallelo a quello del settore dell\"'agriturismo e del turismo rurale\" ponendo sempre l'accento sul carattere di integrazione con l'effettivo esercizio delle aziende agricole. Lo stretto legame con un'organizzazione sindacale di larga base sociale accentua il collegamento con chi effettivamente svolge un'attivit\u00e0 lavorativa legata all'agricoltura.\n\"Turismo verde\" ha raggiunto un'organizzazione territoriale in tutte le regioni italiane.]\nLa tutela degli associati, oltre che all'assistenza tecnica all'apertura e alla gestione dell'attivit\u00e0 agrituristica, si manifesta con l'attenzione agli aspetti normativi. La nuova legge 20 febbraio 2006 assegna alle associazioni di categoria pi\u00f9 rappresentative un importante ruolo per la promozione dell'agriturismo.\nUn particolare impegno dell'associazione \u00e8 indirizzato a difendere la \"cultura del paesaggio\" con una grande attenzione a problemi ambientali comuni a tutti i cittadini di un Turismo di territorio e responsabile.\nA partire dal 2006 Il presidente \u00e8 Walter Trivellizzi che \u00e8 stato per anni il presidente della CIA Umbria."}
{"id": "2474974", "revid": "149587", "url": "https://it.wikipedia.org/wiki?curid=2474974", "title": "Stazione di Cammarata - S. Giovanni Gemini", "text": ""}
{"id": "2474980", "revid": "123334003", "url": "https://it.wikipedia.org/wiki?curid=2474980", "title": "Citt\u00e0 imperiale di Trieste e dintorni", "text": "La citt\u00e0 imperiale di Trieste e dintorni, denominata in lingua tedesca come \"Reichsunmittelbare Stadt Triest und ihr Gebiet\", era l'inquadramento amministrativo dato a Trieste durante il periodo austro-ungarico, fra il 1849 e il 1919, Trieste venne annessa nel Sacro Romano Impero nel 1382.\nNell'articolata e diversificata struttura interna dell'impero, la citt\u00e0 costituiva un \"land\" autonomo all'interno del \"Kronland\" (Terra della Corona) del K\u00fcstenland (Litorale austriaco), la regione che comprendeva anche Gorizia e l'Istria. In virt\u00f9 delle sue specificit\u00e0 storiche, linguistiche e territoriali, la citt\u00e0 godette di un proprio \"Landtag\", il consiglio provinciale chiamato Dieta di Trieste. Trieste era suddivisa al suo interno in sei distretti urbani e due esterni, quello dei \"Sobborghi di Trieste\" e quello dell\"'Altipiano di Trieste\".\nSecondo il censimento del 1900, la citt\u00e0 era popolata da 178.599 abitanti, di cui 134.143 nei sei distretti urbani e la maggioranza della cittadinanza era di lingua italiana.\nCon la fine della Prima guerra mondiale il territorio fu dapprima occupato dalle truppe italiane nel novembre del 1918, poi annesso all'Italia nel 1921 in applicazione del Trattato di Rapallo. Durante la breve parentesi liberale la citt\u00e0 mantenne il suo particolare ordinamento, ma l'avvento del fascismo nel 1922 ne comport\u00f2 l'immediata soppressione con la creazione della Provincia di Trieste."}
{"id": "2474981", "revid": "963244", "url": "https://it.wikipedia.org/wiki?curid=2474981", "title": "Stefano B\u00e1thory", "text": ""}
{"id": "2474984", "revid": "71155", "url": "https://it.wikipedia.org/wiki?curid=2474984", "title": "Documento della Chiesa cattolica", "text": ""}
{"id": "2474985", "revid": "228587", "url": "https://it.wikipedia.org/wiki?curid=2474985", "title": "Costituzione (disambigua)", "text": ""}
{"id": "2474987", "revid": "386574", "url": "https://it.wikipedia.org/wiki?curid=2474987", "title": "Stephen Strange", "text": ""}
{"id": "2474989", "revid": "253269", "url": "https://it.wikipedia.org/wiki?curid=2474989", "title": "Audrey Landers", "text": "Come attrice ha partecipato a varie serie televisive, tra le quali \"Happy Days\", \"Fantasilandia\", \"Love Boat\", \"Hazzard\", \"MacGyver\", \"Una vita da vivere\" e \"Aspettando il domani\".\nIl suo ruolo pi\u00f9 noto \u00e8 stato quello di Afton Cooper nel serial \"Dallas\", ruolo ricoperto dal 1981 al 1984 e nel 1989 e reinterpretato nel film TV del 1996 \"\" e nella nuova serie televisiva \"Dallas\" del 2012.\nCome cantante ha pubblicato circa una dozzina di album, il primo dei quali, uscito nel 1983, si intitola \"Little River\" (dal titolo del singolo omonimo). Il suo singolo di maggiore successo \u00e8 stato \"Manuel Goodbye\", che nel 1983 raggiunse il terzo posto delle classifiche in Francia e la \"Top Ten\" in Germania. \u00c8 la sorella maggiore dell'attrice Judy Landers."}
{"id": "2474991", "revid": "729019", "url": "https://it.wikipedia.org/wiki?curid=2474991", "title": "Final Fantasy VIII Original Soundtrack", "text": "Final Fantasy VIII Original Soundtrack \u00e8 la colonna sonora del videogioco \"Final Fantasy VIII\", prodotto da Square Co., Ltd. per PlayStation e computer con sistema operativo Microsoft Windows. L'album contiene le tracce musicali del gioco, composte, arrangiate e prodotte da Nobuo Uematsu. Il primo rilascio \u00e8 stato il 10 marzo, 1999, in Giappone, da DigiCube e in seguito nel 10 maggio, 2004, da Square Enix."}
{"id": "2474995", "revid": "767487", "url": "https://it.wikipedia.org/wiki?curid=2474995", "title": "Menged", "text": "Menged \u00e8 un cortometraggio del 2006 diretto dal regista tedesco Daniel Taye Workou, prodotto in Etiopia e in Francia. Presentato al 27\u00ba Festival del Cinema Africano di Verona.\nTrama.\nLa storia mostra un racconto popolare: la storia di un padre del suo figlio e del loro asino, e del loro viaggio. Seguono i consigli di chi incontrano senza mai accontentare gli altri.\nRiconoscimenti.\nIl video ha vinto premi al Festival di Berlino e al Fespaco 2007."}
{"id": "2475003", "revid": "767487", "url": "https://it.wikipedia.org/wiki?curid=2475003", "title": "Viola Reggio Calabria 1983-1984", "text": "Rosa della Viola Reggio Calabria per la stagione 1983-1984 di Serie A2.\nPiazzamento finale: 9\u00ba posto.\nSponsor: Banca Popolare."}
{"id": "2475004", "revid": "712828", "url": "https://it.wikipedia.org/wiki?curid=2475004", "title": "Priscilla Pecoranera", "text": ""}
{"id": "2475010", "revid": "767487", "url": "https://it.wikipedia.org/wiki?curid=2475010", "title": "Viola Reggio Calabria 1984-1985", "text": "Rosa della Viola Reggio Calabria per la stagione 1984-1985 di Serie A2.\nPiazzamento finale: 1\u00ba posto in Serie A2, promossa in Serie A1.\nSponsor: \"nessuno\"."}
{"id": "2475013", "revid": "119792720", "url": "https://it.wikipedia.org/wiki?curid=2475013", "title": "Andrea Mugione", "text": "Biografia.\nNasce a Caivano, in provincia di Napoli e diocesi di Aversa, il 9 novembre 1940.\nFormazione e ministero sacerdotale.\nCompie gli studi presso il seminario diocesano di Aversa e, successivamente, presso il Pontificio seminario regionale di Salerno dove segue i corsi di filosofia e teologia.\nIl 28 giugno 1964 \u00e8 ordinato presbitero, nella cattedrale di Aversa, dal vescovo Antonio Cece. L'ordinazione presbiterale gli viene conferita all'et\u00e0 di 23 anni, in seguito alla dispensa concessa da papa Paolo VI, avendo terminato il percorso di studi e formazione prima dell'et\u00e0 minima prevista dal vecchio codice di diritto canonico.\nOttiene in seguito la licenza e il dottorato in teologia dogmatica presso la Pontificia facolt\u00e0 teologica dell'Italia meridionale. Tornato al Pontificio seminario regionale di Salerno, ivi svolge per alcuni anni l'incarico di vicerettore e docente di storia dell'arte.\nNel decennio 1968-1978 vive una forte ed incisiva esperienza missionaria in Venezuela, occupando il ruolo di vice-parroco nella parrocchia di santa Lucia in Yaritagua, nello Stato di Yaracuy. \u00c8 anche docente di filosofia, psicologia, storia dell'arte, religione, inglese e spagnolo, presso l'istituto magistrale e liceo classico della medesima parrocchia.\nRientrato in Italia, in seguito ricopre numerosi incarichi, tra i quali: direttore spirituale del seminario diocesano di Aversa dal 1978 al 1982 e - all'incirca nello stesso periodo - parroco di San Michele in Casapozzano di Orta di Atella dal 1980 al 1983; parroco di San Michele Arcangelo in Aversa dal 1983 al 1986; rettore del seminario diocesano di Aversa dal 1986 al 1988; docente di teologia morale e dogmatica presso l'Istituto diocesano di Scienze Religiose \"San Paolo\" di Aversa. Per la preziosa esperienza accumulata in Venezuela, \u00e8 direttore dell'ufficio missionario diocesano di Aversa.\nMinistero episcopale.\nIl 17 marzo 1988 papa Giovanni Paolo II lo nomina vescovo di Cassano all'Jonio; succede a Giovanni Francesco Pala, deceduto il 21 maggio 1987. Il 28 aprile seguente riceve l'ordinazione episcopale, nella cattedrale di Aversa, dal cardinale Bernardin Gantin, prefetto della Congregazione per i vescovi, coconsacranti il vescovo di Aversa Giovanni Gazza e l'arcivescovo di Crotone-Santa Severina Giuseppe Agostino.\nIl 21 novembre 1998 \u00e8 nominato arcivescovo di Crotone-Santa Severina; succede a Giuseppe Agostino, precedentemente nominato arcivescovo di Cosenza-Bisignano.\nIl 3 maggio 2006 papa Benedetto XVI lo nomina arcivescovo metropolita di Benevento; succede a Serafino Sprovieri, dimessosi per raggiunti limiti di et\u00e0. Il 24 giugno successivo prende possesso dell'arcidiocesi, nella basilica santuario di Maria Santissima delle Grazie (essendo la cattedrale cittadina in fase di restauro). Il 29 giugno riceve il pallio dal papa, nella basilica di San Pietro in Vaticano.\nPresso la Conferenza episcopale campana \u00e8 vescovo delegato per l'evangelizzazione dei popoli e la cooperazione tra le Chiese.\nIl 18 febbraio 2016 papa Francesco accoglie la sua rinuncia al governo pastorale dell'arcidiocesi di Benevento per raggiunti limiti di et\u00e0, presentata il 9 novembre 2015; gli succede Felice Accrocca, del clero di Latina-Terracina-Sezze-Priverno. Rimane amministratore apostolico dell'arcidiocesi fino all'ingresso del successore, avvenuto il 12 giugno seguente. Si ritira a Caivano dove collabora nella sua parrocchia di origine, Sant'Antonio ai Cappuccini. Degne di essere menzionate sono le due onorificenze acquisite da Mons. Mugione nel corso del suo esercizio pastorale. Si tratta della Cittadinanza Onoraria conferitagli dal Comune di Belcastro (CZ) nel 2006, quale Arcivescovo di Crotone, e l'altra del 2017 concessa dal Comune di Cassano allo Jonio, per i meriti acquisiti durante la reggenza di quelle diocesi.\n\u00c8 morto improvvisamente all'ospedale Cardarelli di Napoli nella serata del 26 febbraio 2020, all'et\u00e0 di 79 anni. Dopo le esequie, celebrate il 28 febbraio nella chiesa parrocchiale di Sant'Antonio ai Cappuccini in Caivano dal cardinale Crescenzio Sepe, arcivescovo di Napoli e presidente della Conferenza episcopale campana, viene sepolto nel cimitero comunale di Caivano.\nGenealogia episcopale.\nLa genealogia episcopale \u00e8:"}
{"id": "2475016", "revid": "767487", "url": "https://it.wikipedia.org/wiki?curid=2475016", "title": "Viola Reggio Calabria 1985-1986", "text": "Rosa della Viola Reggio Calabria per la stagione 1985-1986 di Serie A1.\nPiazzamento finale: 13\u00ba posto in Serie A1, retrocessa in Serie A2.\nSponsor: Opel."}
{"id": "2475021", "revid": "1189450", "url": "https://it.wikipedia.org/wiki?curid=2475021", "title": "Coro El Castel di Sanguinetto", "text": "Il Coro El Castel di Sanguinetto nasce nel 1974 nel periodo delle \"domeniche a piedi\", conseguenza della crisi petrolifera degli anni '70, per iniziativa di un gruppetto di amici appassionati di musica e di canto corale in particolare.\nNasce come coro alpino, con sole voci maschili, con il repertorio classico di canzoni di montagna e di guerra, ma, nel corso degli anni, sia per scarsit\u00e0 di materiale umano sia per convinzione si allarga il repertorio a canti popolari, a volte inediti, della terra veneta, nel gruppo entrano le voci femminili. Con L'attuale maestro, Federico Donadoni, il coro prende un repertorio pi\u00f9 \"moderno\", con le cante del Quartetto Cetra, armonizzate da Mario Lanaro.\nL'attivit\u00e0 concertistica \u00e8 ricca di esibizioni in Italia ed all'estero, delle quali si citano le pi\u00f9 importanti. \nDopo il primo LP del 1981 il Coro \u00e8 a Monaco di Baviera nel 1982, al Festival di Stettino e poi al Convegno Internazionale di Cori in Vaticano nel 1985.\nNel 1986, dopo Fermo e Laigueglia, \u00e8 Vienna ad ospitare l'esibizione del Coro.\nIl 1987 vede la conquista del 1\u00ba premio in un importante concorso veronese con il brano \"E ti moro\" di Bepi De Marzi ed un invito prestigioso da un circolo culturale di Budapest.\nIl 1989 \u00e8 particolarmente significativo, oltre che per i concerti, per la registrazione del secondo disco imperniato soprattutto sulla ricerca di antiche \"cante\" popolari venete.\nIl coro torna ad esibirsi a Vienna (1990), \u00e8 in Valsugana ed a Mantova (Teatro Bibiena) nel 1993, a Berlino, Stettino e Jesi nel 1994.\nIn occasione delle celebrazioni per Federico II di Svevia si esibisce a Brindisi nel 1995. L'anno seguente \u00e8 presente in terra friulana per le manifestazioni in ricordo del terremoto di 20 anni prima e riconquista il 1\u00ba posto al Concorso Veronese per nuove armonizzazioni e composizioni.\nNel 1997 \u00e8 protagonista di un'importante iniziativa \"storico-musicale\" nel castello di Sanguinetto: \"Scaligeri e Gonzaga in coro\".\nNel 1998 \u00e8 a Budapest, dopo Pistoia e Torino, e l'anno dopo registra il terzo disco, compendio di 25 anni di attivit\u00e0.\nNel 2000, per il Giubileo, \u00e8 a Tivoli, a Cremona ed a Comacchio; poi (2001) ancora a Vienna.\n\u00c8 la Croazia (Spalato e Dubrovnik) che ospita il coro nel 2002, poi la Sardegna (2003), Zagabria (2005), Corserey nella zona del Gruyere della Svizzera francese (2006). Poi l'Ungheria nel 2007, Solingen in Germania nel 2008 e, nello stesso anno, in occasione dell'Anno Paolino, Roma (S.Paolo Fuori le Mura) con cori da tutta Italia (3000 cantori).\nOgni anno il coro organizza, nella cornice del castello medievale di Sanguinetto, una rassegna di complessi corali italiani ed esteri, per la promozione del canto corale."}
{"id": "2475024", "revid": "124123", "url": "https://it.wikipedia.org/wiki?curid=2475024", "title": "Sibilla d'Armenia", "text": "Era una principessa della Piccola Armenia della famiglia degli Hetumidi, era figlia del re Aitone I e della regina Isabella d'Armenia.\nBiografia.\nIl conflitto con la Cilicia armena.\nPer varie generazioni una serie di controversie avevano contrapposto il Regno armeno di Cilicia al Principato d'Antiochia. \nIl conflitto inizi\u00f2 per il possesso del castello di Bagras, che si trovava sul confine tra i due paesi. \nLeone II d'Armenia fece prigioniero Boemondo III d'Antiochia, ma la citt\u00e0 di Antiochia rifiut\u00f2 di consegnarsi agli armeni. \nInfine l'erede di Boemondo III spos\u00f2 la nipote di Leone II. \nEssi ebbero un figlio, Raimondo Rupeno, ma Boemondo IV d'Antiochia, figlio cadetto di Boemondo III, tolse a suo nipote la successione ad Antiochia.\nSegu\u00ec una guerra tra lo zio ed il nipote sostenuto da Leone II, che fin\u00ec con l'uccisione del nipote. \nBoemondo IV aveva un figlio Filippo che spos\u00f2 Isabella d'Armenia, la figlia ed erede di Leone II. \nMa le su convinzioni religiose lo fecero detestare dai suoi nuovi sudditi che si rivoltarono. \nIl capo della nobilt\u00e0 armena, Costantino di Barbaron, imprigion\u00f2 Filippo, poi lo fece uccidere e costrinse la sua vedova a sposare Aitone di Barbaron, figlio dello stesso Costantino.\nMatrimonio e discendenza.\nNel 1250 Luigi IX di Francia arriv\u00f2 in Terra Santa e, ansioso di preparare gli Stati crociati alle prossime offensive dei mamelucchi, si impegn\u00f2 a fa riconciliare i due rivali.\nQuesti fecero la pace e Sibilla, nel 1254 fu data in moglie a Boemondo VI, Conte di Tripoli e Principe d'Antiochia; Boemondo IV era suo nonno e Filippo suo zio.\nDa questa unione nacquero:\nNel 1268 Antiochia fu conquistata dai Mamelucchi e quello di Principe d'Antiochia divenne solo un titolo.\nSuccessione del figlio.\nQuando Boemondo VI mor\u00ec nel 1275 il suo erede Boemondo VII aveva solo quattordici anni, cos\u00ec Sibilla divenne reggente, nonostante tale carica fosse pretesa anche dal re Ugo III di Cipro, pi\u00f9 prossimo parente maschio del defunto Boemondo VI. Sibilla nomin\u00f2 balivo il vescovo di Tortosa, Bartolomeo.\nBoemondo rest\u00f2 fino alla maggiore et\u00e0 sotto la protezione dello zio Leone III d'Armenia presso la corte in Cilicia.\nSuccessione della figlia.\nQuando Boemondo VII mor\u00ec nel 1287 gli successe sua sorella Lucia di Tripoli, che si trovava ad Auxerre dove, attorno al 1275 o 1278 si era sposata con Narjot de Toucy.\nPoich\u00e9 la popolazione di Tripoli non era contenta di avere un governante straniero offr\u00ec a Sibilla la Contea di Tripoli, ma quest'offerta fu in seguito ritirata e Lucia divenne principessa e contessa.\nSibilla nomin\u00f2 reggente Bertrando di Gibelet, ma questi divenne molto impopolare, i nobili proclamarono la fine della dinastia ed istituirono il libero comune, eleggendo Bartolomeo Embriaco come sindaco. \nLucia allora torn\u00f2 a Tripoli da Auxerre per prendere il controllo della Contea.\nSibilla si ritir\u00f2 presso la corte del fratello Leone, in Cilicia."}
{"id": "2475034", "revid": "1022842", "url": "https://it.wikipedia.org/wiki?curid=2475034", "title": "Stahlhelm", "text": "Stahlhelm (plurale, \"Stahlhelme\") \u00e8 l'espressione tedesca per \"elmetto d'acciaio\".\nIl termine \"Stahlhelm\" si riferisce sia ad un generico elmetto in acciaio, sia pi\u00f9 specificamente a quello tedesco, dal tipico disegno: introdotto durante il primo conflitto mondiale nel 1916, col suo inconfondibile aspetto a \"secchio di carbone\" divenne un simbolo immediatamente riconoscibile nell'iconografia militare, ed un elemento comune di propaganda per entrambi gli schieramenti, come il \"Pickelhaube\" era stato in precedenza.\nIl nome, con la carica simbolica acquisita nel corso della guerra, venne anche usato dallo Stahlhelm, Bund der Frontsoldaten, un'organizzazione paramilitare di ispirazione nazionalista nata alla fine del 1918.\nOrigine.\nAllo scoppio della Prima guerra mondiale nessuno dei combattenti era dotato di una qualche forma di protezione per la testa, eccezion fatta per copricapi in tessuto o in cuoio. Quando la guerra entr\u00f2 nella sua lunga fase statica, la guerra di trincea, il numero di perdite su entrambi i fronti dovute a ferite alla testa (spesso causate da shrapnel) crebbe drasticamente. L'esercito francese fu il primo a intravedere il bisogno di una maggiore protezione, e nel tardo 1915 cominci\u00f2 a distribuire alle truppe l'elmetto Adrian, adottato con varianti anche dal Regio Esercito. Le truppe dell'esercito britannico e del Commonwealth ne seguirono l'esempio con l'elmetto Brodie, pi\u00f9 tardi indossato dalle truppe statunitensi, e infine i tedeschi introdussero lo \"Stahlhelm\".\nIl disegno dello \"Stahlhelm\" fu opera del dott. Friedrich Schwerd dell'Istituto tecnico di Hannover. Al principio del 1915 Schwerd aveva condotto uno studio sulle ferite alla testa tipiche della guerra di trincea e inviato una raccomandazione all'utilizzo di elmetti in acciaio, e poco tempo dopo aveva ricevuto l'incarico di progettare un elmetto idoneo.\nDopo un lungo lavoro di sviluppo, ivi comprese le prove su una selezione di copricapi sia di produzione alleata sia tedesca, i primi \"Stahlhelm\" furono testati nel novembre 1915 al poligono di Kummersdorf, e quindi provati in battaglia dal 1\u00ba Battaglione d'assalto. Ne vennero ordinati dapprima 30.000 esemplari, ma non fu approvato per un uso generalizzato sino all'inizio del 1916, per cui spesso \u00e8 ricordato come \"Model 1916\". Nel febbraio 1916 fu distribuito alle truppe di Verdun, dopo di che l'incidenza di ferite gravi alla testa cal\u00f2 rapidamente.\nInvece dell'acciaio al manganese usato nei Brodie britannici, i tedeschi utilizzarono un acciaio martensitico pi\u00f9 duro, al silicio/nickel: in virt\u00f9 di ci\u00f2, e anche per la forma dell'elmetto, lo \"Stahlhelm\" doveva essere formato su stampi riscaldati, a un costo di gran lunga maggiore dell'elmetto britannico.\nModelli.\nI differenti modelli sono designati dall'anno di introduzione. Per esempio il \"Model 1942\" introdotto nel 1942 \u00e8 comunemente noto come \"M1942\" o \"M42\".\nM1916 e M1917.\nLo \"Stahlhelm\" fu introdotto in servizio regolare durante la battaglia di Verdun nel 1916.\nIl modello M1916 aveva degli occhielli di ventilazione laterali, simili a piccole corna, concepiti per fare da supporto ad una placca in acciaio addizionale, detta \"Stirnpanzer\", che fu utilizzata in misura limitata solo dai mitraglieri e dalle vedette in quanto troppo pesante per l'uso comune.\nLe misure andavano dalla 60 alla 68, con riportate alcune 70. Il rivestimento interno consisteva in una fascia con tre sacche segmentate in cuoio, ognuna contenente materiale d'imbottitura, mentre lacci in cuoio o tessuto si potevano regolare per un migliore comfort. Il sottogola, in un solo pezzo di cuoio, era attaccato all'elmo da rivetti modello M1891, gli stessi del \"Pickelhaube\".\nIl modello M1916 forniva un'eccellente protezione; il tenente Walter Schulze dell'8\u00aa Compagnia del 76\u00ba Reggimento fanteria della riserva, ne descrisse il suo primo uso in combattimento nella battaglia della Somme, 29 luglio 1916:\n.\u00ab.. Improvvisamente, con un gran colpo metallico, fui colpito alla fronte e caddi per la botta sul fondo della trincea... una palla di shrapnel aveva colpito il mio elmetto con grande violenza, senza forarlo ma sufficientemente forte da imprimervi il proprio morso. Se avessi portato un berretto, com'era normale fino a pochi giorni prima, allora il Reggimento avrebbe avuto un caduto in pi\u00f9.\u00bb\nMa l'elmetto non era senza difetti. I cornetti ventilatori spesso facevano entrare l'aria fredda durante l'inverno, costringendo il portatore ad ostruirli con fango o stoffa. Le ampie falde svasate rendevano l'udito difficile al soldato, distorcendo i suoni e creando un'eco alla voce.\nOriginariamente dipinto di \"feldgrau\", lo \"Stahlhelm\" ricevette spesso un camuffamento da parte delle truppe sul campo, che usavano fango, foglie, vernice e tessuto. I primi camuffamenti in stoffa regolamentari, in bianco e grigio, apparvero fra il 1916 e il 1917; il camuffamento in vernice non fu formalmente introdotto sino al luglio 1918, quando un ordine firmato da Erich Ludendorff defin\u00ec gli standard ufficiali per la mimetizzazione degli elmetti: l'ordine stabiliva che gli elmetti dovevano essere dipinti in pi\u00f9 colori differenti, separati da una linea nera larga quanto un dito, e i colori dovevano essere consoni alla stagione, usando ad esempio verde, marrone e ocra in estate.\nDopo che l'efficacia dell'M1916 fu confermata dalle campagne del 1916, le versioni seguenti furono il frutto di miglioramenti successivi. nella versione 1917 il cerchione interno di sostegno all'imbottitura che nella versione del 1916 era realizzato in cuoio, venne sostituito da uno metallico.\nM1918.\nPer il modello M1918 si provvide ad una riprogettazione estesa. Fu introdotto un nuovo sottogola in due pezzi, a sganciamento rapido, attaccato direttamente al cerchione metallico del rivestimento interno piuttosto che al guscio, il che rende l'M1918 facilmente distinguibile dal suo predecessore in quanto mancante dei rivetti. Alcuni esemplari del M1918 mostrano dei ritagli sui bordi laterali, previsti per migliorare l'udito e ridurre gli echi.\nVarianti in uso presso le Potenze Centrali.\nL'Austria-Ungheria e l'Impero ottomano utilizzarono, o commissionarono, loro varianti dello \"Stahlhelm\". L'elmetto austriaco M1917 era simile al tedesco M1916, ma aveva un sottogola in tessuto, ed i rivetti corrispondenti posizionati pi\u00f9 in alto sul guscio in acciaio. Gli ungheresi produssero la propria versione dell'M1917 simile al progetto austriaco, ma con i rivetti pi\u00f9 piccoli e posti ancora pi\u00f9 in alto. Gli elmetti austro-ungarici erano prodotti da diverse aziende su licenza tedesca. L'unico di progettazione completamente austriaca ere il cosiddetto \"berndorfer\" con aerazione sulla cupola prodotto in soli 140000 esemplari dalla \"Krupp Berndorfer Metallwarenfabrik\". Tutti gli elmetti austriaci erano di colore marrone.\nLa Germania consegn\u00f2 all'Impero Ottomano 5.400 esemplari privi di visiera dell'elmetto M1918; la mancanza di visiera, secondo i tedeschi, era dovuta a motivi religiosi, ossia per consentire ai soldati ottomani di toccare il terreno con la fronte durante la preghiera senza necessit\u00e0 di levare l'elmetto, ma la storia \u00e8 controversa. I turchi comunque rimandarono indietro gran parte degli elmetti che furono in una certa parte forniti alle forze armate tedesche ed utilizzati dopo la guerra dai \"Freikorps\".\nM1933.\nNel 1932 il comando supremo tedesco ordin\u00f2 di testare un nuovo prototipo di elmetto per sostituire i vecchi modelli. Era costruito interamente di un materiale plastico composito chiamato \"Vulkanfiber\", manteneva la forma dei modelli precedenti ma era molto pi\u00f9 leggero. Ne fu iniziata una limitata produzione in seguito ai test favorevoli al principio del 1933, e un piccolo numero fu fornito alla fanteria, all'artiglieria e alle unit\u00e0 di comunicazione. Fu rimosso dal servizio con l'introduzione del modello M1935 e le rimanenze fornite ad organizzazioni civili come i vigili del fuoco e le forze di polizia. Alcuni esemplari furono mantenuti in uso per le parate e riservati agli ufficiali superiori.\nM1935.\nNel 1934 iniziarono i test di un elmetto migliorato, il cui progetto si sviluppava dai modelli della Grande Guerra. La \"Eisenhuttenwerke\" di Thale si occup\u00f2 della realizzazione dei prototipi e delle prove, ancora con la collaborazione del Dr. Friedrich Shwerd.\nIl nuovo elmetto era ricavato dalla pressatura in pi\u00f9 stadi di fogli di acciaio al molibdeno. Fu ridotta la misura della visiera e delle falde laterali, ed eliminate le grosse alette di ventilazione della versione precedente; i fori di ventilazione rimasero, ma posti in piccoli rivetti cavi, e i bordi furono arrotondati. Infine fu introdotto un nuovo rivestimento interno in cuoio, che aument\u00f2 notevolmente la sicurezza e la portabilit\u00e0. Tali migliorie resero il nuovo M1935 pi\u00f9 leggero, pi\u00f9 compatto e pi\u00f9 confortevole dei predecessori.\nIl comando supremo accett\u00f2 ufficialmente il nuovo elmetto il 25 giugno 1935, e decret\u00f2 la sostituzione di tutti gli altri elmetti in servizio. Oltre un milione di esemplari furono prodotti nei due anni successivi, e altri milioni fino al 1940 quando cambi\u00f2 nuovamente il disegno di base e i metodi produttivi.\nM1940.\nIl disegno dell'M1935 fu leggermente modificato nel 1940 per semplificare la costruzione e consentire il ricorso a metodi di stampaggio automatico. I principali cambiamenti riguardano lo stampaggio dei supporti per i fori di ventilazione direttamente sulla corazza, senza l'utilizzo di pezzi separati e il cerchione interno sostituito da uno in zinco rinforzato invece di quello metallico nella precedente versione. Gli altri aspetti l'elmetto M1940 era identico all'M1935.\nVersione \"Fallschirmj\u00e4ger\".\nUna variante dell'M1935, con la corazza mancante della visiera e bordi svasati fu distribuita alle unit\u00e0 di paracadutisti \"Fallschirmj\u00e4ger\". Il disegno era concepito in maniera tale da minimizzare i rischi di ferite alla testa al momento dell'atterraggio. I primi elmetti per \"Fallschirmj\u00e4ger\" furono approntati da elmetti M1935 rimuovendone le parti indesiderate, poi direttamente omesse quando la produzione entr\u00f2 a regime. La versione modificata comprendeva anche un rivestimento interno ed un sottogola completamente nuovi, in grado di garantire maggiore protezione alle truppe aviotrasportate.\nM1942.\nLa versione M1942 era il risultato delle necessit\u00e0 del tempo di guerra: il bordo della corazza non fu pi\u00f9 arrotondato ma lasciato grezzo, il che velocizz\u00f2 il processo produttivo e ridusse il quantitativo di metallo necessario e fu il primo ad avere una parte di plastica speciale, contro le schegge. La colorazione sino al termine della guerra fu un grigioverde opaco, e i segni identificativi furono gradualmente eliminati per ragioni produttive e per ridurre la visibilit\u00e0 dell'elmetto. Negli esemplari prodotti verso la fine del conflitto comparvero anche i maggiori difetti produttivi.\nM1944.\nUna variante pi\u00f9 semplice, disegnata nel 1944 dall'ufficio armamenti, era anch'essa stampata in un pezzo unico, ma con lati inclinati. Simile nell'aspetto all'Mk.III britannico. Il progetto fu respinto personalmente da Hitler in quanto troppo \"straniero\".\nIl progetto venne successivamente sviluppato con poche modifiche nella Repubblica Democratica Tedesca con la realizzazione dell'iconico M 56\nM1945.\nCi sono resoconti di varianti prodotte negli ultimi mesi di guerra. Il modello M1945, simile all'M1942 ma del tutto privo dei fori di ventilazione, \u00e8 estremamente raro: secondo molti collezionisti e storici non si tratterebbe altro che di un normale M1942 in cui la mancanza dei fori era dovuta al malfunzionamento degli impianti di produzione.\nM1935/53.\nAl momento della sua costituzione nel 1951, la \"Bundesgrenzschutz\" (polizia di confine tedesca) ricevette in dotazione gli M1935/53 di nuova produzione, la cui forma si richiamava esplicitamente agli M1935 e M1942, salvo che per la mancanza di fori di aerazione e un colore diverso.\nM1954.\nUna variante dell'M1944 con un sistema di sospensione modificato, in seguito evoluta nell'M1956.\nM1956.\nL'elmetto M-56 della Repubblica Democratica Tedesca deriv\u00f2 da un progetto del 1942 concepito come successore dei \nmodelli M1935/M1940, mai realizzato sino a quando, manifestandosi l'esigenza di un nuovo elmetto per la \"Volkspolizei\" e la \"Nationale Volksarmee\", ci si rese conto che la reintroduzione di un elmetto troppo simile allo \"Stahlhelm\" non sarebbe stata accettata dall'Unione Sovietica. Venne prodotto in tre versioni base (Mod 1 o I/56, Mod 2 o I/57 e Mod 3 o I/71) e fu largamente venduto o ceduto anche ad eserciti del Terzo Mondo.\nM2007.\nL'esercito cileno ha in dotazione una nuova versione dello \"Stahlhelm\" chiamata Modelo 2007 per alcune cerimonie di rappresentanza. Ha un aspetto simile al modello M1942 ma la visiera \u00e8 leggermente differente, con un aspetto pi\u00f9 aggressivo, ed \u00e8 costruito in materiali moderni.\nUso dello \"Stahlhelm\" in altri Paesi.\nLa Germania esport\u00f2 versioni diverse dell'elmetto M1935 in vari Paesi: Cina nazionalista e Spagna ad esempio; l'Ungheria utilizz\u00f2 una variante dell'M1942 che aveva una fascia di metallo sul retro. Altri Paesi produssero versioni proprie sfruttando il progetto dell'M1935 sino agli anni settanta.\nDopo la fine della Prima guerra mondiale la Polonia cattur\u00f2 grandi quantit\u00e0 di elmetti M1918, molti dei quali venduti in seguito a vari Paesi, fra cui la Spagna. Tuttavia alla fine degli anni trenta si scopr\u00ec che l'elmetto standard polacco, l'He\u0142m wz. 31, era inadatto alle truppe corazzate e motorizzate; sebbene offrisse una protezione soddisfacente era troppo grosso e pesante. Come soluzione temporanea in attesa dello sviluppo di un nuovo elmetto il comando supremo decise di fornire degli elmetti M1918 alla 10\u00aa Brigata di cavalleria motorizzata, che ne fece uso durante la Campagna di Polonia.\nNel periodo fra le due guerre l'Irlanda equipaggi\u00f2 il proprio esercito con una copia britannica dell'elmetto M1918 prodotta dalla Vickers, e con una giubba di tipo tedesco. Allo scoppio della Seconda guerra mondiale l'Irlanda rimase neutrale, ma nel 1940 accett\u00f2 l'offerta britannica di sostituire le proprie uniformi in stile tedesco con materiali di tipo britannico, compreso l'elmetto Brodie.\nAltri Paesi ad utilizzare elmetti tipo \"Stahlhelm\" sono stati: Argentina, Afghanistan, Austria, Bolivia, Bulgaria, Cile, Colombia, Croazia, Cecoslovacchia, Danimarca, Finlandia, Guatemala, Ungheria, Iran, Lettonia, Lituania, Messico, Norvegia, Romania, Sudafrica,Svizzera, Turchia, Venezuela.\nDopoguerra.\nDopo la Seconda guerra mondiale la Germania Ovest abbandon\u00f2 lo \"Stahlhelm\", divenuto nel frattempo un simbolo del militarismo tedesco, per una variante dello statunitense M1. Le guardie di frontiera della Bundespolizei ed alcune unit\u00e0 di polizia mantennero tuttavia lo \"Stahlhelm\" nelle proprie dotazioni, sebbene venisse utilizzato raramente, e la versione \"Fallschirmj\u00e4ger\" fu usata per un certo tempo dal GSG-9. I vigili del fuoco tedeschi utilizzano ancora oggi elmetti tipo \"Stahlhelm\" in una colorazione fluorescente. Negli anni novanta fu adottato per l'esercito un elmetto in kevlar che ricordava il tipico disegno dello \"Stahlhelm\". Una versione nera in materiali sintetici leggeri \u00e8 usata dai soldati del Wachbataillon beim Bundesministerium der Verteidigung con l'alta uniforme in occasione delle cerimonie pi\u00f9 solenni, come il Gro\u00dfer Zapfenstreich e le esequie con onori militari."}
{"id": "2475038", "revid": "287204", "url": "https://it.wikipedia.org/wiki?curid=2475038", "title": "Tantalus Fossae", "text": "Le Tantalus Fossae sono un insieme di faglie tettoniche presente sulla superficie di Marte ad ovest della zona vulcanica di Alba Patera nella quadrante di Arcadia. Si estendono in modo grezzamente parallelo tra loro per oltre 2000 km in direzione NE-SW tra i 31\u00b0 e i 67\u00b0 di latitudine nord e tra i 251\u00b0 e i 291\u00b0 di longitudine ovest.\nLe \"Tantalus Fossae\" sono il risultato delle sollecitazioni tettoniche a cui \u00e8 stata esposta la crosta marziana che in questa regione veniva sollecita ad estendersi. Sono intersecate in direzione quasi ortogonale (NW-SE) da alcuni canali generati dalle emissioni laviche della vicina \"Alba Patera\". In alcuni tratti i canali attraversano le faglie, in altri sono da queste interrotti: ci\u00f2 suggerisce che pi\u00f9 colate laviche e pi\u00f9 fratture si siano susseguite e intervallate nel tempo.\nLa formazione \u00e8 stato battezzata dall'Unione Astronomica Internazionale con riferimento a Tantalo, personaggio della mitologia greca, cui gi\u00e0 era dedicata in epoca classica un'albedo posta poco pi\u00f9 ad ovest."}
{"id": "2475041", "revid": "1305772", "url": "https://it.wikipedia.org/wiki?curid=2475041", "title": "Hitzacker (Elbe)", "text": "Hitzacker (Elbe) (58,44\u00a0km\u00b2; ab. circa) \u00e8 una cittadina del nord della Germania, appartenente al \"land\" Bassa Sassonia e al circondario di L\u00fcchow-Dannenberg (targa: DAN) e situata in un'area denominata \"Naturpark Elbufer-Drawehn\" (parco naturale) nella regione del Wendland.\n\u00c8 bagnata dai fiumi Elba e Jeetzel e dal Lago di Hitzacker (\"Hitzacker See\").\nGeografia fisica.\nCollocazione.\nHitzacker si trova nella parte nord-orientale della Bassa Sassonia lungo il confine con il Land Meclemburgo-Pomerania Anteriore, ovvero lungo quello che tra il 1945 e il 1989 era il confine tra la Germania Ovest e la Repubblica Democratica Tedesca. Non lontani sono anche i confini con il Brandeburgo e la Sassonia-Anhalt.\nLe localit\u00e0 pi\u00f9 vicine sono Dannenberg e G\u00f6hrde.\nEconomia.\nDa vedere.\nLa parte antica, situata in un isolotto posto sulla confluenza tra l'Elba e lo Jeetzel, \u00e8 caratterizzata da numerosi edifici in graticcio.\nDa vedere anche un castagno vecchio di 350 anni."}
{"id": "2475054", "revid": "1543377", "url": "https://it.wikipedia.org/wiki?curid=2475054", "title": "Sospesa (Malika Ayane)", "text": "Sospesa \u00e8 un brano musicale della cantante italo-marocchina Malika Ayane, pubblicato come suo singolo di debutto nel 2008.\nIl brano.\n\"Sospesa\" \u00e8 stato scritto da Ferdinando Arn\u00f2 con il titolo \"Soul Waver\" ed il testo in lingua inglese. Pacifico invece \u00e8 l'autore del testo in italiano intitolato \"Sospesa\", e partecipa al brano, cantando nell'ultima parte della canzone. Malika Ayane ha raccontato in una intervista di essere rimasta \"sconvolta in senso positivo\" della trasformazione del brano, ad opera di Pacifico, che \u00e8 stato uno dei primi autori presentati da Caterina Caselli alla cantante. Sia \"Sospesa\" che \"Soul Waver\" sono state incluse nell'album \"Malika Ayane\" pubblicato il 26 settembre 2008. \"Soul Waver\" era stata utilizzata come colonna sonora degli spot televisivi della SAAB. Nel 2010, la canzone viene scelta per far parte della colonna sonora del film Letters to Juliet.\nIl video.\nIl video musicale prodotto per \"Sospesa\" \u00e8 stato diretto dai registi Paolo Rambaldi e Roberto Battaglia, e realizzato dalla Akita Film. Le atmosfere del video sono ispirate al movimento della nouvelle vague. Nel surreale video, girato interamente in bianco e nero, Malika Ayane viaggia per la citt\u00e0 a bordo di un letto matrimoniale, mentre intorno a lei si dipanano le vicende di alcuni personaggi, una delle quali \u00e8 interpretata da Maya Sansa. Pacifico si vede alla fine del video, nei panni di un venditore di palloncini, circondato da alcune piccole ballerine. Miss Satine in abiti anni 60 che cammina incrociando Malika e l'uomo con il coniglio."}
{"id": "2475055", "revid": "1305772", "url": "https://it.wikipedia.org/wiki?curid=2475055", "title": "Disuguaglianza di P\u00f3lya-Szeg\u0151", "text": "In analisi funzionale, una branca della matematica, la disuguaglianza di P\u00f3lya-Szeg\u0151 o disuguaglianza di Szeg\u0151 afferma che se una funzione appartiene allo spazio di Sobolev formula_1 allora anche il suo riordinamento radiale appartiene a tale spazio; inoltre il riordinamento ha norma minore o al pi\u00f9 uguale.\nLa disuguaglianza.\nSiano formula_2 e formula_3 di formula_4. Allora vale:\nDimostrazione.\nLa dimostrazione fa uso della disuguaglianza di H\u00f6lder, della formula di coarea e della disuguaglianza isoperimetrica, ed \u00e8 pi\u00f9 semplice nel caso in cui formula_6. Sia formula_7 un aperto contenente il compatto su cui \u00e8 definita la funzione.\nLe funzioni formula_8 a supporto compatto in formula_7 sono un sottoinsieme denso di formula_10. Si pu\u00f2 trovare quindi una successione formula_11 tale che formula_12 in norma formula_13. Le formula_11 sono chiaramente Lipschitziane essendo almeno formula_15 e a supporto compatto. Per le funzioni Lipschitziane vale:\nLa successione di funzioni formula_11 \u00e8 convergente in formula_13, e quindi limitata. Quindi la successione formula_19 \u00e8 limitata in formula_13. Lo spazio formula_13 \u00e8 uno spazio riflessivo, esiste allora una sottosuccessione debolmente convergente. Cio\u00e8 esiste formula_22 tale che:\ne per la semicontinuit\u00e0 della norma in topologia debole:\nLa convergenza debole in formula_1 implica la convergenza forte in formula_26 e la convergenza forte implica l'esistenza di una sottosuccessione convergente puntualmente. Quindi a meno di passare a una sottosuccessione si pu\u00f2 supporre formula_27 puntualmente. Essendo formula_7 limitato si ha l'inclusione compatta di formula_13 in formula_30 e quindi a meno di passare a una sottosuccessione si pu\u00f2 supporre che anche formula_12 puntualmente. Il limite puntuale delle riarrangiate coincide con la riarrangiata dei limiti puntuali, quindi si ottiene che formula_32."}
{"id": "2475056", "revid": "2083096", "url": "https://it.wikipedia.org/wiki?curid=2475056", "title": "Amarti \u00e8 l'immenso per me", "text": "Amarti \u00e8 l'immenso per me \u00e8 un brano musicale scritto da Eros Ramazzotti, Piero Cassano e Adelio Cogliati, cantato dallo stesso Eros Ramazzotti in duetto con Antonella Bucci nel 1990.\nGirano voci che la parte femminile fosse inizialmente destinata alla cantante statunitense Whitney Houston, ma la star dovette rifiutare, poich\u00e9 vincolata da un contratto in esclusiva, e la parte fu assegnata alla giovane Antonella Bucci. Spesso nei video presenti su Internet la voce femminile \u00e8 erroneamente attribuita a Giorgia.\nIl brano \u00e8 stato pubblicato come secondo singolo tratto dall'album \"In ogni senso\", quinto dell'artista romano, ed \u00e8 stato presentato in vari spettacoli televisivi Mediaset, sia di carattere musicale, come \"Festivalbar\" e \"Vota la voce 1990\", sia di altro genere, come \"Telemike\". \u00c8 divenuto una hit mondiale durante la stagione 1990-1991, scalando le classifiche di tutta Europa e dell'America Latina, dove \u00e8 stato tradotto in spagnolo con il titolo \"Amarte es total\"."}
{"id": "2475059", "revid": "228587", "url": "https://it.wikipedia.org/wiki?curid=2475059", "title": "Operone trp", "text": "L'operone \"trp\" \u00e8 un operone reprimibile di \"Escherichia coli\", dove con reprimibile si intende che agisce inibendo la sintesi degli enzimi di una via anabolica qualora il prodotto finale di questa sia disponibile.\nQuesto operone \u00e8 lungo circa 7000 bp e presiede alla biosintesi dell'amminoacido triptofano (trp).\nI geni strutturali in esso presenti sono cinque: \"trpE\", \"trpD\", \"trpC\", \"trpB\" e \"trpA\", partendo dal lato della regione leader.\nSi distinguono in base alla funzione, ordinatamente, le seguenti regioni:\nL'espressione dell'operone \u00e8 controllata con due meccanismi:\nNel meccanismo 1 la molecola effettore triptofano funge da corepressore, attivando il repressore; nel sistema dell'operone \"lac\" di \"Escherichia coli\", al contrario, la molecola effettore allolattosio \u00e8 un induttore, diminuendo l'affinit\u00e0 repressore-DNA.\nIl meccanismo 2 \u00e8 definito \"attenuazione\".\nModello molecolare dell'attenuazione.\nLa regione leader codifica un corto polipeptide.\nIl codone di stop per questo polipeptide \u00e8 preceduto da due codoni adiacenti per il triptofano.\nNella regione leader dell'mRNA ci sono 4 regioni che possono appaiarsi ciascuna con quella successiva, dando luogo a eventi diversi.\nLa traduzione dell'mRNA leader avviene immediatamente a monte della sua trascrizione perch\u00e9, a causa dell'appaiamento delle sue regioni 1 e 2, l'RNA polimerasi si blocca per un tempo sufficientemente lungo da permettere l'inizio della traduzione.\nSe c'\u00e8 carenza di triptofano, il ribosoma poi si arresta in corrispondenza della coppia di codoni triptofano, dentro la regione 1; si ha l'appaiamento delle regioni 2 e 3, che non permette l'appaiamento delle regioni 3 e 4, il quale rappresenta un segnale di terminazione: cos\u00ec l'RNA polimerasi conclude la sintesi dell'operone.\nL'appaiamento delle regioni 2 e 3 \u00e8 quindi un segnale chiamato di antiterminazione.\nSe c'\u00e8 triptofano in quantit\u00e0 sufficiente, il ribosoma si fermer\u00e0 al codone di stop del peptide leader, dentro la regione 2: ci\u00f2 provocher\u00e0 l'appaiamento 3-4 e quindi la terminazione della trascrizione.\nLa struttura 3-4 \u00e8 chiamata \"attenuatore\"."}
{"id": "2475064", "revid": "986804", "url": "https://it.wikipedia.org/wiki?curid=2475064", "title": "Tobias M\u00fcller (doppiatore)", "text": "Lavora anche come \"Master of Ceremonies\" nel gruppo hip hop Flexevil. Nella sua attivit\u00e0 presta la voce a serie televisive, film, videogiochi, ma in particolare si occupa del doppiaggio di serie animate. Tra gli altri, interpreta nell'anime \"Detective Conan\" il protagonista nell'infanzia, chiamato Conan Edogawa, e nell'adolescenza, Shinichi Kudo.\nDal 1998 \u00e8 membro del gruppo berlinese hip hop dei Flexevil, che, dal 1999, ha come propria etichetta musicale la tedesca Respect or Tolerate."}
{"id": "2475066", "revid": "287204", "url": "https://it.wikipedia.org/wiki?curid=2475066", "title": "Tobias Muller", "text": ""}
{"id": "2475067", "revid": "1543377", "url": "https://it.wikipedia.org/wiki?curid=2475067", "title": "Tassa kosher", "text": "La tassa kosher si riferisce a una leggenda urbana, in chiave antisemita, secondo la quale i consumatori di ristoranti con specialit\u00e0 culinarie ebraiche pagherebbero inconsapevolmente una \"tassa\" extra sul consumo, che verrebbe poi destinata dai sionisti al sostegno della causa di Israele. La pretesa secondo cui i consumatori sarebbero sottoposti a questa tassa \u00e8 stata avanzata da varie parti. Analoghe affermazioni vorrebbero che la \"tassa\" sia \"estorta\" alle aziende alimentari, desiderose di sottrarsi al boicottaggio.\nNonostante non si tratti puramente di una teoria antisemita, n\u00e9 di ipotesi di complotto, molte associazioni e personalit\u00e0 si sono espresse al riguardo. Secondo la professoressa di sociologia all'universit\u00e0 di Pittsburgh, Kathleen M. Blee, si tratta di una credenza fondamentalmente razzista nata per boicottare e far decadere il mercato culinario ebraico.\nLa credenza in Canada.\nIn un rapporto della \"B'nai Brith Canada\" sugli incidenti antisemiti in territorio canadese, si sono registrati casi di denunce da parte della popolazione per via della \"tassa kosher\", che richiedevano il rimborso delle inconsapevoli spese tramite imposte sul reddito.\nNel 1997, tramite l'agenzia di stampa Canada Revenue Agency si veniva a sapere dell'esistenza di una aggressiva forma pubblicitaria per spargimento di volantini che avvertiva la popolazione sulla cautela nel comprare prodotti kosher e consumare in ristoranti ebraici, perch\u00e9 il ricavato andava a una \"organizzazione ebraica internazionale\" che si occupava proprio dello smercio di queste merci per alimentare il proprio giro d'affari. Rispondendo al fenomeno di questi frequenti volantini, il ministro delle entrate nazionali Jane Stewart annunci\u00f2 il pi\u00f9 profondo sdegno per l'accaduto e un invito ai canadesi a ignorare i testi di questa leggenda metropolitana."}
{"id": "2475068", "revid": "1543377", "url": "https://it.wikipedia.org/wiki?curid=2475068", "title": "Sean Bowers", "text": "Carriera.\nUtilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 degli Stati Uniti in due edizioni del FIFA Futsal World Championship: al FIFA Futsal World Championship 1996 in Spagna dove la nazionale nordamericana si \u00e8 fermata al primo turno, eliminata nel girone comprendente , e ; ed al FIFA Futsal World Championship 2004 a Taiwan dove gli Stati Uniti sono arrivati al secondo turno, mancando la qualificazione alle semifinali."}
{"id": "2475079", "revid": "819238", "url": "https://it.wikipedia.org/wiki?curid=2475079", "title": "Memorario", "text": "Memorario \u00e8 il nome commerciale assegnato all'offerta di servizi ferroviari conseguenti alla progressiva ristrutturazione dell'orario avviata a partire dal 2004, in collaborazione tra Regione Toscana e RFI, con l'obiettivo di offrire ai viaggiatori un orario cadenzato e mnemonico dei treni regionali.\nL'offerta \u00e8 stata strutturata con un sistema di coincidenze sistematiche secondo i principi dell'orario cadenzato integrato: i minuti di arrivo e partenza dei treni si susseguono, in linea di principio, allo stesso minuto di ogni ora (cosa che fra l'altro che consente una facile memorizzazione degli orari da parte dei viaggiatori, fatto da cui deriva il nome dell'iniziativa) e il minuto di partenza verso una direzione \u00e8 complementare a 60' rispetto al minuto di arrivo dalla stessa. Ci\u00f2 consente di ottenere in determinate localit\u00e0 \"nodo\" di strutturare attorno ai minuti 00 e 30 di ciascuna ora di servizio incroci e coincidenze fra tutti i sistemi di trasporto interessati a tale orario ed \u00e8 una tecnica diffusa nella progettazioni di orari ferroviari nel centro Europa. Il servizio \u00e8 attivo indicativamente dalle ore 8 alle ore 20 dei giorni feriali.\nSui d\u00e9pliant distribuiti all'utenza i treni sono inoltre contrassegnati da diversi colori in funzione del tipo di servizio: su una stessa linea si possono trovare quindi convogli veloci, semiveloci e metropolitani, contraddistinti ognuno per la propria peculiarit\u00e0 di effettuare le fermate nelle stesse stazioni allo stesso minuto di ogni ora.\nRete.\nIl servizio \u00e8 attivo su numerose linee regionali ed \u00e8 in continua espansione: dal febbraio 2009 ha coinvolto anche il traffico metropolitano sulla nuova linea di collegamento tra Empoli e la stazione di Firenze Porta al Prato. Dal 12 aprile 2009 riguarda anche due linee della Regione Liguria e l'Emilia-Romagna: anche se fuori dal proprio territorio regionale i tratti sono comunque di competenza toscana.\n\u00c8 rimasta esclusa dal servizio la linea Tirrenica Sud tra Livorno e Grosseto.\nFirenze-Pisa-Livorno.\nDal 2004 \u00e8 attivo il servizio regionale cadenzato che collega Firenze Santa Maria Novella con Pisa Centrale e Livorno Centrale, passando per Empoli e Pontedera. Il materiale rotabile \u00e8 composto in gran parte da una locomotiva FS E.464 che traina dalle 5 alle 7 carrozze \"Vivalto\". Alcuni treni che percorrono la linea via Signa hanno la composizione E.464 + Carrozze FS tipo MDVC revampizzate.\nIl collegamento \u00e8 terz'orario (tre corse all'ora) divise su quattro livelli diversi di treni regionali a seconda delle fermate effettuate:\nA questo servizio si affiancano alcune corse Pontedera-Pisa di tipo suburbano, a cadenza bioraria (oraria nelle ore di punta), che vanno a rinforzare i collegamenti con l'hinterland pisano. Il servizio \u00e8 svolto da treni \"Jazz\", che effettuano tutte le fermate.\nFirenze-Empoli-Siena.\nIl servizio collega Firenze a Siena passando per Empoli, Castelfiorentino, Certaldo e Poggibonsi. Essendo la linea da Empoli a Siena non elettrificata, il materiale rotabile \u00e8 composto da treni \"Minuetto\" diesel sottoposti a restyling e da treni \"Swing\", che stanno progressivamente sostituendo le Aln 663 e le Aln 668. Viene usata anche la composizione D.445 + MDVC/MDVE.\nIl collegamento \u00e8 semiorario, su due livelli di treni regionali.\nPisa-Lucca.\nIl servizio collega Pisa con Lucca, con alcune corse che si allungano fino ad Aulla, Pontremoli e Firenze (via Pistoia e Prato). Il materiale rotabile \u00e8 composto da treni \"Jazz\" sulla relazione Pisa-Lucca, da treni \"Swing\" in doppia composizione sulla relazione Pisa-Aulla/Pontremoli, e da E.464 + carrozze \"Vivalto\" sulla relazione Pisa-Pistoia-Prato-Firenze.\nIl collegamento \u00e8 semiorario, con i treni che effettuano fermate in tutte le stazioni (nella stazione di Rigoli fermano solo quattro treni al giorno).\nPisa-La Spezia.\nIl servizio collega Pisa con La Spezia, passando per Viareggio, Massa, Carrara e Sarzana, con alcune corse che si allungano da una parte fino a Levanto e a Sestri Levante, passando per le Cinque Terre, e dall'altra parte fino a Firenze. La tratta \u00e8 inoltre interessata da collegamenti a lunga percorrenza Roma-Genova, effettuati con materiale InterCity, Frecciabianca e Frecciargento.\nIl servizio regionale \u00e8 a cadenza semioraria, con frequenza aumentata nelle ore di punta. I treni fermano in quasi tutte le stazioni (saltando alternativamente le fermate di Torre del Lago e Camaiore, mentre sono pochi i treni che fermano a Luni, Arcola e Ca' di Boschetti).\nIl materiale rotabile \u00e8 composto da una locomotiva FS E.464 + carrozze \"Vivalto\" o MDVC revampizzate.\nFirenze Porta al Prato-Empoli.\nCon l'apertura della stazione di Firenze Porta al Prato nel 2008, \u00e8 stato istituito un collegamento di tipo metropolitano per Empoli. Il materiale rotabile \u00e8 composto da treni \"Jazz\".\nIl collegamento ha cadenza oraria la mattina e bioraria nel pomeriggio, con treni che fermano in tutte le stazioni (saltando una volta la stazione di San Donnino)."}
{"id": "2475087", "revid": "110157", "url": "https://it.wikipedia.org/wiki?curid=2475087", "title": "Hello (Follow Your Own Star)", "text": "Hello (Follow Your Own Star) \u00e8 una canzone scritta da Christina Aguilera, Robert Hoffman e Heather Holley pubblicata come singolo promozionale per la campagna pubblicitaria della Mercedes Classe A nel giugno 2004.\nCampagna.\nNel 2004 la Mercedes-Benz propose la Aguilera come nuova immagine della DaimlerChrysler, per promuovere la nuova Mercedes-Benz W169. La Aguilera accett\u00f2 e compose 4 canzoni ma fu scelta per lo spot solo \"Hello\".\nGli spot pubblicitari vedono la partecipazione di Giorgio Armani, Boris Becker e Christina Aguilera."}
{"id": "2475088", "revid": "387443", "url": "https://it.wikipedia.org/wiki?curid=2475088", "title": "Stadio Ko\u0161evo", "text": ""}
{"id": "2475089", "revid": "599013", "url": "https://it.wikipedia.org/wiki?curid=2475089", "title": "Fabio Ruini", "text": "Carriera.\nRuini \u00e8 cresciuto nel vivaio della Virtus Bologna con cui ha fatto anche il proprio debutto in Serie A1.\nNel 2000 scende in terza serie a Treviglio, due anni pi\u00f9 tardi passa al Basket Club Ferrara in Legadue dove rimane un biennio. La stagione 2004-05 viene disputata con la canotta della Virtus 1934 Bologna, societ\u00e0 da non confondere con la Virtus Pallacanestro Bologna di Claudio Sabatini: infatti dopo l'esclusione della vecchia Virtus dalla Serie A (estate 2003) ci furono sostanzialmente due squadre a contendersi il ruolo di erede, con la Virtus 1934 che scomparve dopo due stagioni in B1.\nLa sua carriera \u00e8 proseguita a Fabriano dove ha giocato altri tre anni in Legadue, rimanendo nella stessa categoria anche con le esperienze a Roseto e Scafati.\nNel 2010-11 \u00e8 di scena a Latina, squadra neoretrocessa in terza serie. L'annata seguente lo vede conquistare la promozione in Serie A insieme alla Pallacanestro Reggiana, ma pur cambiando squadra gioca nella massima serie con i colori della Vanoli Cremona partendo comunque dalla panchina.\nNel novembre 2013 scende a Lugo in DNB, quarta serie nazionale.\nNell'estate del 2017, dopo un trascorso a Recanati e Falconara, si trasferisce al Campetto Basket Ancona a seguito dell'unione con la Stamura, contribuendo alla promozione della squadra anconetana in Serie B, lasciando la propria impronta con le sue giocate da atleta di categoria superiore sia durante i playoff regionali che al Concentramento di Ferentino."}
{"id": "2475091", "revid": "767487", "url": "https://it.wikipedia.org/wiki?curid=2475091", "title": "Viola Reggio Calabria 1986-1987", "text": "Rosa della Viola Reggio Calabria per la stagione 1986-1987 di Serie A2.\nPiazzamento finale: 9\u00ba posto.\nSponsor: Standa."}
{"id": "2475099", "revid": "287204", "url": "https://it.wikipedia.org/wiki?curid=2475099", "title": "Nothronychus", "text": "Il notronico (gen. Nothronychus) era un dinosauro teropode appartenente ai terizinosauri. Visse in Nordamerica nel Cretacico superiore (Turoniano, circa 90 milioni di anni fa).\nDescrizione.\nCome tutti i terizinosauri, questo animale possedeva un corpo molto robusto e tondeggiante, zampe posteriori forti e robuste, zampe anteriori dotate di lunghi artigli e un collo lungo che sorreggeva una piccola testa munita di becco. La lunghezza dell'animale si aggirava intorno ai sei metri, il che lo rendeva un terizinosauro di medie dimensioni.\nSpecie.\nDi questo animale sono note due specie: Nothronychus mckinleyi e N. graffami. La prima, descritta nel 2001, \u00e8 stata il primo terizinosauro nordamericano a venir descritto; i resti, che comprendono un ischio precedentemente ritenuto un osso squamoso dell'ornitischio \"Zuniceratops\", sono stati ritrovati in strati del Turoniano medio del Nuovo Messico. \"N. graffami\" \u00e8 basata su resti maggiormente completi, descritti nel 2009 e ritrovati in Utah in terreni un po' pi\u00f9 antichi (Turoniano inferiore); l'esemplare \u00e8 stato ritrovato nei pressi di un antico mare cretaceo."}
{"id": "2475100", "revid": "1543377", "url": "https://it.wikipedia.org/wiki?curid=2475100", "title": "F\u014dtios Klopas", "text": "Carriera.\nEmigra negli Stati Uniti all'et\u00e0 di 8 anni, dopo aver disputato il periodo tra il 1983 ed il 1988 nei Chicago Sting nei campionati indoor americani, per poi emigrare nel suo paese d'origine all' dove rimane per cinque stagioni per poi trasferirsi all'Apollon Smyrnis. Klopas torna poi nel 1996 negli Stati Uniti dove termina la carriera nel 1999. In Grecia con l'AEK ha vinto quattro titoli di Grecia, una Coppa di Grecia e una Supercoppa greca.\nDella sua carriera decennale in nazionale, Klopas ha partecipato dapprima con la nazionale olimpica statunitense al torneo di calcio dei Giochi della XXIV Olimpiade, poi con la Nazionale di calcio degli Stati Uniti a USA '94, infine con la Nazionale di calcio a 5 degli Stati Uniti al FIFA Futsal World Championship 1996 in Spagna dove la nazionale nordamericana si \u00e8 fermata al primo turno, eliminata nel girone comprendente , e .\n\u00c8 stato allenatore dell'Impact de Montr\u00e9al per il biennio 2014-2015, con cui ha conquistato il suo primo trofeo nazionale da allenatore, il Canadian Championship."}
{"id": "2475102", "revid": "838137", "url": "https://it.wikipedia.org/wiki?curid=2475102", "title": "Serafino Sprovieri", "text": "Biografia.\nComp\u00ec gli studi a Reggio Calabria presso il Seminario \"Pio XI\".\nOrdinato sacerdote dall'arcivescovo di Cosenza Aniello Calcara, il 12 luglio 1953, ne divenne segretario e gli venne affidata la direzione del locale settimanale cattolico \"Parola di vita\", la segreteria dell'\"Unione Poeti e Scrittori Cattolici Italiani\", unitamente al \"Premio Cosenza\".\nDal 1962, per i successivi sedici anni, guid\u00f2 diversi istituti di formazione religiosa in qualit\u00e0 di rettore: il Seminario Cosentino, dal 1962; il Seminario interdiocesano di Cosenza, dal 1972; il Pontificio Seminario Teologico \"San Pio X\", in Catanzaro, dal 1975.\nEletto alla sede titolare di Temisonio l'11 febbraio 1978, papa Paolo VI lo nomin\u00f2 vescovo ausiliare dell'arcivescovo di Catanzaro e vescovo di Squillace. La consacrazione avvenne il 9 aprile dello stesso anno presso la chiesa del seminario teologico, per mano del cardinale Sebastiano Baggio. Due anni dopo, il 31 luglio 1980, fu promosso arcivescovo di Rossano e vescovo di Cariati.\nIl 25 novembre 1991 papa Giovanni Paolo II lo trasfer\u00ec alla sede di Benevento, nominandolo arcivescovo metropolita e conferendogli il pallio il 29 giugno dell'anno successivo. Prese possesso dell'arcidiocesi il 1\u00ba febbraio 1992, abbandonando la carica dopo quattordici anni, il 3 maggio 2006 per sopraggiunti limiti di et\u00e0.\nIl 18 maggio 2005 rinunci\u00f2 al suo incarico per raggiunti limiti d'et\u00e0, rinuncia che fu accolta da papa Benedetto XVI il 3 maggio 2006.\nRisiedeva a Cosenza, sua diocesi di origine, dove \u00e8 deceduto nel 2018 all'et\u00e0 di 87 anni.\n\u00c8 stato membro del Comitato Scientifico d'Onore della Fondazione Rachelina Ambrosini di Venticano.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2475105", "revid": "125683783", "url": "https://it.wikipedia.org/wiki?curid=2475105", "title": "Le defunt", "text": "Le defunt \u00e8 un cortometraggio del 2006 diretto da Rachid El Ouali e prodotto in Marocco. \u00c8 stato presentato al 27\u00ba Festival del Cinema Africano di Verona.\nTrama.\nLa storia narra di un funerale dove i parenti raccontano i loro segreti davanti alla telecamera che riprende la scena."}
{"id": "2475114", "revid": "599013", "url": "https://it.wikipedia.org/wiki?curid=2475114", "title": "Mark Moser", "text": "Carriera.\nUtilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 degli Stati Uniti al FIFA Futsal World Championship 1996 in Spagna dove la nazionale nordamericana si \u00e8 fermata al primo turno, eliminata nel girone comprendente , e ."}
{"id": "2475122", "revid": "599013", "url": "https://it.wikipedia.org/wiki?curid=2475122", "title": "Franklin McIntosh", "text": "Biografia.\nNato e cresciuto in Inghilterra, a 16 anni si trasfer\u00ec con la famiglia a Brooklyn.\nCarriera.\nCome massimo riconoscimento in carriera vanta la partecipazione, con la Nazionale di calcio a 5 degli Stati Uniti, al FIFA Futsal World Championship 1996 in Spagna dove la selezione americana si \u00e8 fermata al primo turno, eliminata nel girone comprendente , e ."}
{"id": "2475127", "revid": "599013", "url": "https://it.wikipedia.org/wiki?curid=2475127", "title": "Dennis Brose", "text": "Carriera.\nCome massimo riconoscimento in carriera vanta la partecipazione, con la Nazionale di calcio a 5 degli Stati Uniti, al FIFA Futsal World Championship 1996 in Spagna dove la selezione nordamericana si \u00e8 fermata al primo turno, eliminata nel girone comprendente , e ."}
{"id": "2475134", "revid": "767487", "url": "https://it.wikipedia.org/wiki?curid=2475134", "title": "Otto Orf", "text": "Carriera.\nCome massimo riconoscimento in carriera vanta la partecipazione, con la Nazionale di calcio a 5 degli Stati Uniti, al FIFA Futsal World Championship 1996 in Spagna dove la selezione nordamericana si \u00e8 fermata al primo turno, eliminata nel girone comprendente , e ."}
{"id": "2475142", "revid": "25473540", "url": "https://it.wikipedia.org/wiki?curid=2475142", "title": "VideoLAN Client", "text": ""}
{"id": "2475151", "revid": "119648065", "url": "https://it.wikipedia.org/wiki?curid=2475151", "title": "Stadio Ferenc Pusk\u00e1s", "text": "Lo stadio Ferenc Pusk\u00e1s (ungherese Pusk\u00e1s Ferenc Stadion) \u00e8 stato un impianto sportivo di Budapest, in Ungheria.\nDescrizione.\nLa costruzione fu iniziata nel 1948 e lo stadio fu inaugurato nel 1952 col nome di N\u00e9pstadion (\"Stadio del Popolo\"), tale nome \u00e8 rimasto fino al 2002 quando fu cambiato nell'attuale in omaggio al calciatore ungherese Ferenc Pusk\u00e1s, celebre attaccante degli anni cinquanta e sessanta.\nEra destinato principalmente al calcio, ma occasionalmente ospitava altri eventi sportivi, concerti di musica leggera ed altri eventi di vario genere.\nNel 2015 aveva una capacit\u00e0 di 56\u00a0000 posti a sedere, anche se originariamente poteva contenere fino a 104\u00a0000 spettatori.\nNel 2017 \u00e8 stato totalmente demolito per lasciar posto alla nuova Pusk\u00e1s Ar\u00e9na.\nEventi musicali.\nPrincipali concerti che si sono svolti nello stadio:"}
{"id": "2475155", "revid": "1543377", "url": "https://it.wikipedia.org/wiki?curid=2475155", "title": "Idris Raizuwah", "text": "Carriera.\nUtilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 della Malesia al FIFA Futsal World Championship 1996 in Spagna dove la nazionale asiatica si \u00e8 fermata al primo turno, eliminata nel girone comprendente , e ."}
{"id": "2475156", "revid": "767487", "url": "https://it.wikipedia.org/wiki?curid=2475156", "title": "Khairul Azman", "text": "Carriera.\nCome massimo riconoscimento in carriera vanta la partecipazione, con la Nazionale di calcio a 5 della Malaysia, al FIFA Futsal World Championship 1996 in Spagna dove la nazionale asiatica si \u00e8 fermata al primo turno, eliminata nel girone comprendente , e ."}
{"id": "2475158", "revid": "1543377", "url": "https://it.wikipedia.org/wiki?curid=2475158", "title": "Hassan Zainal Abidin", "text": "Carriera.\nHa militato dal 1984 al 1996 nella Nazionale di calcio della Malaysia, della quale detiene il primato di presenze (138) e reti (78). Nel 1996 ha partecipato con la Nazionale di calcio a 5 della Malesia al FIFA Futsal World Championship 1996 in Spagna dove la nazionale asiatica si \u00e8 fermata al primo turno, eliminata nel girone comprendente , e ."}
{"id": "2475159", "revid": "767487", "url": "https://it.wikipedia.org/wiki?curid=2475159", "title": "Anuar Jusoh", "text": "Carriera.\nCome massimo riconoscimento in carriera vanta la partecipazione, con la Nazionale di calcio a 5 della Malaysia, al FIFA Futsal World Championship 1996 in Spagna dove la nazionale asiatica si \u00e8 fermata al primo turno, eliminata nel girone comprendente , e ."}
{"id": "2475162", "revid": "1543377", "url": "https://it.wikipedia.org/wiki?curid=2475162", "title": "Lim Seng Kong", "text": "Utilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 della Malesia al FIFA Futsal World Championship 1996 in Spagna dove la nazionale asiatica si \u00e8 fermata al primo turno, eliminata nel girone comprendente , e ."}
{"id": "2475163", "revid": "1543377", "url": "https://it.wikipedia.org/wiki?curid=2475163", "title": "Sulong Rosdee", "text": "Carriera.\nCome massimo riconoscimento in carriera vanta la partecipazione, con la Nazionale di calcio a 5 della Malaysia, al FIFA Futsal World Championship 1996 in Spagna dove la nazionale asiatica si \u00e8 fermata al primo turno, eliminata nel girone comprendente , e ."}
{"id": "2475165", "revid": "1543377", "url": "https://it.wikipedia.org/wiki?curid=2475165", "title": "Yunus Nazri", "text": "Carriera.\nCome massimo riconoscimento in carriera vanta la partecipazione, con la Nazionale di calcio a 5 della Malaysia, al FIFA Futsal World Championship 1996 in Spagna dove la nazionale asiatica si \u00e8 fermata al primo turno, eliminata nel girone comprendente , e ."}
{"id": "2475167", "revid": "1543377", "url": "https://it.wikipedia.org/wiki?curid=2475167", "title": "Mohammed Zami", "text": "Carriera.\nCome massimo riconoscimento in carriera vanta la partecipazione, con la Nazionale di calcio a 5 della Malaysia, al FIFA Futsal World Championship 1996 in Spagna dove la nazionale asiatica si \u00e8 fermata al primo turno, eliminata nel girone comprendente , e . Zami ha giocato tutte e tre le gare della manifestazione. Ha disputato inoltre 4 gare con la squadra di calcio a 11 in occasione delle qualificazioni del Campionato mondiale di calcio 1998"}
{"id": "2475168", "revid": "1543377", "url": "https://it.wikipedia.org/wiki?curid=2475168", "title": "Saleh Dollah", "text": "Utilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 della Malesia al FIFA Futsal World Championship 1996 in Spagna dove la nazionale asiatica si \u00e8 fermata al primo turno, eliminata nel girone comprendente , e ."}
{"id": "2475169", "revid": "6923", "url": "https://it.wikipedia.org/wiki?curid=2475169", "title": "Adnan Azman", "text": ""}
{"id": "2475170", "revid": "767487", "url": "https://it.wikipedia.org/wiki?curid=2475170", "title": "Viola Reggio Calabria 1987-1988", "text": "Rosa della Viola Reggio Calabria per la stagione 1987-1988 di Serie A2.\nPiazzamento finale: 6\u00ba posto.\nSponsor: Standa."}
{"id": "2475172", "revid": "1543377", "url": "https://it.wikipedia.org/wiki?curid=2475172", "title": "Burhan Azrul Amri", "text": "Utilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 della Malesia al FIFA Futsal World Championship 1996 in Spagna dove la nazionale asiatica si \u00e8 fermata al primo turno, eliminata nel girone comprendente , e ."}
{"id": "2475173", "revid": "767487", "url": "https://it.wikipedia.org/wiki?curid=2475173", "title": "Mudzar Mohamad", "text": "Carriera.\nCome massimo riconoscimento in carriera vanta la partecipazione, con la Nazionale di calcio a 5 della Malaysia, al FIFA Futsal World Championship 1996 in Spagna dove la nazionale asiatica si \u00e8 fermata al primo turno, eliminata nel girone comprendente , e ."}
{"id": "2475180", "revid": "2730", "url": "https://it.wikipedia.org/wiki?curid=2475180", "title": "Eugenio Onieghin (romanzo)", "text": ""}
{"id": "2475182", "revid": "819238", "url": "https://it.wikipedia.org/wiki?curid=2475182", "title": "Blocco elettrico automatico a circuiti di binario", "text": "Il blocco elettrico automatico a circuiti di binario, \u00e8 un regime di circolazione ferroviario mediante distanziamento a spazio.\nViene anche denominato blocco elettrico automatico a correnti fisse (BAcf), perch\u00e9 tale denominazione \u00e8 stata inserita nei regolamenti italiani della rete RFI per distinguere tale regime dalla sua successiva evoluzione denominata \"a correnti codificate\".\nCaratteristiche.\nQuesto regime di circolazione \u00e8 fondato, oltre che su una serie di regole, su un insieme di apparati fissi che hanno la funzione di rilevare la posizione dei treni in circolazione, contribuendo cos\u00ec a garantire un regime di circolazione sicuro producendo informazioni indispensabili alla regolazione del distanziamento tra treni e della loro protezione rispetto agli ostacoli fissi.\nNelle tratte ferroviarie in cui \u00e8 implementato, il controllo di occupazione di una sezione di blocco \u00e8 effettuato mediante la tecnologia dei circuiti di binario. Ogni sezione di blocco costituisce un circuito elettrico, nel quale, se non vi sono treni, circola fra le rotaie una corrente, che rilevata da un rel\u00e8 di binario che, eccitato, trasmette ai segnali e agli apparati centrali l'informazione di binario libero. Nel caso vi sia un rotabile sulla sezione, il suo assile (metallico) crea un corto circuito fra le due rotaie, interrompendo la circolazione di corrente. Il rel\u00e8 di binario si diseccita e trasmette l'informazione di binario occupato.\nTale tecnologia \u00e8 stata ideata inizialmente per comandare automaticamente i vari segnali di distanziamento (ad avviso accoppiato) delle tratte di piena linea in cui ad ogni sezione di blocco corrisponde un circuito di binario, che venivano comandati dallo stato della sezione a valle del segnale.\nIn questo modo a circuito di binario occupato, ossia a corrente nulla nella tratta a inizio circuito, il segnale di protezione della sezione si dispone automaticamente a via impedita, comandando a sua volta il precedente segnale di blocco (con funzione di avviso) in modo da fargli proiettare l'aspetto corrispondente all'avviso di via impedita.\nSviluppi ulteriori.\nUn'interessante e diffusa evoluzione di questo sistema \u00e8 quella del blocco automatico a correnti codificate, in cui le correnti del circuito di binario sono sfruttate per trasportare un segnale elettrico, costituito da una sovramodulazione a frequenze prestabilite e corrispondenti, secondo uno schema logico, all'aspetto proiettato dal segnale di blocco che si trova al termine della sezione di blocco.\nLo sviluppo pi\u00f9 interessante \u00e8 stato tuttavia quello di sfruttare le correnti codificate come segnale diretto non solo ai segnali di blocco precedenti, ma anche agli stessi treni che percorrono la linea, mediante dei dispositivi rilevatori ad induzione collocabili in corrispondenza del primo asse dei convogli."}
{"id": "2475184", "revid": "1652134", "url": "https://it.wikipedia.org/wiki?curid=2475184", "title": "Fanny Marchi\u00f2", "text": "Biografia.\nNata in una famiglia di attori, inizia sin da bambina a frequentare i palcoscenici; una delle prime rappresentazioni in cui lavora \u00e8 nel Carnevale dei fanciulli insieme ad Emma Gramatica.\nAncora adolescente viene scritturata nella Compagnia di Virgilio Talli e Maria Melato, sino a tornare insieme a Emma Gramatica come attrice giovane.\nNel 1922 sposa un compagno di lavoro, l'attore Renato Navarrini, e lascia le scene temporaneamente per occuparsi della famiglia; torna sul palcoscenico all'inizio degli anni trenta come prima attrice accanto a Ruggero Ruggeri.\nNel 1935 la troviamo nella compagnia di Giulio Stival, con la quale otterr\u00e0 i maggiori successi di pubblico e di critica.\nNel cinema debutta ai tempi del muto, ma soltanto verso la fine degli anni trenta si dedicher\u00e0 con una certa continuit\u00e0 alla carriera di attrice cinematografica. Sar\u00e0 Mattoli a lanciarla nella pellicola \"La dama bianca\" del 1938.\nDal 1954 lavora alla RAI nel primo periodo televisivo, diretta da Anton Giulio Majano, Silverio Blasi e Claudio Fino.\nNel 1974, dopo aver interpretato la serie televisiva \"Il commissario De Vincenzi\", si ritira dalle scene. \nSar\u00e0 ospite della casa di riposo di Bologna, dove muore nel 1980.\nFilmografia.\nTelevisione.\nNel 1957 ha partecipato a una serie degli sketch della rubrica pubblicitaria televisiva di RAI1 \"Carosello\" per il Sunil della Lever-Gibbs, insieme a Nino Besozzi, Pina Bottin, Ferruccio Amendola e Munaretto."}
{"id": "2475188", "revid": "124855937", "url": "https://it.wikipedia.org/wiki?curid=2475188", "title": "Nicola Mancino", "text": "\u00c8 stato per due volte Presidente della Regione Campania, Ministro dell'interno dal 28 giugno 1992 al 19 aprile 1994 nei governi Amato e Ciampi (quest'ultimo con la delega al coordinamento della Protezione Civile), Senatore della Repubblica dal 1976 al 2006, ricoprendo vari incarichi parlamentari, tra cui quello di Presidente del Senato nella XIII legislatura, e infine dal 2006 al 2010 vicepresidente del Consiglio superiore della magistratura.\nBiografia.\nFiglio di un ferroviere, si laurea in giurisprudenza. \u00c8 sposato dal 1958 con Gianna, dalla quale ha avuto la figlia Chiara.\nAttivit\u00e0 politica.\nGli inizii.\nAppena laureato si avvia all'avvocatura, ma ben presto la lascia per avviarsi verso la politica. Diventato esponente della Democrazia Cristiana, entra nella cerchia di Fiorentino Sullo, ministro tra gli anni 60 e 70. \u00c8 stato tra i maggiori esponenti della corrente DC \"Sinistra di Base\" o semplicemente \"La Base\", composta prevalentemente da avellinesi come Gerardo Bianco, Gianni Raviele, Attilio Fierro, Aristide Savignano e Ciriaco De Mita; a quest'ultimo \u00e8 stato vicino politicamente, nonch\u00e9 legato da un\u2019amicizia decennale.\nDivenne segretario dapprima della Provincia di Avellino e poi della Regione Campania, di cui fu due volte presidente della giunta regionale.\nSi candida alle elezioni politiche del 1976 e viene eletto per la prima volta al Senato della Repubblica, e da allora \u00e8 stato riconfermato senatore per altre 8 volte, nel 1979, 1983, 1987 e 1992 con la DC, nel 1994, 1996 e 2001 con il Partito Popolare Italiano, ed infine nel 2006 con La Margherita di Francesco Rutelli.\nIl 26 ottobre 1983 diventa vice-capogruppo al Senato della Repubblica per la Democrazia Cristiana, e il 4 luglio 1984 viene eletto capogruppo DC al Senato della IX legislatura della Repubblica Italiana. Ricopre questo incarico anche nella successiva legislatura Italiana. In questo periodo \u00e8 stato molto a contatto con il Presidente della Repubblica Italiana Francesco Cossiga.\nMinistro dell'Interno e Legge Mancino.\nIl 27 giugno 1992 \u00e8 stato designato come ministro dell'interno dal Presidente del Consiglio incaricato Giuliano Amato nel suo nuovo esecutivo. Il giorno successivo giura nelle mani del Presidente della Repubblica Oscar Luigi Scalfaro nel governo Amato.\nDurante il suo mandato al Viminale, firma il decreto per il riordino della finanza degli enti territoriali DM 504/1992, decreto che introdusse l'ICI, Imposta Comunale sugli Immobili. Sempre durante il suo mandato viene modificato l'articolo 41-bis, che stabilisce condizioni di carcere duro per i boss mafiosi, sono sciolti decine di consigli comunali per infiltrazioni mafiose e le forze dell'ordine assicurano alla giustizia alcuni tra i pi\u00f9 pericolosi capi di Cosa nostra, tra cui Tot\u00f2 Riina e Nitto Santapaola.\nNel 1993 firma il decreto, noto come Legge Mancino, che istituisce il reato di istigazione all'odio razziale, e che ha come conseguenza la chiusura di numerose associazioni neofasciste come Meridiano Zero. Al giorno d'oggi \u00e8 il principale strumento legislativo che l'ordinamento italiano offre per la repressione dei crimini d'odio.\nCon la formazione del Governo Ciampi mantiene l'incarico di ministro dell'interno, inoltre gli viene conferita la delega al coordinamento della Protezione Civile.\nNel 1994, dopo lo scioglimento della DC, aderisce alla rinascita del Partito Popolare Italiano di Mino Martinazzoli, diventando tra i suoi pi\u00f9 stretti collaboratori. Nel luglio 1994 partecipa al congresso del PPI ed \u00e8 tra i principali esponenti contrari all'alleanza con il centro-destra di Silvio Berlusconi e all'elezione di Rocco Buttiglione alla segreteria del partito. Nell'ultimo giorno del congresso viene scelto dall'ala di centro-sinistra del PPI come candidato alla segreteria da contrapporre a Buttiglione, nonostante il candidato iniziale fosse Giovanni Bianchi. Tuttavia non riesce a coagulare attorno a s\u00e9 la maggioranza del partito.\nPresidente del Senato.\nDopo la vittoria di Romano Prodi e de L'Ulivo alle elezioni politiche del 1996, il 9 maggio viene eletto Presidente del Senato della Repubblica al secondo scrutinio con 178 voti. Durante il suo mandato nella XIII legislatura, assume varie volte il ruolo di presidente supplente della Repubblica Italiana, in particolare nel 1999, durante la transizione dalla presidenza di Oscar Luigi Scalfaro alla presidenza di Carlo Azeglio Ciampi.\nDurante l'elezione del Presidente della Repubblica Italiana del 1999, il suo nome viene preso in considerazione da parte del centro-sinistra come possibile candidato, ma la maggioranza del suo partito, il PPI, cos\u00ec come il presidente uscente Scalfaro, mettono il veto.\nConsiglio Superiore della Magistratura.\nL'11 luglio 2006 si dimette da presidente della 1\u00aa Commissione Affari Costituzionali del Senato, per poi il 24 luglio lasciare il Senato, dopo 30 anni di attivit\u00e0 parlamentare, perch\u00e9 viene eletto dal Parlamento in seduta comune con 751 voti come componente del Consiglio superiore della magistratura, in seno al quale ha ricoperto l'ufficio di vicepresidente dal 1\u00ba agosto 2006 al 1\u00ba agosto 2010, con elezione unanime.\nProcedimenti giudiziari.\nCoinvolgimento nella trattativa tra Stato e Cosa Nostra.\nSecondo testimonianze di alcuni collaboratori di giustizia dopo la strage di Capaci si \u00e8 avviata una trattativa tra pezzi dello Stato Italiano e Cosa Nostra di cui il giudice Paolo Borsellino sarebbe verosimilmente stato al corrente poco prima di venire ucciso il 19 luglio 1992. In quest'ottica diventa importante sapere se e quando Borsellino abbia appreso dell'esistenza della trattativa in quanto una sua mancata adesione avrebbe potuto essere un movente per l'omicidio. Secondo Massimo Ciancimino la trattativa era gestita dal padre Vito Ciancimino che avrebbe chiesto\u00a0\u2013 sempre secondo la testimonianza del figlio\u00a0\u2013 ed ottenuto di informare Mancino. Mancino dal canto suo nega di aver avuto questa informazione.\nIl 1\u00ba luglio 1992 alle ore 19:30 Paolo Borsellino aveva un appuntamento al Viminale con Mancino, che in quel giorno assumeva la carica di ministro: cos\u00ec \u00e8 segnato nell'agenda grigia del magistrato e cos\u00ec \u00e8 confermato dalla ricostruzione della giornata di Rita Borsellino, secondo la quale vi si sarebbe recato in seguito ad una telefonata del ministro. Il collaboratore di giustizia Mutolo al riguardo racconta che Borsellino gli disse \u00abmi ha telefonato il ministro, manco due ore e poi torno\u00bb e poi racconta per\u00f2 \u00ab[Borsellino] molto preoccupato e serio, mi fa che viceversa del ministro, si \u00e8 incontrato con il dottor Parisi [l'allora capo della Polizia] e il dottor Contrada\u00bb. Tuttavia l'avvocato generale di Palermo Vittorio Aliqu\u00f2 racconta che quel giorno accompagn\u00f2 Borsellino sulla soglia della stanza del neo-ministro, lo vide entrare, lo vide uscire poco dopo e quindi entr\u00f2 a sua volta, ma da solo, non ricordando di aver incontrato Bruno Contrada ed escludendo che Borsellino gliene abbia parlato. Mancino interpellato sulla vicenda ha sostenuto \u00abNon ho precisa memoria di tale circostanza, anche se non posso escluderla, era il giorno del mio insediamento, mi vennero presentati numerosi funzionari e direttori generali. Non escludo che tra le persone che possono essermi state presentate ci fosse anche il dottor Borsellino. Con lui per\u00f2 non ho avuto alcuno specifico colloquio e perci\u00f2 non posso ricordare in modo sicuro la circostanza\u00bb e inoltre nega di averlo convocato.\nIn seguito a tali dichiarazioni Salvatore Borsellino, fratello di Paolo, ha accusato Mancino di non essere credibile quando afferma di non ricordare di un eventuale incontro con Paolo, considerata la visibilit\u00e0 mediatica che stava avendo il magistrato dopo la strage di Capaci. Mancino ha replicato con una lettera al Corriere.it del 17 luglio 2009, dove fa presente che - stando a quanto racconta Mutolo - il giudice Borsellino non avrebbe incontrato lui ma altre persone, Mancino sostiene anche che non avrebbe comunque nessun motivo di negare quell'incontro nel caso ci fosse stato e fa notare che il giorno del presunto incontro era per lui il primo giorno di insediamento al Viminale.\nIl 9 giugno 2012 viene diffusa la notizia secondo la quale Mancino sarebbe stato iscritto nel registro degli indagati della Procura di Palermo con l'ipotesi di falsa testimonianza nell'ambito delle indagini sulla trattativa Stato-mafia. Il 24 luglio seguente la Procura di Palermo, sotto Antonio Ingroia e in riferimento all'indagine sulla trattativa Stato-mafia, ha chiesto il rinvio a giudizio di Mancino, accusato appunto di \"falsa testimonianza\", e di altri 11 indagati con l'accusa di \"concorso esterno in associazione mafiosa\" e \"violenza o minaccia a corpo politico dello Stato\" (i politici Calogero Mannino, Marcello Dell'Utri, gli ufficiali Antonio Subranni, Mario Mori e Giuseppe De Donno, i boss Giovanni Brusca, Tot\u00f2 Riina, Leoluca Bagarella, Antonino Cin\u00e0, Bernardo Provenzano, il collaboratore Massimo Ciancimino (anche \"calunnia\").\nIl 26 gennaio 2018 il PM Teresi chiede 6 anni di carcere per Nicola Mancino che il 20 aprile seguente viene assolto in primo grado. Il 3 settembre dello stesso anno l'assoluzione diventa definitiva poich\u00e9 la Procura di Palermo non si \u00e8 appellata entro la scadenza prevista; l'ipotesi era che Mancino avesse detto il falso negando che l'allora guardasigilli Claudio Martelli gi\u00e0 nel 1992 gli avesse accennato i suoi dubbi sull'operato dei carabinieri di Mario Mori e sui rapporti con l'ex sindaco colluso di Palermo Vito Ciancimino.\nCaso Anemone.\nIl 13 maggio 2010 i giornali hanno pubblicato una notizia, secondo la quale il nome di Nicola Mancino sarebbe presente nella \"lista di Anemone\", ossia l'elenco di 370 persone che avrebbero fruito di ristrutturazioni edilizie fornite dall'immobiliarista Diego Anemone."}
{"id": "2475189", "revid": "297031", "url": "https://it.wikipedia.org/wiki?curid=2475189", "title": "Libro nero di Carmarthen", "text": "Il Libro nero di Carmarthen (in lingua gallese Llyfr Du Caerfyrddin) \u00e8 probabilmente il pi\u00f9 antico manoscritto esistente redatto interamente in gallese.\nIl manoscritto.\nIl Libro nero di Carmarthen \u00e8 un volume incompleto di 54 fogli, ovvero di 108 pagine, realizzato prima del 1250 da un singolo amanuense anonimo.\nIl manoscritto trae il nome dal capoluogo del Carmarthenshire, Carmarthen, mentre il colore nero si riferisce alla tonalit\u00e0 della rilegatura. Appartiene alla National Library of Wales, dove \u00e8 catalogato col codice \"NLW Peniarth MS 1\".\nLa prima testimonianza sul volume si ebbe quando ne entr\u00f2 in possesso Sir John Prise di Brecon (1502?-1555), un erudito la cui missione era di effettuare ricerche nei monasteri che erano stati soppressi da Enrico VIII.\nIl Libro nero di Carmarthen fu indicato da William Forbes Skene (1809-92) come uno dei \"quattro libri antichi del Galles\", assieme al Libro di Taliesin, al Libro di Aneirin ed al Libro rosso di Hergest.\nIl contenuto.\nIl manoscritto \u00e8 una raccolta di testi poetici di varia epoca (dal nono al dodicesimo secolo) e di varia natura, spaziando dal soggetto religioso, alle lamentazioni, alle odi, con riferimento alla mitologia e agli eroi del Galles e al Yr Hen Ogledd.\nSono di grande interesse i componimenti poetici che riportano le tradizioni relative agli eroi gallesi associati all'Hen Ogledd, l'\"antico nord\" di Cumbria e dintorni, specialmente quelli riguardanti la leggenda di Re Art\u00f9 e del Mago Merlino (\"Myrddin\"), personaggi solo successivamente descritti da Geoffrey of Monmouth.\nUno di questi poemi, l\"'Elegia di Gereint figlio di Erbin\", si riferisce alla partecipazione di Re Art\u00f9 alla battaglia di Llongborth, mentre i componimenti \"Yr Afallennau\" e \"Yr Oianau\" descrivono la pazzia del Mago Merlino che, mentre si trovava in una foresta, parlava con un melo e con un maiale, profetizzando il successo o la rovina dell'armata gallese nella guerra coi Normanni.\nIl volume contiene, fra gli altri, i seguenti componenti poetici:"}
{"id": "2475200", "revid": "1305772", "url": "https://it.wikipedia.org/wiki?curid=2475200", "title": "Onegin", "text": ""}
{"id": "2475203", "revid": "3831", "url": "https://it.wikipedia.org/wiki?curid=2475203", "title": "Ordine al Merito della Repubblica Federale di Germania", "text": ""}
{"id": "2475211", "revid": "287204", "url": "https://it.wikipedia.org/wiki?curid=2475211", "title": "HD 11964", "text": "HD 11964 \u00e8 una stella nana gialla della costellazione dell'Balena. Dista dalla Terra circa 111 anni luce. Tre pianeti extrasolari, di cui due confermati, sono stati scoperti in orbita intorno a questo corpo celeste."}
{"id": "2475216", "revid": "1305772", "url": "https://it.wikipedia.org/wiki?curid=2475216", "title": "Provincia di Bol\u00edvar", "text": ""}
{"id": "2475218", "revid": "278830", "url": "https://it.wikipedia.org/wiki?curid=2475218", "title": "TV Azteca", "text": "TV Azteca \u00e8 un gruppo televisivo messicano, il pi\u00f9 importante dopo Televisa.\nFondato nel 1983 come propriet\u00e0 statale, con il nome di Instituto Mexicano de la Televisi\u00f3n (\"Imevisi\u00f3n\"), \u00e8 stato privatizzato con il suo attuale nome nel 1993. Il suo fiore all'occhiello \u00e8 il telegiornale \"Hechos\", ma negli ultimi anni la sua produzione di telenovelas, oltre ad aumentare sensibilmente gli ascolti in patria, lo ha reso conosciuto anche internazionalmente.\nPossiede due canali, Azteca 7 e Azteca 13, e gestisce la programmazione di una terza rete nazionale, adn40, e del network di Citt\u00e0 del Messico a+.\nIn Italia, grazie ad un accordo col canale satellitare Lady Channel, dal 2009 vengono trasmesse in esclusiva telenovelas della sua recente library in lingua originale con sottotitoli."}
{"id": "2475226", "revid": "110157", "url": "https://it.wikipedia.org/wiki?curid=2475226", "title": "Lap\u00e1ncsa", "text": "Lap\u00e1ncsa \u00e8 un comune dell'Ungheria di 205 abitanti (dati 2008) situato nella provincia di Baranya, nella regione Transdanubio Meridionale."}
{"id": "2475227", "revid": "767487", "url": "https://it.wikipedia.org/wiki?curid=2475227", "title": "Ordine al merito del principato del Liechtenstein", "text": "L'Ordine al merito del principato del Liechtenstein (in tedesco \"F\u00fcrstlich Liechtensteinischer Verdienstorden\"), \u00e8 un ordine cavalleresco del Liechtenstein. Il capo dell'ordine \u00e8 il principe regnante del Liechtenstein.\nStoria.\nEsso venne creato il 22 luglio 1937 dal principe Francesco I (anniversario di suo matrimonio) come ordine al merito per ricompensare quanti si fossero distinti con le loro azioni a favore del principato.\nGradi.\nL'ordine dispone delle seguenti classi di benemerenza:"}
{"id": "2475230", "revid": "110157", "url": "https://it.wikipedia.org/wiki?curid=2475230", "title": "L\u00e1nycs\u00f3k", "text": "L\u00e1nycs\u00f3k \u00e8 un comune dell'Ungheria di 2.671 abitanti (dati 2008) situato nella provincia di Baranya, nella regione Transdanubio Meridionale."}
{"id": "2475231", "revid": "1682079", "url": "https://it.wikipedia.org/wiki?curid=2475231", "title": "Paola Espinosa", "text": "Biografia.\nCarriera.\nHa partecipato in rappresentazione della nazionale del ai Giochi olimpici estivi di , , e , vincendo in Cina la medaglia di bronzo e nel Regno Unito la medaglia d'argento nella piattaforma 10 metri sincro.\nEspinosa ha vinto la medaglia d'oro nella piattaforma 10 metri ai Campionati mondiali di nuoto 2009.\nHa vinto inoltre un totale di 12 medaglie, di cui ben 8 d'oro, in quattro edizioni dei Giochi panamericani, dal 2003, quando era appena diciassettenne, al 2015.\nAi campionati mondiali di nuoto di Gwangju 2019, ha gareggiato con il marito Iv\u00e1n Garc\u00eda nel concorso a squadre misto.\nVita privata.\nHa sposato il tuffatore Iv\u00e1n Garc\u00eda, con il quale ha avuto una figlia di nome Ivana, nata nel 2018."}
{"id": "2475233", "revid": "110157", "url": "https://it.wikipedia.org/wiki?curid=2475233", "title": "Liget", "text": "Liget \u00e8 un comune dell'Ungheria di 461 abitanti (dati 2001) situato nella provincia di Baranya, nella regione Transdanubio Meridionale."}
{"id": "2475234", "revid": "393736", "url": "https://it.wikipedia.org/wiki?curid=2475234", "title": "Genie 2.0", "text": ""}
{"id": "2475235", "revid": "110157", "url": "https://it.wikipedia.org/wiki?curid=2475235", "title": "Lipp\u00f3", "text": "Lipp\u00f3 \u00e8 un comune dell'Ungheria di 484 abitanti (dati 2008) situato nella provincia di Baranya, nella regione Transdanubio Meridionale."}
{"id": "2475237", "revid": "110157", "url": "https://it.wikipedia.org/wiki?curid=2475237", "title": "Lipt\u00f3d", "text": "Lipt\u00f3d \u00e8 un comune dell'Ungheria di 218 abitanti (dati 2008) situato nella provincia di Baranya, nella regione Transdanubio Meridionale."}
{"id": "2475238", "revid": "767487", "url": "https://it.wikipedia.org/wiki?curid=2475238", "title": "Kibera Kid", "text": "Kibera Kid \u00e8 un cortometraggio del 2006 diretto dal regista statunitense Natan Collett, prodotto in Kenya e negli Stati Uniti. \nPresentato al 27\u00ba Festival del Cinema Africano di Verona.\nTrama.\nLa storia racconta della difficile scelta a cui si trova di fronte Oteno, un ragazzo orfano di dodici anni della povera Nairobi. Dovr\u00e0 scegliere se salvare o meno un innocente. Ogni attori presente nel film proviene dalla stessa Kibera, il quartiere di Nairobi."}
{"id": "2475239", "revid": "729019", "url": "https://it.wikipedia.org/wiki?curid=2475239", "title": "Loth\u00e1rd", "text": "Loth\u00e1rd \u00e8 un comune dell'Ungheria di 272 abitanti (dati 2008) situato nella provincia di Baranya, nella regione Transdanubio Meridionale."}
{"id": "2475241", "revid": "767487", "url": "https://it.wikipedia.org/wiki?curid=2475241", "title": "Lov\u00e1szhet\u00e9ny", "text": "Lov\u00e1szhet\u00e9ny \u00e8 un comune dell'Ungheria di 324 abitanti (dati 2001) situato nella provincia di Baranya, nella regione Transdanubio Meridionale."}
{"id": "2475242", "revid": "729019", "url": "https://it.wikipedia.org/wiki?curid=2475242", "title": "L\u00fazsok", "text": "L\u00fazsok \u00e8 un comune dell'Ungheria di 258 abitanti (dati 2008) situato nella provincia di Baranya, nella regione Transdanubio Meridionale."}
{"id": "2475243", "revid": "110157", "url": "https://it.wikipedia.org/wiki?curid=2475243", "title": "Magyarb\u00f3ly", "text": "Magyarb\u00f3ly \u00e8 un comune dell'Ungheria di 1.020 abitanti (dati 2008) situato nella provincia di Baranya, nella regione Transdanubio Meridionale."}
{"id": "2475248", "revid": "110157", "url": "https://it.wikipedia.org/wiki?curid=2475248", "title": "M\u00e1gocs", "text": "M\u00e1gocs \u00e8 un comune dell'Ungheria di 2.545 abitanti (dati 2008) situato nella provincia di Baranya, nella regione Transdanubio Meridionale."}
{"id": "2475252", "revid": "110157", "url": "https://it.wikipedia.org/wiki?curid=2475252", "title": "Magyaregregy", "text": "Magyaregregy \u00e8 un comune dell'Ungheria di 831 abitanti (dati 2001) situato nella provincia di Baranya, nella regione Transdanubio Meridionale."}
{"id": "2475253", "revid": "110157", "url": "https://it.wikipedia.org/wiki?curid=2475253", "title": "Magyarhertelend", "text": "Magyarhertelend \u00e8 un comune dell'Ungheria di 668 abitanti (dati 2001) situato nella provincia di Baranya, nella regione Transdanubio Meridionale."}
{"id": "2475254", "revid": "110157", "url": "https://it.wikipedia.org/wiki?curid=2475254", "title": "Magyarlukafa", "text": "Magyarlukafa \u00e8 un comune dell'Ungheria di 88 abitanti (dati 2008) situato nella provincia di Baranya, nella regione Transdanubio Meridionale."}
{"id": "2475256", "revid": "110157", "url": "https://it.wikipedia.org/wiki?curid=2475256", "title": "Magyarmecske", "text": "Magyarmecske \u00e8 un comune dell'Ungheria di 327 abitanti (dati 2008) situato nella provincia di Baranya, nella regione Transdanubio Meridionale."}
{"id": "2475262", "revid": "1543377", "url": "https://it.wikipedia.org/wiki?curid=2475262", "title": "Cutting Razor", "text": "Cutting Razor. Rare cuts from the Black Ark \u00e8 un album reggae/dub di Lee Perry e The Upsetters, prodotto da Lee \"Scratch\" Perry contenente produzioni del cosiddetto \"periodo Black Ark\" e pubblicato in Gran Bretagna dall'etichetta Heartbeat nel 2003.\nIl disco contiene canzoni, molte delle quali mai pubblicate prima, registrate nel periodo compreso tra il 1974 e il 1980 presso i Black Ark studios, gli studi di registrazione di Lee Perry."}
{"id": "2475264", "revid": "1818970", "url": "https://it.wikipedia.org/wiki?curid=2475264", "title": "Punta Lunga (Isole Salomone)", "text": "Lunga Point \u00e8 un promontorio della costa settentrionale dell'isola di Guadalcanal, famoso per essere stato lo scenario di una battaglia navale, combattuta durante la Seconda guerra mondiale. Il vicino aeroporto inizialmente si chiamava \"Lunga Point\", per poi cambiare in \"Henderson Field\".\nIl 7 agosto 1942, 11\u00a0000 marines sbarcarono su Lunga Point per fermare i lavori per la costruzione di un aeroporto da parte dell\"'Esercito Imperiale giapponese\" prima che diventasse operativo, all'inizio della campagna di Guadalcanal."}
{"id": "2475265", "revid": "393022", "url": "https://it.wikipedia.org/wiki?curid=2475265", "title": "Lunga Point", "text": ""}
{"id": "2475266", "revid": "1543377", "url": "https://it.wikipedia.org/wiki?curid=2475266", "title": "Enter the Ark", "text": "Enter The Ark \u00e8 un album reggae/dub di Lee Perry e The Upsetters, prodotto da Lee \"Scratch\" Perry contenente produzioni del cosiddetto \"periodo Black Ark\" e pubblicato in Gran Bretagna dall'etichetta Ascension Records nel 2000.\nIl disco contiene canzoni registrate negli anni settanta presso i Black Ark studios, gli studi di registrazione di Lee Perry, teatro di molte produzioni innovative."}
{"id": "2475269", "revid": "1005847", "url": "https://it.wikipedia.org/wiki?curid=2475269", "title": "Heart of the Congos", "text": "Heart of the Congos \u00e8 un album reggae del gruppo giamaicano The Congos, distribuito dalla Blood and Fire nel Regno Unito e dalla Black Art in Giamaica nel 1977. \u00c8 stato successivamente ristampato dalla Go Feet, dalla Congo Ashanty, dalla Jah Live in LP e dalla VP Records su CD."}
{"id": "2475271", "revid": "125261053", "url": "https://it.wikipedia.org/wiki?curid=2475271", "title": "K\u00f6nig Ottokars Gl\u00fcck und Ende", "text": "K\u00f6nig Ottokars Gl\u00fcck und Ende \u00e8 una tragedia in cinque atti scritta da Franz Grillparzer nel 1823. Essa riguarda eventi storici accaduti durante la vita del re Ottocaro II di Boemia, e della sua caduta dal fasto dei suoi poteri all'abbandono da parte dei suoi alleati ed alla perdita dei suoi possedimenti fino alla morte.\nGrillparzer pens\u00f2 in origine di scrivere una tragedia sulla vita di Napoleone, ma temendo la censura delle autorit\u00e0 austriache, utilizz\u00f2 la figura di Ottocaro II di Boemia (1253-1278) come protagonista, in funzione dei parallelismi piuttosto marcati fra i due personaggi e la loro vita.\nIl lavoro venne ultimato nel 1823, ma la pubblicazione venne ritardata da problemi di censura, specialmente per la \"inopportuna allusione al secondo matrimonio di Napoleone con Maria Luisa d'Asburgo-Lorena, e per la pessima raffigurazione della Boemia\". Ma la moglie di Francesco II, Carolina Augusta di Baviera lesse il lavoro e trovandolo estremamente patriottico ne chiese al marito una pronta rappresentazione pubblica, che avvenne il 19 febbraio 1825 a Vienna al Burgtheater. La censura di Metternich ag\u00ec comunque contro l'autore in modo collaterale: la sua domanda per il posto di Direttore della Biblioteca di Corte di Vienna fu rifiutata.\nI temi nazionalisti dell'opera vennero criticati all'epoca della prima rappresentazione e rimangono controversi anche ai nostri giorni, ma la tragedia personale di Ottocaro, allo stesso tempo causa e vittima degli eventi che lo riguardano, e l'eleganza dei versi, hanno mantenuto la popolarit\u00e0 del dramma fra gli studiosi ed il pubblico ancora oggi.\nTrama.\nL'azione della tragedia comincia nel 1261, quando il re Ottocaro di Boemia, da poco uscito vittorioso dalla Battaglia di Kressenbrunn contro l'Ungheria, divorzia da sua moglie Margarethe. A motivo della separazione sostiene che Margarethe non gli ha saputo dare un erede, e che sono anche legati da una parentela di quarto grado. Margarethe, pur rivelando che non ha mai davvero amato Ottocaro e che l'ha sposato solo per senso del dovere dopo la morte del suo primo marito, viene comunque profondamente rattristata dal suo rifiuto, e reclama il diritto di trattenere per s\u00e9 i territori dell'Austria e della Stiria ereditati dal primo matrimonio.\nOttocaro sposa subito dopo la giovane nipote del re ungherese B\u00e9la IV, Cunegonda, gesto che spezza il cuore a Berta Rosemberg (una delle pi\u00f9 belle fra le dame di compagnia di Margarethe, che il re tempo prima aveva sedotto) e che aliena da Ottocaro il favore della famiglia Rosemberg. Zawish, fratello di Berta, si innamora della nuova, meravigliosa regina Cunegonda, che lo ricambia.\nInsieme ad altri privilegi, ad Ottocaro viene offerta anche la Corona Imperiale, che lui esita ad accettare. Poich\u00e9 il Vescovo di Magonza, uno dei potenti Principi elettori, viene avvertito con una lettera del suo divorzio, la scelta cade alla fine sul Conte Rodolfo d'Asburgo. Di conseguenza i territori dell'Austria e della Stiria, l'eredit\u00e0 di Margarethe, tornano di propriet\u00e0 dell'Imperatore, poich\u00e9 si sostiene che la regina, ripudiata, non li aveva lasciati in eredit\u00e0 al marito.\nOttocaro non sa rassegnarsi a questa perdita e si giunge al conflitto armato. Il suo cancelliere riesce a convincerlo a recarsi a un incontro di chiarimento con l'Imperatore, durante il quale Ottokar si dice disposto a riconoscere la legittimit\u00e0 della sua elezione, ma non certo a rinunciare al dominio sui territori in questione. Scopre per\u00f2 che i suoi alleati della Stiria, considerando oltraggioso il suo atteggiamento nei confronti della prima moglie, ora parteggiano per l'Imperatore: \u00e8 costretto pertanto a ridimensionare le sue pretese e ad accontentarsi dei feudi della Boemia e della Moravia, che ricever\u00e0 inginocchiandosi al cospetto dell'Imperatore. Zawish, subdolamente, nel pieno dell'umiliante cerimonia fa cadere la tenda che copriva l'incontro, in modo che l'intero esercito boemo veda il proprio re sconfitto e in ginocchio. Ottocaro fugge, oppresso dalla vergogna, e torna a Praga dopo due settimane. Qui, secondo gli accordi pattuiti, il Messo imperiale viene a domandargli la restituzione dei prigionieri, ma Ottocaro li libera tutti tranne uno: Merenberg, che avendo inviato segretamente la lettera incriminata all'Arcivescovo di Magonza viene condannato per alto tradimento e gettato da una torre. \nLa giovane regina affronta Ottocaro, dichiarando il suo disprezzo per un re che si inginocchia davanti al nemico: quest'ulteriore rifiuto, insieme alle umiliazioni subite, spinge Ottocaro a stracciare l'accordo con l'Imperatore e radunare un nuovo esercito, per recuperare le terre, il potere e l'onore che ha perso. Cunegonda, intanto, fugge con Zawish rifugiandosi presso Rodolfo. La vigilia della Battaglia di Marchfeld Ottocaro viene a sapere che la sua prima moglie \u00e8 morta; al suo capezzale capisce di essere stato spinto a separarsi da lei con l'inganno, e cade in preda alla disperazione: anche il giorno successivo, in battaglia, si mostra incapace di riorganizzare le proprie truppe, sopraffatto dalla coscienza dei propri fallimenti . L'Imperatore, mosso a piet\u00e0 notando che sempre pi\u00f9 disertori abbandonano le schiere di Ottocaro, ordina di risparmiarlo e di non combattere con lui se non per difesa: nonostante ci\u00f2 Seyfried von Merenberg, in cerca di vendetta per l'uccisione di suo padre, lo sfida a duello e lo uccide. L'Imperatore Rodolfo investe cavalieri i suoi figli sul campo di battaglia, affidando loro i feudi di Boemia e Stiria, ed \u00e8 acclamato da tutti come fondatore della casa d'Asburgo.\nAzioni e conseguenze.\nLa vicenda segue le sventure di Ottocaro, evidenziando il rapporto di causa ed effetto tra il suo comportamento nei confronti degli altri e le condeguenze per s\u00e9 stesso: il suo trattamento di Margarethe gli costa la corona di Sacro Romano Imperatore; disprezzando Berta si inimica i Rosemberg (in particolare Zawisch), che cominciano a nuocergli in vari modi, primo tra tutti permettendo che l'Arcivescovo di Magonza riceva la lettera; giustiziando Merenberg attira su di s\u00e9 la vendetta di Seyfried; reagendo in modo irrazionale al trattato di pace con Rodolfo scatena una guerra che avr\u00e0 conseguenze disastrose per il suo popolo e per s\u00e9.\nGrillparzer ha sottolineato soprattutto come in una tragedia storica l'uomo non sia una pura vittima del fato o delle circostanze, ma abbia la possibilit\u00e0 di forgiare il proprio destino. Alle azioni di Ottocaro oppone quelle di Rodolfo, dimostrando che un bravo comandante \u00e8 capace di portare unit\u00e0 tra le fazioni rivali, di ispirare lealt\u00e0 nei suoi uomini, e soprattutto di vincere. \nTuttavia, per i personaggi minori questa relazione causale \u00e8 meno manifesta, per esempio nel caso di personaggi \"buoni\" come Margarethe o \"innocenti\" come Berta, che cadono entrambe vittime dell'egoismo di Ottocaro, come anche Merenberg e sui figlio, banditi da Ottocaro per essersi opposti alle sue malefatte. Allo stesso tempo, Zawisch e Cunegonda sembrano ricevere solo fortune, nonostante il loro comportamento sia apertamente immorale.\nCaratterizzazione.\nIl dramma si concentra soprattutto sul protagonista, sulla sua personalit\u00e0, su come egli stesso cada vittima delle proprie azioni. All'inizio della vicenda \u00e8 al culmine della gloria: ha provato il suo valore sul campo di battaglia ed \u00e8 stato acclamato dalle sue truppe come un eroe. Tuttavia \u00e8 incapace di moderare le sue passioni cos\u00ec come le sue azioni, si sente al di sopra di qualunque critica e perde la capacit\u00e0 di distinguere la verit\u00e0 dalla menzogna, la lealt\u00e0 dal tradimento, e soprattutto ci\u00f2 che \u00e8 ragionevole da ci\u00f2 che non lo \u00e8.\nNon si assiste alla sua ascesa al potere, ma si intuisce che quelle stesse caratteristiche che l'hanno spinto tanto in alto, se sregolate, sono in grado di farlo cadere in rovina: la percezione della propria grandezza e importanza storica fa di lui un condottiero formidabile, eppure lo induce anche a considerare gli altri delle semplici pedine del suo gioco personale; il suo orgoglio \u00e8 ci\u00f2 che lo spinge e lo motiva, ma anche ci\u00f2 che annebbia la sua capacit\u00e0 di giudizio; \u00e8 un guerriero implacabile, ma incapace di capire quando sia il caso di combattere e quando piuttosto si debba ricorrere alla diplomazia.\nInevitabilmente, gli altri personaggi del dramma sono caratterizzati con meno finezza, e definiti pi\u00f9 attraverso le reazioni che inducono in Ottocaro che non attraverso una propria personalit\u00e0. Margarethe, Berta e Seyfried Merenberg, a modo loro, sono fedeli a Ottocaro, ma gli si rivoltano quando non vedono ricambiata la loro lealt\u00e0. Zawisch e Cunegonda sono subdoli, ma Ottocaro ripone in loro la massima fiducia, e ne resta estremamente ferito quando loro lo abbandonano, nel momento della sua rovina. Rodolfo rappresenta tutto ci\u00f2 che un buon condottiero dovrebbe essere, a differenza di Ottocaro: fermo ma giusto, nobile ma umile, amante della pace ma senza paura di prendere le armi quando ce ne sia bisogno. Risulta forse inevitabile, anche considerando il contesto in cui il dramma \u00e8 stato scritto, che la sua figura serva pi\u00f9 che altro da confronto tra due tipi di sovranit\u00e0, in un tentativo neanche troppo mascherato di elogiare la dinastia Asburgo che all'epoca regnava in Austria\u00b7\nDiscorso all'Austria.\nUn passo molto noto e spesso citato della tragedia \u00e8 un discorso pronunciato nel terzo atto da Ottocaro von Horneck (detto semplicemente Horneck), che compare solo in questo episodio. \u00c8 un discorso in cui si loda l'Austria, tanto che viene comunemente chiamato \"Elogio dell'Austria\". Comincia con le parole \"\u00c8 una buona terra\": per anni gli scolari austriaci hanno studiato a memoria questo passo. Pi\u00f9 avanti il discorso tratta delle differenze tra la mentalit\u00e0 tedesca e quella austriaca: \u00ab\u00c8 possibile che in Sassonia e lungo il Reno ci siano persone che hanno letto molti pi\u00f9 libri, ma cosa faccia la miseria, cosa piace a Dio, uno sguardo luminoso, un cuore aperto e giusto, tutto questo mostra l'Austriaco, pensa per s\u00e9 e lascia parlare gli altri!\u00bb\nOttocaro von Horneck si chiamava in realt\u00e0 Ottokar aus der Gaal (pi\u00f9 esattamente Otacher ouz der Geul, ed eventualmente Ottocaro di Stiria; il nome Horneck \u00e8 falso e risale allo storiografo Wolfgang Lazius), e visse tra il 1265 e il 1319 o 1321. Fu un poeta stiriano e uno storiografo per la casata dei Signori di Strettweg. Fu al servizio dei Principi del Liechtenstein, e secondo alcune fonti visse in Stiria a partire dal 1304. Prese parte a varie spedizioni militari e fu un diplomatico, grande viaggiatore. Compose la prima Storia completa dell'Austria in lingua tedesca, dal titolo di \"Cronaca in versi della Stiria\", che in quasi 100.000 versi abbraccia il periodo tra il 1246 e il 1309, descrivendo la storia del Sacro Romano Impero e le vicende dell'Austria e della Stiria."}
{"id": "2475273", "revid": "228587", "url": "https://it.wikipedia.org/wiki?curid=2475273", "title": "Eve-Olution", "text": "Eve-Olution \u00e8 il terzo album della rapper statunitense Eve. Alla sua uscita il disco ha conquistato la sesta posizione della classifica Billboard 200 ma nonostante ci\u00f2 l'andamento delle vendite (630.000 copie) non ha soddisfatto le aspettative della casa discografica."}
{"id": "2475274", "revid": "393736", "url": "https://it.wikipedia.org/wiki?curid=2475274", "title": "Eve Jeffers", "text": ""}
{"id": "2475276", "revid": "1543377", "url": "https://it.wikipedia.org/wiki?curid=2475276", "title": "Divine Madness... Definitely", "text": "Divine Madness... Definitely \u00e8 un doppio album reggae/dub di Lee Perry e The Upsetters, prodotto da Lee \"Scratch\" Perry contenente produzioni del cosiddetto \"periodo Black Ark\" e pubblicato in Gran Bretagna dall'etichetta Pressure Sounds nel 1990.\nIl disco contiene materiale registrato negli anni settanta presso i Black Ark studios, gli studi di registrazione di Lee Perry, teatro di molte produzioni innovative; il secondo disco contiene un'intervista di 26 minuti a Lee Perry a cura di Steve Barker and Roger Eagle, fatta per l'emittente radiofonica BBC Radio Lancashire (con brani del 1984, 1986 e 1991)."}
{"id": "2475278", "revid": "373458", "url": "https://it.wikipedia.org/wiki?curid=2475278", "title": "Charlie Brooks", "text": ""}
{"id": "2475279", "revid": "891990", "url": "https://it.wikipedia.org/wiki?curid=2475279", "title": "Tommaso Magistro", "text": "Opere.\nLa sua opera principale \u00e8 l'\u1fbf\u0395\u03ba\u03bb\u03bf\u03b3\u1f74 \u1f40\u03bd\u03bf\u03bc\u03ac\u03c4\u03c9\u03bd \u03ba\u03b1\u1f76 \u1fe5\u03b7\u03bc\u03ac\u03c4\u03c9\u03bd \u1fbf\u0391\u03c4\u03c4\u03b9\u03ba\u1ff6\u03bd (\"Scelta di nomi e verbi attici\"; in latino \"Ecloga vocum atticarum\"), un elenco di parole e frasi usate dagli autori attici, parzialmente disposto in ordine alfabetico e compilato affinch\u00e9 fosse di aiuto per scrivere in greco, attraverso le opere di Frinico, Ammonio, Erodiano e Meride. Magistro scrisse anche scoli alle tragedie di Eschilo, Sofocle ed Euripide (di quest'ultimo compil\u00f2 persino una biografia) ed a tre commedie di Aristofane; gli scoli a Pindaro, che due manoscritti gli attribuiscono, vengono ora assegnati a Demetrio Triclinio. Tommaso Magistro, tuttavia, non compose solo opere grammaticali ed esegetiche, ma si ciment\u00f2 anche in vere opere letterarie. I suoi discorsi e lettere consistono parzialmente di declamazioni su usuali temi sofistici, in parte riguardo ad eventi storici a lui contemporanei: una discussione tra i padri di Cinegiro e Callimaco (due ateniesi caduti nella Battaglia di Maratona) su chi avesse l'onore di essere elogiato prima con un'orazione funebre; una discussione sui doveri dell'imperatore e dei suoi sudditi; una difesa del generale bizantino Candreno indirizzata all'imperatore; una lettera sulle crudelt\u00e0 dei Catalani e dei Turchi in Tessaglia e Macedonia; una lettera elogiativa a Teodoro Metochite ed un panegirico sul re di Cipro."}
{"id": "2475281", "revid": "70647", "url": "https://it.wikipedia.org/wiki?curid=2475281", "title": "Adygejsk", "text": "Adygejsk () \u00e8 una citt\u00e0 della Russia nella Repubblica di Adighezia, situata a circa 100\u00a0km da Majkop. \nStoria.\nL'insediamento venne fondato nel 1969 a causa della costruzione del serbatoio di Krasnodar; nel 1976 fu ribattezzato \"Teu\u010de\u017esk\", per poi tornare nel 1992, quando gli venne conferito lo statuto di citt\u00e0, all'originario toponimo."}
{"id": "2475282", "revid": "149727", "url": "https://it.wikipedia.org/wiki?curid=2475282", "title": "Hitzacker", "text": ""}
{"id": "2475285", "revid": "1305772", "url": "https://it.wikipedia.org/wiki?curid=2475285", "title": "Equazione di Steinhart-Hart", "text": "L'equazione di Steinhart-Hart \u00e8 un modello matematico della resistenza elettrica di un semiconduttore al variare della temperatura.\n\u00c8 stata sviluppata da John S. Steinhart e Stanley R. Hart per essere usata con i termistori di tipo NTC dove fornisce una buona precisione.\nL'equazione \u00e8:\ndove:\nNella sua forma pi\u00f9 generale l'equazione contiene anche il termine formula_2, ma tale coefficiente viene spesso trascurato perch\u00e9 \u00e8 molto pi\u00f9 piccolo degli altri.\nUso dell'equazione.\nL'equazione \u00e8 spesso utilizzata per ricavare una precisa temperatura di un termistore poich\u00e9 fornisce una maggiore approssimazione della temperatura effettiva di equazioni pi\u00f9 semplici ed \u00e8 utilizzabile per l'intera gamma di temperature di lavoro del sensore.\nI coefficienti di Steinhart\u2013Hart sono di solito forniti dai costruttori di termistori.\nSe i coefficienti di Steinhart-Hart non sono disponibili ma si possono fare tre misure accurate di resistenza e temperatura, i coefficienti si ricavano da un sistema di tre equazioni lineari.\nNote le resistenze in tre punti \"R1\", \"R2\", \"R3\" e le tre temperature corrispondenti (t\"1\", t\"2\", t\"3\" espresse in Celsius (\u00b0C) il sistema diventa:\nnelle tre incognite \"A\", \"B\" e \"C\".\nPonendo prima:\ne\npoi:\nL'equazione inversa.\nPer trovare la resistenza di un semiconduttore, nota la temperatura e i tre coefficienti (\"A\", \"B\" e \"C\"), si deve usare la forma inversa dell'equazione di Steinhart-Hart.\nPer risolvere l'equazione rispetto a \"R\" si osserva che essa \u00e8 un'equazione di terzo grado con l'incognita \"ln (R)\".\nformula_17\ndove:\nJohn S. Steinhart e Stanley R. Hart.\nL'equazione prende il nome da John S. Steinhart e Stanley R. Hart che per primi la pubblicarono nel 1968.\nIl professor Steinhart (1929-2003), socio della \"American Geophysical Union\" (organizzazione non profit di geofisici statunitensi) e della \"American Association for the Advancement of Science\", \u00e8 stato un membro di facolt\u00e0 dell'Universit\u00e0 del Wisconsin-Madison nel periodo 1969-1991.\nIl Dottor Hart, scienziato senior del \"Woods Hole Oceanographic Institution\" (organizzazione non profit privata di ricerca e istruzione superiore) dal 1989 e membro della \"Geological Society of America\", dell'\"American Geophysical Union\", della \"Geochemical Society\" e della \"European Association for Geochemistry\", lavorava con il professor Steinhart al \"Carnegie Institution for Science\" (Washington) quando svilupparono l'equazione."}
{"id": "2475287", "revid": "827882", "url": "https://it.wikipedia.org/wiki?curid=2475287", "title": "Larks from the Ark", "text": "Larks From The Ark \u00e8 un album reggae/dub di Lee Perry contenente produzioni del cosiddetto \"periodo Black Ark\" e pubblicato in Gran Bretagna dall'etichetta Nectar nel 1995.\nIl disco contiene materiale registrato nel periodo compreso tra il 1976 e il 1979 presso i mitici Black Ark studios, gli studi di registrazione di Lee Perry."}
{"id": "2475290", "revid": "123402117", "url": "https://it.wikipedia.org/wiki?curid=2475290", "title": "Mount Gay Distilleries", "text": "La Mount Gay Distilleries LTD \u00e8 un'azienda produttrice di rum di Barbados.\nStoria.\nLe prime tracce della nascita delle distillerie Mount Gay risalgono al 1703, data che colloca l'azienda come la pi\u00f9 antica produttrice di rum documentata. La distilleria \u00e8 localizzata a Brandons nella parrocchia di Saint Michael."}
{"id": "2475293", "revid": "439868", "url": "https://it.wikipedia.org/wiki?curid=2475293", "title": "Adenau", "text": "Adenau \u00e8 una citt\u00e0 di 2.850 abitanti della Renania-Palatinato, in Germania.\nAppartiene al circondario (\"Landkreis\") di Ahrweiler (targa AW) ed \u00e8 capoluogo della comunit\u00e0 amministrativa (\"Verbandsgemeinde\") omonima."}
{"id": "2475294", "revid": "729019", "url": "https://it.wikipedia.org/wiki?curid=2475294", "title": "Stazione di Mira Buse", "text": "La stazione di Mira Buse \u00e8 una stazione ferroviaria di superficie della linea Adria-Mestre, situata in comune di Mira presso la localit\u00e0 le Buse (a sud della frazione Mira Porte).\nSi colloca tra la stazione di Oriago e la fermata di Casello 11.\nStoria.\nNel 2006, nell'ambito del progetto del Sistema Ferroviario Metropolitano Regionale, il piano binari ha subito un ampliamento con la costruzione di altri due binari (collegati tra di loro da un sottopassaggio) per il servizio viaggiatori e con l'adeguamento, per l'accessibilit\u00e0 ai portatori di handicap, del precedente marciapiede laterale. I nuovi binari, che ad oggi (aprile 2018) risultano ancora scollegati dalla rete, sono tronchi in direzione da e per Venezia. Contemporaneamente erano cominciati i lavori di elettrificazione tra questa stazione e Venezia Mestre, ma non risultano ancora completati nella sua intierezza.\nStrutture e impianti.\nLa stazione \u00e8 dotata di 4 binari, sottopassaggio e impianto ACEI automatico di tipo semplificato.\nL'impianto fino al 2006 era dotato del classico binario di raddoppio con un marciapiede laterale ed uno ad isola (non ancora demolito). Pi\u00f9 ampio rispetto alle altre stazioni \u00e8 lo scalo merci, non pi\u00f9 utilizzato, dotato di tre binari tronchi collegati da varie bretelle: l'ampiezza \u00e8 giustificata dal fatto che dallo scalo merci di Mira Buse si diramava il raccordo con la Mira Lanza, tuttora armato e collegato alla rete, seppure non pi\u00f9 percorribile per intero a causa della realizzazione di una nuova strada che ha ricoperto con l'asfalto le rotaie.\nMovimento.\nI treni che effettuano servizio presso la stazione di Mira Buse sono i medesimi della flotta diesel di Sistemi Territoriali.\nDal 13 giugno 2010 e fino al 2013 sono state istituite delle \"corsette\" da/per Venezia Santa Lucia con capolinea a Mira Buse, limite della tratta elettrificata; inizialmente effettuate con elettrotreni a 4 casse ETR 340 tipo FLIRT, negli ultimi mesi prima della soppressione sono state impiegate automotrici diesel del tipo Aln663 o Aln668."}
{"id": "2475300", "revid": "729019", "url": "https://it.wikipedia.org/wiki?curid=2475300", "title": "Muscolo flessore breve dell'alluce", "text": "Nell'anatomia umana il muscolo flessore breve dell'alluce \u00e8 un muscolo del piede. Il muscolo origina dall'osso Cuboide e dal Cuneiforme ed \u00e8 diviso in due capi, uno trasverso e uno obliquo. Queste due porzioni si vanno ad inserire nella porzione mediale e laterale alla base della prima falange dell'alluce. Un osso sesamoide \u00e8 presente in ciascun tendine nell'inserzione all'alluce. La porzione mediale del muscolo flessore breve dell'alluce \u00e8 vicina alla porzione obliqua del muscolo abduttore dell'alluce."}
{"id": "2475302", "revid": "767487", "url": "https://it.wikipedia.org/wiki?curid=2475302", "title": "Dromomeron", "text": "Il dromomero (gen. Dromomeron) \u00e8 un rettile arcosauro estinto, imparentato con i dinosauri. Visse nel Triassico superiore (Norico, 220 - 210 milioni di anni fa) in Nordamerica. \nDescrizione.\nDi piccole dimensioni (era lungo meno di un metro), questo arcosauro era dotato di lunghe zampe posteriori e di un grosso capo, armato di denti aguzzi. Le caratteristiche scheletriche di \"Dromomeron\" erano molto simili a quelle dei dinosauri, in particolare il femore e il bacino. \nSpecie.\nSono note due specie di \"Dromomeron\": D. romeri e D. gregorii. La prima, descritta nel 2007, \u00e8 basata su un femore rinvenuto in una cava del Nuovo Messico nella quale sono stati rinvenuti anche resti di un animale simile a \"Silesaurus\", il dinosauro primitivo \"Chindesaurus\" e un dinosauro teropode simile a \"Coelophysis\". Questa diversit\u00e0 di dinosauromorfi dimostrerebbe che i primi dinosauri coesistettero, almeno per un certo periodo, con i loro cugini pi\u00f9 primitivi. Altri resti di \"D. romeri\" includono uno scheletro parziale rinvenuto successivamente. L'altra specie, \"D. gregorii\", \u00e8 stata descritta nel 2009 ed \u00e8 basata su alcune ossa delle zampe rinvenute in Texas e Arizona, in strati pi\u00f9 recenti rispetto alla specie originale.\nClassificazione.\nIl dromomero \u00e8 considerato un appartenente ai dinosauromorfi, un gruppo di piccoli rettili arcosauri dai quali si pensa si siano originati i dinosauri. In particolare, \"Dromomeron\" potrebbe essere strettamente imparentato con \"Lagerpeton\", un piccolo dinosauromorfo del Triassico medio dell'Argentina."}
{"id": "2475306", "revid": "110157", "url": "https://it.wikipedia.org/wiki?curid=2475306", "title": "M\u00fcllenbach (Ahrweiler)", "text": "M\u00fcllenbach \u00e8 un comune di 473 abitanti della Renania-Palatinato, in Germania.\nAppartiene al circondario (\"Landkreis\") di Ahrweiler (targa AW) ed \u00e8 parte della comunit\u00e0 amministrativa (\"Verbandsgemeinde\") di Adenau."}
{"id": "2475307", "revid": "3115", "url": "https://it.wikipedia.org/wiki?curid=2475307", "title": "Formula di Steinhart-Hart", "text": ""}
{"id": "2475310", "revid": "254059", "url": "https://it.wikipedia.org/wiki?curid=2475310", "title": "Sinzig", "text": "Sinzig \u00e8 una citt\u00e0 di 17.490 abitanti della Renania-Palatinato, in Germania.\nAppartiene al circondario (\"Landkreis\") di Ahrweiler (targa AW)."}
{"id": "2475312", "revid": "3115", "url": "https://it.wikipedia.org/wiki?curid=2475312", "title": "Steinhart-Hart", "text": ""}
{"id": "2475313", "revid": "3115", "url": "https://it.wikipedia.org/wiki?curid=2475313", "title": "Steinhart\u2013Hart equation", "text": ""}
{"id": "2475316", "revid": "287204", "url": "https://it.wikipedia.org/wiki?curid=2475316", "title": "International German Open 2009", "text": "L'International German Open 2009 \u00e8 stato un torneo di tennis giocato sulla terra rossa. \u00c8 stata la 102\u00aa edizione dell'evento che quest'anno ha preso il nome di International German Open che fa parte della categoria ATP World Tour 500 series nell'ambito dell'ATP World Tour 2009. Si \u00e8 giocato all'Am Rothenbaum di Amburgo in Germania dal 20 al 26 luglio 2009.\nPartecipanti.\nAltri partecipanti.\nGiocatori che hanno ricevuto una Wild card:\nGiocatori passati dalle qualificazioni:\nCampioni.\nSingolare.\n Nikolaj Davydenko ha battuto in finale Paul-Henri Mathieu, 6-4, 6-2\nDoppio.\n Simon Aspelin / Paul Hanley hanno battuto in finale Marcelo Melo / Filip Pol\u00e1\u0161ek, 6-3, 6-3"}
{"id": "2475318", "revid": "339392", "url": "https://it.wikipedia.org/wiki?curid=2475318", "title": "International German Open", "text": ""}
{"id": "2475325", "revid": "827882", "url": "https://it.wikipedia.org/wiki?curid=2475325", "title": "Stewart Cink", "text": "Prende parte al PGA Tour dal 1995 e in carriera si \u00e8 imposto complessivamente in 12 tornei.\nNel luglio 2009 ha ottenuto la sua prima vittoria in uno dei grandi tornei \"Major\" imponendosi al British Open dopo uno spareggio con il veterano Tom Watson.\nTra il 2004 e il 2008 \u00e8 stato per 39 settimane tra i primi dieci giocatori della classifica dell'Official World Golf Rankings."}
{"id": "2475332", "revid": "767487", "url": "https://it.wikipedia.org/wiki?curid=2475332", "title": "Mary Decker", "text": "Biografia.\nNonostante i migliori tempi stagionali fossero stati fatti registrare dalla romena Maricica Puic\u0103, Mary Decker si present\u00f2 coi favori del pronostico nella gara dei 3000 m piani dei Giochi olimpici di , rinunciando ad un'altra specialit\u00e0 nella quale eccelleva, i 1500 m piani, per non disperdere ulteriori energie nei vari turni di qualificazione.\nDavanti al pubblico di casa, Mary Decker part\u00ec all'attacco, guidando il gruppo delle migliori nei primi metri. A circa un giro e mezzo dalla fine, Mary Decker cadde per un contatto con la gamba di Zola Budd, atleta sudafricana naturalizzata britannica, che correva scalza e che aveva sopravanzato da poco proprio la Decker.\nLa mezzofondista statunitense rimase a lungo dolorante e disperata per il sogno svanito in modo cos\u00ec accidentale ai bordi della pista. Zola Budd, sul finire della corsa, dopo una tattica di gara d'attacco e alquanto dispendiosa, tra le ire del pubblico americano fu sopravanzata da altre sei avversarie. A vincere fu la romena Maricica Puic\u0103."}
{"id": "2475333", "revid": "49700", "url": "https://it.wikipedia.org/wiki?curid=2475333", "title": "Cardinal nipote", "text": "Un cardinal nepote o nipote (in latino \"cardinalis nepos\") era un tempo un cardinale della Chiesa, creato da un papa con cui fosse in rapporto di parentela, A volte si trattava del figlio, nel caso in cui questo ci fosse, spesso il nipote, ossa il figlio del fratello o della sorella, oppure il figlio dello stesso papa presentato al mondo come nipote per ragioni di opportunit\u00e0. L'usanza di creare cardinali nipoti ebbe origine nel Medioevo, ma raggiunse la massima diffusione a partire dal Rinascimento e poi durante i secoli XVI-XVII. Il vocabolo \"nepotismo\" si riferiva originariamente proprio a questa pratica, senza accezioni negative. A partire dal periodo della permanenza del papato ad Avignone (1309-1377) fino alla bolla di Innocenzo XII \"Romanum decet pontificem\" (1692), che proibiva il nepotismo, un papa senza cardinal nipote era l'eccezione. Ogni altro papa fece entrare almeno un parente nel Sacro Collegio dei Cardinali, e nella maggior parte dei casi si trattava del nipote.\nL'istituzione del cardinal nipote and\u00f2 incontro a cambiamenti ed evoluzioni nel corso di sette secoli, risentendo dei mutamenti del contesto della storia del papato e delle diverse personalit\u00e0 dei singoli pontefici. Dal 1566 al 1692, il cardinal nipote deteneva l'ufficio curiale di Sovrintendente dello Stato Ecclesiastico, e i due termini erano usati indifferentemente. L'ufficio curiale e l'istituzione decaddero in concomitanza con la crescita del potere del Cardinale Segretario di Stato e con la progressiva perdita di centralit\u00e0 politica dello Stato pontificio nel corso del XVII e XVIII secolo.\nSi pu\u00f2 stabilire con certezza che quindici papi furono cardinali nipoti (Giovanni XIX, Benedetto IX, Gregorio IX, Alessandro IV, Adriano V, Gregorio XI, Bonifacio IX, Eugenio IV, Paolo II, Alessandro VI, Pio III, Giulio II, Leone X, Clemente VII e Benedetto XIII). Probabilmente altri due papi lo furono: Innocenzo III e Benedetto XII. Inoltre furono cardinali nipoti anche: un antipapa (Giovanni XXIII) e due o tre santi (Carlo Borromeo, Guarino Foscari e forse Anselmo di Lucca, nel caso sia stato effettivamente cardinale).\nSullo stesso argomento vedi Lista dei cardinali nipoti\nStoria.\nPrima del 1566.\nLa creazione di cardinali nipoti \u00e8 precedente alla supremazia dei cardinali all'interno della gerarchia della Chiesa cattolica romana, che si fa datare alla bolla \"In nomine Domini\" di Niccol\u00f2 II del 1059, che stabiliva che i soli cardinali-vescovi avrebbero avuto la facolt\u00e0 di eleggere il pontefice, con il consenso dei cardinali-preti e dei cardinali-diaconi. Il primo cardinal nipote sembra sia stato infatti Lotario seniore, cugino di papa Benedetto VIII (1012-1024), creato nel 1015 circa. Benedetto VIII cre\u00f2 anche il fratello Giovanni (il futuro papa Giovanni XIX) e il cugino Teofilatto (futuro papa Benedetto IX) cardinali diaconi. Forse il primo cardinal nipote posteriore al 1059 fu Anselmo di Lucca, nipote o fratello di papa Alessandro II (1061-1073), tuttavia fino alla fine del XII secolo si tratta solo di casi presunti, o perch\u00e9 il legame di parentela fra il papa e il cardinale non \u00e8 dimostrato, o perch\u00e9 non \u00e8 certa l'elevazione al cardinalato del parente del papa. Tuttavia, \u00e8 certo che, nel XIII secolo, la nomina a cardinali di parenti del papa era una pratica comune.\nSecondo lo storico John Bargrave, \"il Concilio di Basilea, nella ventunesima sessione, stabil\u00ec che il numero dei cardinali non dovesse superare le 24 unit\u00e0, e che non dovesse esservi compreso nessun nipote del papa o di un altro cardinale (Sessione 23)\".\nPapa Clemente VI (1342-1352) fu colui che cre\u00f2 il maggior numero di cardinali nipoti: sei, tutti nel concistoro del 20 settembre 1342. I decreti del conclave del 1464 imposero al papa eletto (Paolo II) il limite di un solo cardinal nipote, assieme ad altre condizioni volte ad aumentare il potere del collegio cardinalizio a scapito di quello del papa.\nPapa Alessandro VI nomin\u00f2 cardinale addirittura suo figlio Cesare Borgia nel 1493, a un anno dall'inizio del suo pontificato.\nIl Concilio Lateranense V, nel 1514, afferm\u00f2 che la sollecitudine verso i parenti era raccomandabile per il cristiano, e la creazione di cardinali nipoti fu spesso consigliata o giustificata con la necessit\u00e0 di provvedere a familiari bisognosi. Un cardinal nipote, di regola, poteva aspettarsi incarichi remunerativi: ad esempio, Alessandro Farnese, cardinal nipote di papa Paolo III (1534-1549) deteneva simultaneamente 64 benefici, in aggiunta alla carica di vice-cancelliere.\nPapa Paolo IV (1555-1559), in et\u00e0 avanzata, secondo l'opinione comune all'epoca, \"era caduto quasi completamente sotto l'influenza del cardinal nipote\": costui, Carlo Carafa, fu accusato nell'agosto del 1558 da un religioso teatino di aver sedotto una nobildonna romana, Plautila de' Massimi, che era entrata in possesso di una notevole quantit\u00e0 di denaro e gioielli, ma le accuse furono respinte dal pontefice. Carlo Borromeo, cardinal nipote di papa Pio IV (1559-1565), si era assicurato una posizione di preminenza sul \"secretarius intimus\", e talvolta infatti il cardinal nipote era indicato come \"secretarius maior\". Pio IV era noto per il suo nepotismo: tra il 1561 e il 1565 elarg\u00ec pi\u00f9 di 350.000 scudi ai suoi parenti.\n1566-1692.\nDopo il Concilio di Trento (1563), papa Pio V (1566-1572) cre\u00f2 la carica di \u00abSovrintendente dello Stato Ecclesiastico\u00bb, che doveva occuparsi degli affari temporali dello Stato pontificio e delle relazioni diplomatiche con le potenze straniere. Dopo aver tentato senza successo di dividere questi compiti fra quattro cardinali a lui non imparentati, Pio V cedette alle richieste del Collegio dei Cardinali e dell'ambasciatore spagnolo, e nomin\u00f2 sovrintendente il suo pronipote, Michele Bonelli, indicando le sue competenze con una bolla del 14 marzo 1566. Tuttavia, il papa si rifiut\u00f2 sempre di accordare qualsiasi potere realmente autonomo al Bonelli.\nGrazie alle prerogative conferitegli da Pio V, il cardinal nipote (\"Secretarius Papae et superintendens status ecclesiastic\u00e6\") disponeva di un notevole potere. La carica \u00e8 stata accostata dagli storici a quella di un \"primo ministro\" o \"alter ego\" del papa o \"vice-papa\". Il cardinal nipote era di solito creato nel corso del primo concistoro presieduto dal nuovo papa, e la sua nomina veniva tradizionalmente festeggiata con una salva di cannone da Castel Sant'Angelo.\nIl cardinal nipote (chiamato anche \"cardinale padrone\") era il governatore spirituale e temporale del Contado Venassino, che comprendeva il Palazzo ove i papi avevano risieduto negli anni di Avignone; nel 1475, papa Sisto IV elev\u00f2 la diocesi di Avignone ad arcidiocesi, a beneficio di suo nipote Giuliano della Rovere.\nI contorni dell'ufficio di cardinal nipote vennero definiti in modo sempre pi\u00f9 preciso dai successori di Pio V fino a Paolo V (1605-1621). Il cardinal nipote era anche il destinatario per la corrispondenza di nunzi e legati pontifici e il prefetto di due Congregazioni, la Sacra Consulta e la Congregazione del Buon Governo. Era inoltre il capitano generale dell'esercito papale e \"un canale attraverso cui passavano in una direzione benefici e nell'altra oro\".\nTuttavia, queste prerogative acquistavano un pieno valore solo durante i pontificati di papi deboli: generalmente, i cardinali nipoti non erano che riflessi del papa regnante, espressioni della sua volont\u00e0.\nSebbene papa Leone XI (1605) mor\u00ec prima di elevare al cardinalato suo nipote, Roberto Ubaldini, questi fu creato cardinale dal successore di suo zio, Paolo V, nel 1615, divenendo cos\u00ec una sorta di cardinal nipote \"postumo\".\nAlcuni storici considerano Scipione Caffarelli-Borghese, nipote di Paolo V, il \"prototipo\" del cardinal nipote, creato, a differenza dei suoi predecessori, \"per conseguire e assicurare la permanente ascesa sociale ed economica della famiglia del papa regnante tra le file dell'aristocrazia romana\". Ad esempio, nel 1616, secondo una pratica che il Concilio di Trento aveva cercato invano di eliminare, 24 delle 30 abbazie detenute in commenda dal cardinale Borghese vennero ridistribuite. Un'analisi completa delle finanze del cardinale Borghese, basata su alcuni libri di conti, \u00e8 stata tentata da Reinhard Volcker, e getta luce sulle strategie usate da Borghese per accumulare ricchezze, non solo di provenienza ecclesiastica, durante il pontificato di suo zio, strategie ritenute da Volcker esemplari del comportamento delle famiglie papali nel periodo barocco. Si calcola che Paolo V Borghese trasfer\u00ec alla sua famiglia circa il 4% del totale delle entrate della Santa Sede durante il suo pontificato.\nPapa Gregorio XIV (1590-1591) inaugur\u00f2 la pratica di creare cardinali nipoti la cui investitura formale coincideva \"de facto\" con la nomina, separandola cos\u00ec dalla prassi ordinaria seguita per gli altri cardinali, e, quando si ammal\u00f2, autorizz\u00f2 suo nipote, il cardinale Paolo Emilio Sfondrati, ad apporre il \"Fiat ut petitur\" sulle suppliche rivolte al papa, una prerogativa che fu successivamente tolta su pressione del Sacro Collegio. Paolo V, con \"motu proprio\" del 30 aprile 1618, confer\u00ec formalmente al suo cardinal nipote la stessa autorit\u00e0 di cui papa Clemente VIII aveva investito Pietro Aldobrandini, inaugurando quella che la storica Laurain-Portemer definisce \"l'et\u00e0 classica\" del nepotismo.\nIl nipote di papa Gregorio XV (1621-1623), il cardinale Ludovico Ludovisi, il primo noto come \"cardinale padrone\", accumul\u00f2 un'enorme mole di benefici, il vescovado di Bologna, 23 abbazie, la carica di prefetto del Supremo Tribunale della Segnatura Apostolica, la carica di Vice-cancelliere e quella di Camerlengo di Santa Romana Chiesa. Alla sua morte riusc\u00ec a ridistribuire gran parte di essi fra 17 dei suoi congiunti. Tutti questi benefici rendevano al Ludovisi pi\u00f9 di 200.000 scudi all'anno, tanto che Leopold von Ranke lo defin\u00ec il pi\u00f9 potente fra i cardinal nipoti della storia. \u00c8 da notare che ai cardinal nipoti venne concessa la \"facultas testandi\" per nominare eredi dei ricavi dei loro benefici anche parenti laici: Urbano VIII (1623-1644) riun\u00ec due commissioni speciali di teologi, ed entrambe avallarono questa decisione.\nNon tutti i cardinali nipoti lo erano in senso stretto: in effetti, la storica del papato Val\u00e9rie Pirie considera il fatto di non avere un nipote \"un formidabile elemento a favore di un candidato papabile\", perch\u00e9 lasciava libera la posizione per un cardinale alleato. Ad esempio, papa Clemente X nomin\u00f2 il cardinale Paluzzo Paluzzi-Altieri, il cui nipote aveva sposato Laura Caterina Altieri, ultima esponente della famiglia del papa. Molti storici ritengono che Olimpia Maidalchini, cognata di papa Innocenzo X (1644-1655), fosse \"de facto\" il vero \"cardinal nipote\", posizione formalmente occupata prima da suo figlio, Camillo Pamphilj, poi, dopo che questi aveva rinunciato alla porpora per sposarsi, da suo nipote, Francesco Maidalchini, e infine, dopo che Francesco si era dimostrato non adatto, da Camillo Astalli, suo cugino. Secondo la battuta di Ludwig von Pastor, \"la sfortuna di papa Pamphilj fu che l'unica persona della sua famiglia che aveva le qualit\u00e0 giuste per essere cardinal nipote era una donna\".\nPapa Innocenzo XI (1676-1689), invece, disapprovava la pratica nepotistica e accett\u00f2 la sua elezione al soglio pontificio solo dopo che il collegio dei cardinali acconsent\u00ec al suo piano di riforme, che includeva la messa al bando del nepotismo. Tuttavia, dopo che per ben tre volte non riusc\u00ec a ottenere che la maggioranza dei cardinali fosse favorevole alla promulgazione della bolla contro il nepotismo che era stata faticosamente approntata fra il 1677 e il 1686, fu costretto a tornare sui suoi passi. Il papa per\u00f2 oppose sempre un rifiuto alle richieste provenienti dall'interno della sua corte di far venire il suo unico nipote, Livio Odescalchi, principe di Sirmio, a Roma, anche se nomin\u00f2 cardinale Carlo Stefano Anastasio Ciceri, suo lontano parente, il 2 settembre 1686. Il suo successore, Alessandro VIII (1689-1691), fu l'ultimo papa a creare un cardinal nipote, oltre ad abolire un'altra delle riforme di Innocenzo XI, restituendo le rendite dell'ex cancelleria dei brevi al vice-cancelliere, che era appunto, al momento, il suo cardinal nipote, Pietro Ottoboni. Edith Standen, del Metropolitan Museum of Art, definisce Ottoboni \"l'ultimo, ma certamente non per magnificenza, esempio dello splendore di una specie ormai in via di estinzione, il Cardinal Nipote\".\nFino al 1692, e talvolta anche oltre questa data, il cardinal nipote (o anche un nipote laico) era il responsabile dell'archivio personale del papa, e generalmente, alla morte del pontefice, i documenti finivano nell'archivio di famiglia. In particolare, gli archivi Barberini, Farnese, Chigi e Borghese contengono molti importanti documenti papali.\nDopo il 1692.\nPapa Innocenzo XII (1691-1700), con la bolla \"Romanum decet pontificem\" del 22 giugno 1692, abol\u00ec l'ufficio di cardinal nipote, imponendo ai suoi successori la limitazione di un solo cardinale della famiglia, eliminando varie \"sinecure\" tradizionalmente riservate ai cardinali nipoti, e fissando il tetto dello stipendio o dote del nipote di un papa a 12.000 scudi. La bolla fu successivamente incorporata nel Codice di diritto canonico del 1917, ai canoni 240, 2; 1414, 4; e 1432, 1. La serie di riforme di Innocenzo XII prosegu\u00ec nel 1694, con un'estesa campagna di abolizione della venalit\u00e0 degli uffici, rimborsando i presenti detentori delle cariche. Secondo alcuni studiosi, queste riforme sono una tardiva reazione alla crisi finanziaria del papato originatasi durante il pontificato nepotista di Urbano VIII.\nTuttavia, anche dopo la \"Romanun decet pontificem\" solo tre degli 8 papi del XVIII secolo non nominarono cardinale un nipote o un fratello: a quanto sembra, il collegio cardinalizio preferiva il criterio dei nipoti a quello dei favoriti, che percepiva come alternativo. Ad esempio, fece pressioni su papa Benedetto XIII (1724-1730) perch\u00e9 nominasse un cardinal nipote, che sperava avrebbe preso il posto del suo braccio destro, Niccol\u00f2 Coscia: anche papa Gregorio XIII (1572-1585) dovette a suo tempo essere incalzato da alcune figure preminenti del collegio a creare il suo cardinal nipote, Filippo Boncompagni.\nL'influenza del cardinal nipote diminu\u00ec per\u00f2 rapidamente nel XVIII secolo, in parallelo con la crescita di quella del Cardinale Segretario di Stato. La Chiesa guidata da papa Benedetto XIII viene descritta dallo storico Eamon Duffy come \"con tutti i mali del nepotismo, senza [per\u00f2] il nipote\".\nNeri Maria Corsini, cardinal nipote di papa Clemente XII (1730-1740), fu di gran lunga il pi\u00f9 potente cardinal nipote del XVIII secolo, anche per l'et\u00e0 avanzata e la cecit\u00e0 dello zio. Ma gi\u00e0 Benedetto XIV (1740-1758), successore di Clemente XII, viene descritto positivamente da Hugh Walpole come \u00ab...un prete senza indolenza n\u00e9 interesse, un principe senza favoriti, un papa senza nipoti\u00bb; non a caso, egli prefer\u00ec affidarsi alla collaborazione del suo Segretario di Stato, il cardinale Silvio Valenti Gonzaga.\nRomoaldo Braschi-Onesti, nipote di papa Pio VI (1775-1799), fu il penultimo cardinal nipote. La famiglia di Pio VI proveniva dalla nobilt\u00e0 di Cesena, ma la sua unica sorella aveva sposato un membro della modesta famiglia Onesti: perci\u00f2 il cardinale incaric\u00f2 un genealogista di scoprire qualche traccia di nobilt\u00e0 anche dalla parte del padre e che port\u00f2 a ipotizzare un'improbabile discendenza da san Romualdo.\nDopo il turbolento conclave del 1800, papa Pio VII (1800-1823) abbandon\u00f2 l'istituzione del cardinal nipote e mise le cure di governo nelle mani del Segretario di Stato, Ercole Consalvi. Nel corso del XIX secolo solo un nipote di un papa, Gabriel della Genga Sermattei, fu creato cardinale nel concistoro del 1\u00ba febbraio 1836, ma non dallo zio, Leone XII, bens\u00ec da papa Gregorio XVI.\nSebbene l'istituzionalizzazione del nepotismo fosse cessata nel XVIII secolo, il ricorso ai familiari nell'amministrazione pontificia rimase abituale anche fino al XX secolo, sebbene raramente con l'intervento eccessivo di uno zio papa. Seguendo l'esempio di Pio VI, Leone XIII (che elev\u00f2 a cardinale suo fratello, Giuseppe Pecci, il 12 maggio 1879) e Pio XII (1939-1958) indebolirono la burocrazia curiale in favore di un \"governo parallelo\", in cui spesso figuravano loro parenti. La perdita del potere temporale sullo Stato pontificio (\"de facto\" nel 1870 con la presa di Roma da parte del Regno d'Italia e \"de jure\" nel 1929 con la firma dei Patti Lateranensi) elimin\u00f2 inoltre le condizioni strutturali che avevano pesato considerevolmente sulle politiche familiari dei papi del passato.\nRuolo durante i conclavi.\nAnche nel corso del XVIII secolo, il cardinal nipote era una figura chiave nel conclave successivo alla morte del papa suo zio, e attorno a lui si stringevano solitamente i cardinali desiderosi di mantenere lo \"status quo\". L'\"Instruzione al cardinal Padrone circa il modo come si deve procurare una fazione di cardinali con tutti i requisiti che deve avere per lo stabilimento della sua grandezza\", scoperta nell'archivio della chiesa di Santa Maria in Monserrato degli Spagnoli, a Roma, dispensa consigli ai cardinali nipoti per consolidare il proprio potere all'interno del collegio dei cardinali. Un altro testo, i \"Ricordi dati da Gregorio XV al cardinale Lodovisio suo nipote\", insegna come scalare le gerarchie della Curia.\nUn'analisi dei cinque conclavi svoltisi tra il 1605 e il 1644 mostra che i cardinali nipoti generalmente non riuscirono a far eleggere i propri candidati, anche se il papa eletto era di solito un cardinale creato dal defunto pontefice. Ben 9 dei 23 cardinali elettori riuniti nel conclave del 1492 erano cardinali nipoti.\nUna nuova elezione papale, spesso, poteva comportare un drammatico ribaltamento di fortuna per un cardinal nipote, visto che sovente il vecchio favorito si trovava in conflitto con il nuovo papa. Ad esempio, Prospero Colonna e Francisco de Borja furono scomunicati, e Carlo Carafa fu giustiziato.\nIl nepotismo nella Chiesa.\nIl nepotismo \u00e8 una caratteristica comune nelle forme di governo del passato, particolarmente in culture e contesti storici in cui l'identit\u00e0 di valori e la fedelt\u00e0 sono radicate pi\u00f9 a livello familiare che a quello nazionale. Naturalmente, la scelta dei nipoti piuttosto che dei discendenti diretti \u00e8 conseguenza del tradizionale celibato ecclesiastico della Chiesa latina, anche se la successione ereditaria da zio a nipote si ritrova anche nel patriarcato della Chiesa d'Oriente.\nLa nomina di parenti e alleati fidati a cardinali era un mezzo, per i papi del medioevo e del Rinascimento, per contrastare il potere del collegio dei cardinali e perpetuare la propria influenza (e quella delle loro famiglie) sulla Chiesa anche dopo la morte. Oltre per\u00f2 ad arricchire la famiglia del pontefice in carica con una serie di benefici e vantaggi, l'istituzione del cardinal nipote ebbe anche la conseguenza positiva di modernizzare l'amministrazione dello Stato pontificio, permettendo al papa di governare attraverso uno strumento che poteva pi\u00f9 facilmente essere considerato fallibile se necessario, e di mantenere un certo distacco fra la sua persona e le incombenze quotidiane del governo.\nIl trattato di Gregorio Leti \"Il nipotismo di Roma, o vero Relatione delle raggioni che muovono i Pontefici all'aggrandimento de' Nipoti\" (1667) \u00e8 un esempio di critica coeva all'istituzione del cardinal nipote: Leti fu uno dei pochi autori ad avere tutte le sue opere inserite nell'\"Index librorum prohibitorum\".\nSecondo Francis A. Burkle-Young, furono soprattutto i papi del XV secolo, in un momento di particolare tensione nella Chiesa alle prese con lo scisma d'occidente e i suoi strascichi, e i fermenti che avrebbero in seguito portato alla riforma protestante, che reputarono necessario avere propri parenti nel collegio dei cardinali, a causa della scarsa fiducia che avevano negli altri membri, che spesso appartenevano alle famiglie romane o italiane rivali.\nCardinale Segretario di Stato.\nL'ufficio curiale del Cardinale Segretario di Stato and\u00f2 progressivamente ad occupare il ruolo lasciato vacante dalla scomparsa dei cardinali nipoti: dal 1644 al 1692, in genere, il suo potere era inversamente proporzionale a quello del cardinal nipote, cui era subordinato. Durante alcuni pontificati, ad esempio quello di Pio V (1566-1572), cardinal nipote e Segretario di Stato erano la stessa persona (Michele Bonelli nel caso di Pio V)."}
{"id": "2475335", "revid": "585241", "url": "https://it.wikipedia.org/wiki?curid=2475335", "title": "Dialetto champenois", "text": "Lo champenois (champaignat in lingua champenois) \u00e8 un dialetto della lingua d'o\u00efl parlata soprattutto in Champagne e in parte della Vallonia.\n\u00c8 classificata come lingua regionale della Francia ed \u00e8 riconosciuta come lingua regionale in Belgio.\nLo champenois beneficia del decreto che protegge le lingue regionali indigene nella Comunit\u00e0 francofona del Belgio."}
{"id": "2475337", "revid": "125627194", "url": "https://it.wikipedia.org/wiki?curid=2475337", "title": "Capitone (Narni)", "text": "Capitone \u00e8 una frazione del comune di Narni (TR).\nPosizionata tra Narni ed Amelia, la frazione si trova a 397 ed \u00e8 popolata da 463 abitanti (dati Istat, 2001). Da essa si pu\u00f2 godere di un vasto panorama, che abbraccia Narni, la sua zona industriale, Terni e tutta la conca.\nStoria.\nIl paese \u00e8 stato per lungo tempo dominio della famiglia Capitone, che ne ha sempre mantenuto vivo l'orgoglio autonomistico, tuttora parzialmente esistente.\nLa posizione strategica tra le due citt\u00e0 rivali l'ha resa soggetta ad un gran numero di saccheggi ed assalti, nel corso dei secoli.\nDurante il Medioevo, rimase con fatica sotto il controllo di Narni e pass\u00f2 poi anche tra le soggezioni dello Stato della Chiesa.\nNel 1419 venne conquistata da Braccio da Montone e, per lui, difesa da Erasmo da Narni contro l'assalto di Attendolo Sforza . \u00c8 citato in un editto della Repubblica Romana napoleonica (di cui faceva parte, nel cantone di Narni) come \"Capetone\". Solo nel XVI secolo torn\u00f2 narnese; in seguito, fu comune autonomo fino al 1875 quando fu accorpato dall'attuale comune che all'epoca faceva parte della provincia di Perugia.\nEconomia e manifestazioni.\nVerso la fine di luglio vi si svolge la \"Festa di S. Andrea\", durante la quale \u00e8 anche organizzato un concorso ippico."}
{"id": "2475338", "revid": "287204", "url": "https://it.wikipedia.org/wiki?curid=2475338", "title": "Indianapolis Tennis Championships 2009", "text": "L'Indianapolis Tennis Championships 2009 (conosciuto anche come \"Indianapolis Tennis Championships presented by Lilly\" per motivi di sponsorizzazione) \u00e8 stato un torneo di tennis giocato sul cemento.\n\u00c8 la 22\u00aa edizione dell'evento che quest'anno ha preso il nome di Indianapolis Tennis Championships \nche fa parte della categoria ATP World Tour 250 series nell'ambito dell'ATP World Tour 2009. \nSi \u00e8 giocato al Tennis Center di Indianapolis negli Stati Uniti \ndal 20 al 26 luglio 2009 ed \u00e8 stato il 1\u00b0 evento delle US Open Series 2009.\nPartecipanti.\nAltri partecipanti.\nGiocatori che hanno ricevuto una Wild card:\nGiocatori passati dalle qualificazioni:\nCampioni.\nSingolare.\n Robby Ginepri ha battuto in finale Sam Querrey, 6-2, 6-4\nDoppio.\n Ernests Gulbis / Dmitrij Tursunov hanno battuto in finale Ashley Fisher / Jordan Kerr, 6-4, 3-6, [11-9]"}
{"id": "2475340", "revid": "729019", "url": "https://it.wikipedia.org/wiki?curid=2475340", "title": "Stazione di Oriago", "text": "La stazione di Oriago \u00e8 una stazione ferroviaria di superficie situata nel territorio comunale di Mira sulla Ferrovia Adria-Mestre\nStoria.\nLa stazione fu inaugurata nel 1931, contestualmente alla deviazione della tranvia Padova-Malcontenta-Fusina realizzata per connettere la stessa con la nuova ferrovia per Adria e Mestre.\nRispetto all'originario tracciato questa e si manteneva lungo la strada sulla riviera del Brenta, con un breve tratto in sede proprio che volgeva verso est veniva impegnato il sedime della nuova ferrovia Adria-Mestre, giungendo alla relativa stazione ferroviaria nella quale i binari 3, 4 e 5 erano elettrificati per il servizio tranviario; la linea si distaccava dalla ferrovia seguendo il tracciato di quella che in seguito sarebbe diventata via Veneto.\nNel 2006, nell'ambito del progetto del servizio ferroviario metropolitano del Veneto, l'impianto sub\u00ec un profondo rinnovamento, per adeguarla ai nuovi standard e alle maggiori frequenze previste per il servizio.\nStrutture e impianti.\nLa stazione, gestita da Sistemi Territoriali come l'intera linea, si trova tra le stazioni di Mira Buse e di Venezia Mestre Porta Ovest ed \u00e8 dotata di 2 binari (di cui uno risulta ancora scollegato dalla rete), sottopassaggio e impianto ACEI automatico di tipo semplificato.\nFino al 1954 erano presenti altri tre binari, elettrificati, ed un terzo marciapiede tra il quarto e il quinto binario, al servizio della citata tranvia per Padova, Fusina e Mestre. Durante la Seconda guerra mondiale era altres\u00ec presente un deposito locomotive, di cui sopravvive ancora la torre dell'acqua, posto a sud dei binari di corsa dall'altro lato del magazzino merci rispetto al fabbricato viaggiatori.\nI lavori condotti nel 2006 comportarono l'installazione di pensiline, stalli per le biciclette la predisposizione per una fermata di interscambio del servizio automobilistico. I preesistenti marciapiedi, uno laterale e uno ad isola, furono inoltre sostituiti da due banchine laterali di maggiore lunghezza e rialzate per permettere un'accessibilit\u00e0 migliore ai treni, collegate fra loro da un sottopassaggio.\nMovimento.\nLa stazione \u00e8 servita dalle corse regionali svolte da Sistemi Territoriali nell'ambito del contratto di servizio stipulato con la Regione del Veneto."}
{"id": "2475341", "revid": "1924342", "url": "https://it.wikipedia.org/wiki?curid=2475341", "title": "Agnes (cantante)", "text": "Biografia.\nDopo aver vinto la versione svedese del reality show musicale \"Pop Idol\" nel 2005, pubblica nello stesso anno il primo album di inediti, dal titolo eponimo \"Agnes\", sotto l'etichetta Sony BMG, dopo il suo primo singolo \"Right Here Right Now\". Il suo primo album vendette bene in Svezia, conquistando il primo posto in classifica. Solo un anno dopo, nell'ottobre 2006, ha pubblicato il suo secondo album, \"Stronger\", che ha ottenuto un buon successo riuscendo a raggiungere anche stavolta la prima posizione in classifica in Svezia. Nel 2007, oltre a continuare la promozione del suo album pubblicando nuovi singoli, duetta con il nuovo vincitore del reality che l'ha resa nota, M\u00e5ns Zelmerl\u00f6w, in una cover della canzone natalizia \"All I Want for Christmas Is You\", il cui singolo ha raggiunto la terza posizione in Svezia.\nNel 2008, abbandona la Sony BMG per unirsi all'etichetta Roxy Recordings, sotto la quale pubblica il suo terzo album \"Dance Love Pop\" in quello stesso anno. Si tratta di un album importante perch\u00e9 \u00e8 il primo ad essere pubblicato oltre i confini svedesi, grazie al successo del singolo \"Release Me\", che ottiene un ottimo riscontro nelle classifiche di tutta Europa tra la primavera e l'estate del 2009; la canzone \u00e8 arrivata tra le prime dieci posizioni delle classifiche di tutta europa e in particolar modo alla terza posizione in Regno Unito. Inoltre, nel 2009, Agnes partecipa al \"Melodifestivalen 2009\", competizione svedese per decidere il rappresentante svedese alla seguente edizione dell'Eurovision Song Contest. Durante l'edizione 2013 della manifestazione europea, ha inoltre preso parte come ospite della seconda semifinale, cantando i singoli \"One Last Time\" e \"Release Me\"."}
{"id": "2475342", "revid": "152625", "url": "https://it.wikipedia.org/wiki?curid=2475342", "title": "Release me", "text": ""}
{"id": "2475345", "revid": "117285370", "url": "https://it.wikipedia.org/wiki?curid=2475345", "title": "Nouvelle philosophie", "text": "Il termine nouvelle philosophie (in francese: \u00ab\"nuova filosofia\"\u00bb) indica una corrente filosofica molto eterogenea, nata in Francia a met\u00e0 degli anni settanta e rappresentata da autori usciti dalla sinistra radicale francese, in rottura polemica con il marxismo: Andr\u00e9 Glucksmann, Bernard-Henri L\u00e9vy, Christian Jambet, Guy Lardreau, Jean-Paul Doll\u00e9, Gilles Susong. A loro si aggiunsero anche Jean-Marie Benoist e Maurice Clavel, provenienti da un diverso retroterra filosofico. La gran parte dei \"nuovi filosofi\" francesi part\u00ec dal \"background\" del marxismo e del maoismo del Sessantotto, specie di area esistenzialista (Sartre), ripudiando poi le due ideologie comuniste come un sistema totalitario, ma oppose una netta critica di base umanistica anche al capitalismo, al conservatorismo e alla destra nazionalista, sia \"vecchia\" che \"nuova\". Altri importanti modelli di ispirazione furono Michel Foucault, l'illuminismo, il post-strutturalismo, Friedrich Nietzsche, Martin Heidegger e Albert Camus.\nStoria.\nNel novembre 1973 Sinistra Proletaria, un gruppo militante clandestino di ispirazione maoista, decide di sciogliersi. Emergono allora due tendenze interne al movimento:\nNel luglio 1975 Andr\u00e9 Glucksmann pubblica \"La cuoca e il mangia-uomini: sui rapporti tra Stato, marxismo e campi di concentramento\", in cui stabilisce esplicitamente un parallelo tra nazismo e comunismo. Bernard-Henri L\u00e9vy dedica al libro una recensione elogiativa sul \"Nouvel Observateur\" del 30 giugno 1975.\nLe edizioni Grasset &amp; Fasquelle affidano a L\u00e9vy la direzione di una collana di opere di filosofia. Nella primavera del 1976 viene pubblicato \"L'ange\" di Christian Jambet e Guy Lardreau. Provenienti da Sinistra Proletaria e influenzati dalle teorie di Jacques Lacan e Maurice Clavel, Jambet e Lardeau si propongono di recuperare le fondamenta cristiane di una metafisica che secondo loro inaugura la lotta contro il \"totalitarismo\".\nNella primavera del 1976 Paul Guilbert e Jean-Marie Borzeix, direttori di \"Nouvelles Litt\u00e9raires\", chiedono a L\u00e9vy di dedicare un dossier alla corrente di pensiero in cui si riconosce. Pubblicato nel giugno seguente, lo speciale si apre con un'introduzione di L\u00e9vy seguita da quattro interviste: Fran\u00e7ois Ch\u00e2telet con Christian Jambet e Guy Lardreau, Roland Barthes con Philippe Roger, Claude L\u00e9vi-Strauss con Jean-Marie Benoist, Jean-Toussaint Desanti con Jean-Paul Doll\u00e9. Un testo di Annie Leclerc chiude il dossier. L'espressione \"nouveaux philosophes\", scelta da L\u00e9vy, compare soltanto nel titolo, e ciascuno dei contribuenti mantiene una posizione di autonomia, ma d'ora in poi la corrente sar\u00e0 conosciuta con quel termine. Anche Michel Foucault \u00e8 stato associato al movimento, per l'ultimo periodo della sua vita.\nOggi ne \u00e8 principale rappresentante Bernard-Henri L\u00e9vy, intellettuale di origine ebraica noto per il suo impegno in favore dei diritti umani nel mondo e altre battaglie come la difesa dell'Occidente laico contro l'islamismo e le dittature, e quella dello Stato d'Israele."}
