{"id": "2533356", "revid": "1901764", "url": "https://it.wikipedia.org/wiki?curid=2533356", "title": "Virgilia D'Andrea", "text": "Vita ed opera.\nInfanzia e giovent\u00f9.\nVirgilia D'Andrea nacque a Sulmona, in provincia dell'Aquila, l'11 febbraio del 1888, figlia di Stefano D'Andrea e di Nicoletta Gambascia, maestra. Orfana in tenera et\u00e0, \u00e8 affidata alle cure di alcune sue parenti religiose, in un convento. Qui trascorre un'infanzia solitaria, all'insegna di una rigida educazione cattolica che tuttavia non riesce a condizionare la formazione e le scelte future della giovane. In tale ambiente, Virgilia si affeziona alla lettura di alcuni autori italiani che successivamente la influenzeranno in vario modo sia dal punto di vista letterario che etico, fra cui Giacomo Leopardi, Giosu\u00e8 Carducci e Ada Negri.\nIl primo incontro con la parola \"anarchico\" \u00e8 del 1900, quando Umberto I muore per mano dell'anarchico Gaetano Bresci e le suore obbligano le ragazzine che ospita il convento a pregare per il monarca appena defunto. Virgilia dimostra invece curiosit\u00e0 e simpatia verso il giovane vendicatore dell'eccidio perpetrato da Bava Beccaris. Conseguito il diploma di maestra, Virgilia si affretta ad abbandonare il convento (1909), e, dopo aver superato gli esami per idoneit\u00e0 all'insegnamento, inizia il suo \"iter\" di docente nei paesini attorno a Sulmona. Tale esperienza la mette in contatto con un'umanit\u00e0 povera, emarginata, ma dotata di una propria singolare dignit\u00e0 e sar\u00e0 fondamentale per la sua futura scelta politica.\nLa scelta anarchica e l'incontro con Armando Borghi.\nAlle soglie della prima guerra mondiale, Virgilia \u00e8 fra i partecipanti a numerose dimostrazioni e iniziative antimilitariste per cui entra in contatto con molti anarchici abruzzesi. Il riformista di sinistra Mario Trozzi nel 1917 le fa conoscere l'anarco-sindacalista Armando Borghi, confinato in Abruzzo. Questo incontro \u00e8 fondamentale nella vita di Virginia e di Armando in quanto i due a breve diverranno inseparabili compagni di vita e di fede politica. Di lei Armando Borghi dir\u00e0:\nIl giudizio su Virginia da parte dei poliziotti nei documenti reperiti non \u00e8 molto lusinghiero in relazione alla sua possibilit\u00e0 di costituire un pericolo per l'ordine costituito\nComunque Virgilia viene costantemente spiata semplicemente perch\u00e9 \u00e8 la compagna di Armando Borghi. Ma al contrario di quel che pensano delatori e poliziotti \u00e8 proprio Virgilia che quando Armando Borghi viene confinato ad Isernia dirige \"Guerra di Classe\", sostituendo suo marito nella direzione del periodico. \"Guerra di Classe\" \u00e8 l'organo ufficiale dell'USI e Virginia dimostra in tal frangente notevoli capacit\u00e0 organizzative. Al termine della guerra, Armando e Virgilia iniziano, nel 1919, un giro di propaganda politica anarchica attraverso tutta l'Italia e nel 1920 Virgilia entra a far parte della segreteria nazionale dell'USI la cui sede di Milano \u00e8 in via Mauri 8. La sede, in quel periodo, serve anche da casa per Virgilia, Armando ed Errico Malatesta.\nL'attivit\u00e0 letteraria e l'impegno politico.\nSempre su \"Tormento\" vi \u00e8 una poesia dedicata a Karl Liebknecht.\nVirgilia coniuga la sua capacit\u00e0 di scrittrice con la scelta politica e nel 1920 esce \"La presa e la resa delle fabbriche\", una narrazione delle lotte operaie e delle speranze suscitate dalla La Rivoluzione d'Ottobre in Russia. A breve viene pubblicata la poesia \"Resurrezione\" dedicata ai ribelli della Ruhr. Messa in carcere col capo d'accusa di cospirazione contro lo Stato deve interrompere tale attivit\u00e0 di scrittrice negli ultimi mesi del 1920. Uscita dal carcere riprende immediatamente la propria attivit\u00e0 politica dando alle stampe \"Non sono vinta\", chiaro monito a chi aveva pensato di spezzare la sua volont\u00e0 di lotta tramite l'arresto. Non per niente continua a scrivere per \"Guerra di classe\" e per Umanit\u00e0 Nova, pubblicando contemporaneamente \"Tormento\", dedicato a Errico Malatesta, che nella prefazione la definisce \"la poetessa dell'anarchia\". Tale lavoro per\u00f2 provoca una nuova denuncia a suo carico e Virgilia decide di riparare in Francia. Si legge nei documenti relativi alla denuncia\nGli anni di Parigi.\nNel periodo concomitante e successivo all'avvento del fascismo il \"fuoriuscitismo \" politico proveniente dall'Italia \u00e8 numericamente molto rilevate con personalit\u00e0 di spicco dell'antifascismo di varie tendenze politiche. La comunit\u00e0 anarchica \u00e8 chiaramente vigilata dalla polizia. Nel documento redatto dai responsabili del settore politico N. 500/7120 \u00e8 scritto:\nNella capitale francese fonda e dirige al 1925 al 1927 la rivista \"Veglia\", di cui Alberto Ciampi sulla rivista ApArte N\u00b07 scrive\nDi questa rivista \u00e8 difficilissimo trovar copie attualmente in circolazione ma\nl'IISG di Amsterdam ha conservato l'intera collezione, che in copia si trova presso Archivio Famiglia Berneri Aurelio Chessa a Reggio Emilia, e parzialmente la collezione \u00e8' conservata anche al Centre international de recherches sur l'anarchisme (CIRA) di Losanna.\nLa rivista \u00e8 stampata a Parigi, presso \"La Fraternelle\", in quanto S\u00e9bastien Faure ha una tipografia con tale nome, messa a disposizione di Virgilia, dove lavora anche Tintino Persio Rasi detto Auro d'Arcola, lo stesso che aveva fatto l'elogio funebre per Dante Carnesecchi su L'Adunata dei Refrattari utilizzando un linguaggio nettamente futurista che ricorda certi pazzi di Mario Carli. Vi lavora anche Virgilio Gozzoli. Da ricordare fra le varie edizioni stampate la copertina xilografata di Z. Gv, che unisce al linguaggio estetico di tipo futurista una eleganza non indifferente. Non \u00e8 semplice riconoscere autori di lavori ed opere in quanto vengono usati di solito pseudonimi ma \u00e8 ben visibile un linguaggio estetico confacente al periodo denso di fermenti. Altra copertina di notevole valore \u00e8 quella della \"Veglia\" in stampa a bianco e nero dove il disegno \u00e8 posto su una griglia. Tale impostazione pittorica sembra quasi anticipi i tempi dell'evoluzione artistica. Tatino \u00e8 lo pseudonimo che usa Tintino Persio Rasi per le sue liriche pubblicate nella rivista. Virgilia si \u00e8 sistemata nel Quartiere latino e subisce il fascino della Parigi del periodo in cui i movimenti artistici si intersecano con quelli politici e libertari. In \"L'ora di Maramaldo\" commenta il suo stato d'animo per la contentezza di essere pervenuta in tale citt\u00e0 dopo il duro periodo passato a Berlino dove aveva preso parte assieme ad Armando Borghi, al congresso per la fondazione dell'Associazione Internazionale dei Lavoratori ovverosia Internazionale anarco-sindacalista, poi, sempre con Armando Borghi, che faceva conferenze continue, era andata ad Amsterdam e infine a Parigi.\nLa \"Veglia\" sar\u00e0 punto di riferimento anche delle discussioni per le iniziative in favore dei anarchici italiani Sacco e Vanzetti e delle proteste relative al loro assassinio legalizzato.\nStati Uniti, ultima tappa.\nNel 1928 raggiunge Borghi negli USA dove quest'ultimo risiede da un paio d'anni. Il suo stato di salute si sta deteriorando a causa dell'intensa attivit\u00e0 a cui Virgilia si sottopone quotidianamente, ma non si scoraggia ed inizia assieme a Borghi un giro di congressi e conferenze di studio e di propaganda, cosa non nuova per la coppia durante le loro peregrinazioni. Continua inoltre a scrivere in italiano per L'Adunata dei Refrattari, sull'edizione statunitense. Le denunce rese pubbliche durante comizi e conferenze sono nette ed inequivocabili e sono rivolte contro la religione ed il concetto di patria intesi come sottofondo nascosto per poter perpetrare il dominio di classe e per giustificare il Fascismo. Nel 1932 deve sottoporsi ad un intervento chirurgico per un tumore all'intestino ma il suo stato di salute non migliora. Pur se debilitata, Virgilia continua tuttavia a lavorare su \"Torce nella notte\". L'intervento chirurgico non \u00e8 risolutore ed il 1\u00ba maggio 1933 deve nuovamente farsi ricoverare presso un ospedale di New York, dove una decina di giorni pi\u00f9 tardi muore."}
{"id": "2533360", "revid": "103523966", "url": "https://it.wikipedia.org/wiki?curid=2533360", "title": "Episodi di Arthur", "text": "Lista di episodi di Arthur."}
{"id": "2533372", "revid": "104485", "url": "https://it.wikipedia.org/wiki?curid=2533372", "title": "Caster Semenya", "text": "Biografia.\nNel 2008 partecipa ai Campionati del mondo juniores, senza tuttavia superare le batterie degli 800 m, e ai Giochi giovanili del Commonwealth, vincendo la gara sulla medesima distanza. Nel 2009 conquista la medaglia d'oro negli 800 e nei 1500 metri piani ai Campionati africani juniores. Nel corso dello stesso anno vince con il tempo di 1'55\"45 la gara degli 800 m ai Campionati mondiali, disputati a Berlino, stabilendo il nuovo record nazionale sudafricano e la miglior prestazione mondiale stagionale.\nAl termine dei mondiali, al fine di dissipare le voci sul suo effettivo sesso, la IAAF richiede chiarimenti alla federazione sudafricana di atletica leggera e dispone un test del sesso sull'atleta. I risultati ufficiali del test non vengono resi noti, allo scopo di tutelare la privacy dell'atleta, ma nel luglio 2010, dopo aver ricevuto le conclusioni di un'apposita commissione di esperti medici, la IAAF stabilisce che la Semenya potr\u00e0 tornare a gareggiare con effetto immediato.\nIl 27 luglio 2012 viene scelta come portabandiera per il Sudafrica alla cerimonia di apertura dei Giochi della XXX Olimpiade a Londra. Nel dicembre 2015 si sposa con la fidanzata Violet Raseboya. Nel 2018 diventa la prima atleta di sempre capace di detenere un primato personale inferiore ai 50 secondi nei 400 metri piani, inferiore ai 2 minuti negli 800 metri piani e inferiore ai 4 minuti nei 1500 metri piani.\nNel 2019 Caster Semenya presenta ricorso presso il Tribunale Arbitrale dello Sport contro la nuova normativa introdotta dalla IAAF che prevede che le atlete che superino il limite di 5 nanomoli di testosterone per litro di sangue debbano ridurre il valore del proprio testosterone intraprendendo uno specifico trattamento farmacologico, al fine di poter gareggiare negli eventi internazionali sulle distanze che vanno dai 400 m al miglio. In seguito alla decisione da parte del TAS di convalidare la nuova norma, la federazione sudafricana si appella al Tribunale federale svizzero che il 3 giugno sospende temporaneamente l'applicazione del regolamento sulla limitazione del testosterone, permettendo alla Semenya di tornare a gareggiare. Tuttavia nel mese di luglio lo stesso Tribunale federale svizzero annulla la sospensione della nuova norma.\nNel settembre 2019 \u00e8 ingaggiata dal JVW F.C., squadra di calcio femminile militante nella SAFA Sasol Women's League e di propriet\u00e0 di Janine van Wyk."}
{"id": "2533375", "revid": "594360", "url": "https://it.wikipedia.org/wiki?curid=2533375", "title": "Kim Ung-yong", "text": "Biografia.\n\u00c8 menzionato nel Guinness dei primati, nella categoria \"Altissimo QI\". Il libro dei Guinness riporta un quoziente d'intelligenza di 210 punti ottenuto nel test Stanford-Binet.\nAll'et\u00e0 di tre anni era gi\u00e0 in grado di leggere in giapponese, in coreano, in tedesco e in inglese.\nSuccessivamente, in una tv giapponese, dimostr\u00f2 una conoscenza perfetta di cinese, spagnolo, vietnamita, tedesco, inglese, giapponese e coreano.\nDa tre a sei anni frequent\u00f2 la facolt\u00e0 di fisica presso la Hanyang University. Fin\u00ec i suoi studi universitari, conseguendo un Ph.D. alla Colorado State University Nel 1974, durante i suoi studi universitari incominci\u00f2 a lavorare come ricercatore per la NASA e continu\u00f2 questo lavoro dopo il suo ritorno in Corea nel 1978.\nQuando ritorn\u00f2 in Corea, decise di cambiare indirizzo di studi, laureandosi in ingegneria civile. Molte prestigiose universit\u00e0 coreane cercarono di convincerlo a iscriversi e a frequentare, ma Kim scelse di tornare a casa. Nonostante il suo incredibile QI, durante l'infanzia non ha avuto problemi con i coetanei, a differenza di molti altri bambini prodigio."}
{"id": "2533381", "revid": "36426", "url": "https://it.wikipedia.org/wiki?curid=2533381", "title": "Banco Mediceo", "text": ""}
{"id": "2533382", "revid": "36426", "url": "https://it.wikipedia.org/wiki?curid=2533382", "title": "Banco mediceo", "text": ""}
{"id": "2533383", "revid": "36426", "url": "https://it.wikipedia.org/wiki?curid=2533383", "title": "Banco Medici", "text": ""}
{"id": "2533384", "revid": "76963", "url": "https://it.wikipedia.org/wiki?curid=2533384", "title": "Travis Van Winkle", "text": "Carriera.\nDebutta in televisione nel 2004 nella sitcom \"Raven\"; dopodich\u00e9 \u00e8 apparso nelle serie televisive \"The OC\", \"Malcolm\", \"Settimo Cielo\" e \"90210\". Al cinema, Travis \u00e8 comparso nei film \"3ciento - Chi l'ha duro... la vince\" e \"Transformers\"; nel 2009, Van Winkle ottiene il ruolo di uno dei protagonisti nel reboot di \"Venerd\u00ec 13\".\nA partire dal 2014 entra nel cast principale della serie The Last Ship recitando al fianco di Adam Baldwin e Eric Dane.\nTravis \u00e8 anche apparso in due video musicali: \"That Song In My Head\" di Julianne Hough, e \"Don't Ever Leave\" degli Empty Soul.\nDoppiatori italiani.\nNelle versioni in lingua italiana dei suoi lavori, Travis Van Winkle \u00e8 stato doppiato da:"}
{"id": "2533385", "revid": "118958673", "url": "https://it.wikipedia.org/wiki?curid=2533385", "title": "Colla stick", "text": "La colla (a) stick o colla a bastoncino \u00e8 un tipo di colla venduta in bastoncini a scatto o a vite. L'utilizzatore pu\u00f2 applicare la colla aprendo il bastoncino e tenendolo fermo con una mano, cos\u00ec da non sporcarsi le dita. Questo tipo di colla \u00e8 utilizzato principalmente in ambito domestico, scolastico e in ufficio. La colla stick pi\u00f9 famosa \u00e8 la Pritt della Henkel ma esistono anche altri marchi in commercio, come UHU e Giotto.\nn commercio colle stick di varie dimensioni, le pi\u00f9 diffuse sono di 10, 20 o 40 grammi.La Giotto produce circa 1540 tubetti di colla, la pritt 3045 e la UHU 1230. Nel 2013 la Giotto ha prodotto circa 3461 tubetti di colla e ha inventato la colla piccola da 10 grammi.\nUtilizzo.\nLe colle stick si usano solo per materiali cartacei e simili, non essendo sufficientemente forti come altre variet\u00e0 di adesivo, in particolare quelle liquide. Le versioni pi\u00f9 recenti sono lavabili e atossiche. Si usano anche per creazioni artistiche (\"collage\")."}
{"id": "2533391", "revid": "1149807", "url": "https://it.wikipedia.org/wiki?curid=2533391", "title": "La tana del serpente bianco", "text": "La tana del serpente bianco (\"The Lair of the White Worm\") \u00e8 un film del 1988 diretto da Ken Russell.\nTrama.\nDurante uno scavo il giovane archeologo scozzese Angus Flint ritrova un gigantesco teschio che sembra appartenere ad un serpente di dimensioni straordinarie. Lo porta dunque con s\u00e9 al bed and breakfast in cui sta dimorando, condividendo la scoperta con le due proprietarie della struttura, due ragazze i cui genitori sono scomparsi da circa un anno. Quella stessa sera, le due ragazze portano con s\u00e9 Angus a una festa organizzata da un nobile locale, James D'Ampton, la cui famiglia \u00e8 rinomata per via di un avo che in passato avrebbe sconfitto un enorme serpente bianco. Angus condivide la sua scoperta anche con lui, che si dimostra sinceramente interessato e vede un collegamento con le leggende locali e tale ritrovamento. Nel frattempo una donna molto sensuale, tale Sylvia Marsh, soccorre un poliziotto dopo che questi \u00e8 stato insolitamente morso da un serpente in pieno inverno.\nMarsh \u00e8 tuttavia una donna-serpente, creatura immortale che serve un dio serpente: per lei il ritrovamento di Angus \u00e8 una reliquia, motivo per cui entra nel B&amp;B e lo trafuga. Andando via, Marsh sputa del veleno contro un crocifisso. Quando le proprietarie cercano di mostrare il ritrovamento a James una di loro, Eve, tocca il crocifisso e ha una visione di se stessa, vestita da suora ma in topless, viene aggredita da un enorme serpente bianco sulle rovine di un convento. Dopo essersi ripresa dalla visione, la donna ripete uno strano nome. Quando Angus scopre l'accaduto decide di insistere ancora di pi\u00f9 nei suoi studi: proprio in quei giorni un oggetto appartenente ad uno dei genitori di Eve e Mary Trent viene ritrovato in una caverna della zona. Nel frattempo Sylvia Marsh attira in casa propria un ragazzino e, dopo averlo sepolto, lo morde: il suo veleno lo paralizza in maniera tale che possa essere divorato dal suo dio-serpente.\nSubito dopo James si presenta a casa sua per chiedere informazioni sull'infortunio del poliziotto, che \u00e8 anche suo vicino di casa. La donna si comporta in maniera conturbante, finge una grande fobia dei serpenti che afferma di combattere giocando a serpenti e scale, inventa di non aver voluto essere invitata alla sua festa proprio per questa fobia. Successivamente, una spedizione di James, Eve, Mary e Angus nella caverna del ritrovamento conferma l'ipotesi che essa possa essere la caverna in cui, secondo la leggenda, l'avo di James sconfisse il gigantesco serpente bianco. James \u00e8 convinto che un serpente analogo possa ancora esistere, rimasto in vita grazie alla nicchia ecologica sviluppato. James inizia a collegare gli strani avvenimento proprio alla Marsh. Nel frattempo Eve, che poco prima era andata via, viene ipnotizzata e rapita da Marsh, che vuole sacrificarla al suo dio in quanto vergine ed in quanto reincarnazione di una suora che dimorava in un monastero costruito sopra il tempio dedicato al dio-serpente.\nSylvia spinge Eve a telefonare a casa e inventare una scusa tuttavia la ragazza ha un attimo di rinsavimento e riesce a mettere la sorella in guardia. Mary, Angus e James organizzano allora un piano: i primi due tendono un'imboscata a casa di Sylvia, l'ultimo rimane a casa propria e riproduce una musica atta ad attirare serpenti. Mary e Angus scoprono che anche la madre delle Trent \u00e8 diventata una donna-serpente, tant'\u00e8 che li aggredisce. Subito dopo si presenta a casa di James: quest'ultimo riesce ad ucciderla, ma non prima che lei uccida la sua servit\u00f9. Salvata Mary, i ragazzi organizzano un altro piano: le sorelle e Angus vanno a casa di Sylvia con la musica atta ad attirarla e una mangusta, mentre James porta avanti una spedizione nella caverna per uccidere l'eventuale serpente con il gas. Vengono tuttavia intercettati dal poliziotto della citt\u00e0, anche lui diventato un uomo-serpente e intenzionato a sacrificare entrambe le sorelle. Angus si scontra con lui e ha la meglio, ma ne viene morso. Il ragazzo ha tuttavia fatto produrre uno speciale antidoto in laboratorio.\nAngus utilizza la musica e la mangusta, tuttavia Sylvia ha usato dei tappi per le orecchie ed \u00e8 riuscita ad uccide l'animale. Rapiti tutti e tre gli intrusi, la donna evoca il suo dio, tuttavia Angus riesce a liberarsi ed a sconfiggere la sacerdotessa, dandola infine in pasto al suo dio. Proprio in questo frangente James e la sua troupe fanno partire il gas, asfissiando ed uccidendo una volta per tutte l'enorme serpente. Angus somministra l'antidoto a Mary ed Eve per sicurezza, dopo di che si riunisce con James e intraprende un viaggio in macchina con lui. L'antidoto che il ragazzo aveva utilizzato su di s\u00e9 e sulle sorelle Trent era tuttavia il farmaco sbagliato: la dottoressa che glielo aveva inviato aveva fatto confusione con gli ordini. A questo punto Angus sta per trasformarsi in un uomo-serpente e James sar\u00e0 molto probabilmente la sua prima vittima.\nProduzione.\nPellicola horror, il film si ispira in parte al romanzo \"La tana del Verme Bianco\" di Bram Stoker e in parte alle leggende britanniche del \"Verme di Lambton\". Il regista si afferma non completamente soddisfatto dal romanzo di Stoker, che definisce inferiore al capolavoro dello stesso autore \"Dracula\" nonostante avrebbe potuto eguagliarlo e sia dotato a tratti di \"tocchi da maestro\" dell'autore. Egli afferma di aver dunque apportato delle modifiche affinch\u00e9 l'orrore e gli elementi psicologici di Dracula fossero presenti anche in quest'opera e non ci fosse pi\u00f9 bisogno di \"andare fino in Transilvania per conoscere il terrore\".\nSecondo il produttore Dan Ireland, Russel avrebbe voluto Tilda Swinton per il ruolo di Sylvia Marsh e che abbia ripiegato sulla Dohonoe solo in seguito al rifiuto della prima. Il produttore afferma inoltre che l'opera costituisce anche un omaggio all'opera di Oscar Wilde. Le riprese si sono svolte presso i britannici Shepperton Film Studios e sono durate 7 settimane, risultando a detta del regista \"difficoltose soprattutto per quanto riguarda l'ingente impiego di effetti speciali\". Il budget investito corrisponde a circa 2 milioni di dollari.\nAccoglienza.\nPubblico.\nIl film ha incassato 1,19 milioni di dollari nel solo circuito cinematografico statunitense.\nCritica.\nSull'aggregatore Rotten Tomatoes il film riceve il 67% delle recensioni professionali positive con un voto medio di 5,82 su 10 basato su 27 critiche."}
{"id": "2533398", "revid": "1404372", "url": "https://it.wikipedia.org/wiki?curid=2533398", "title": "Lavochkin La-250", "text": "Il Lavochkin La-250 \"Anakonda (in cirillico \u041b\u0430\u0432\u043e\u0447\u043a\u0438\u043d \u041b\u0430-250 \"\u0410\u043d\u0430\u043a\u043e\u043d\u0434\u0430) era un caccia intercettore bimotore a getto dotato di ala a delta, progettato dall'OKB 301 diretto da Sem\u00ebn Alekseevi\u010d Lavo\u010dkin e sviluppato in Unione Sovietica negli anni cinquanta.\nRimasto allo stadio di prototipo, il suo sviluppo venne interrotto a seguito di alcuni incidenti dopo soli cinque esemplari realizzati.\nFu l'ultimo progetto prima che l'OKB 301 venisse chiuso a causa della sopraggiunta morte di Lavo\u010dkin. Il progetto non fu in grado di imporsi sulla concorrenza dei rivali Yakovlev Yak-28 e Tupolev Tu-28 e quindi non si arriv\u00f2 alla produzione in serie.\nStoria del progetto.\nNella met\u00e0 degli anni cinquanta, apparve evidente che i caccia subsonici armati di cannoncini come lo Yakovlev Yak-25 sarebbero stati incapaci di affrontare la nuova generazione di bombardieri strategici. Quindi, nel 1953 l'OKB Lavochkin propose l'aggiunta di missili aria-aria al sistema di difesa aerea \"Berkut\". Avendo come obiettivo la difesa di Mosca, il sistema \"Berkut\" consisteva in una serie di radar e missili terra-aria come anche intercettori basati su strutture di controllo al suolo. Il missile proposto da Lavochkin, il G-300 utilizzava un sistema di guida basato su valvole termoioniche ed era cos\u00ec pesante (intorno ai 1\u00a0000\u00a0kg) che nessun caccia sovietico sarebbe stato in grado di trasportarlo. Invece, un bombardiere Tupolev Tu-4 (versione sovietica del Boeing B-29 Superfortress) fu modificato per trasportare quattro G-300 sotto le ali, e l'intero sistema fu denominato G-310. Con tutti questi accorgimenti, il G-300 avrebbe avuto un raggio d'azione di 15\u00a0km e una altezza operativa massima di 20\u00a0000\u00a0m. Dopo che il G-310 fece dieci voli nel 1952, il sistema venne abbandonato perch\u00e9 poco pratico.\nNel novembre 1952, il governo sovietico ordin\u00f2 lo sviluppo del Kompleks K-15 (Complesso K-15, un termine analogo al concetto di \"sistema d'arma\" dell'United States Air Force). Il K-15 consisteva nell'\"intercettore 250\" (pi\u00f9 tardi designato La-250) in grado di portare missili guidati \"Type 275\". Il La-250 avrebbe dovuto essere capace di intercettare aerei che volavano a 1\u00a0250\u00a0km/h, (Mach 1,18) a una quota di 20\u00a0000\u00a0m e una distanza di 500\u00a0km dall'aeroporto. Il missile \"275\", secondo i dati progettuali, doveva pesare 870\u00a0kg e, spinto da un motore a propellente liquido, avrebbe superato la velocit\u00e0 di 3\u00a0900\u00a0km/h con una testata convenzionale pesante 125\u00a0kg, avente un raggio di letalit\u00e0 di 50\u00a0m. Il La-250 avrebbe dovuto caricare due missili \"275\" semi-racchiusi nella parte interna della fusoliera, disposti in tandem.\nIl primo volo ebbe luogo il 16 luglio 1956 e il prototipo era pilotato da Andrei G. Kochetkov. Problemi con il radar K-15U e il motore Klimov VK-9 portarono a un radicale cambiamento del progetto iniziale, portando all'utilizzo del radar K-15M e, pi\u00f9 importante, la sostituzione del motore con un assai meno potente Lyulka AL-7F. Questo determin\u00f2 la necessit\u00e0 di sostituire il missile \"275\" con il pi\u00f9 leggero \"275A\" (curiosamente, nonostante il peso totale fosse diminuito a soli 800\u00a0kg, il peso della testata sal\u00ec a 140\u00a0kg). Il nuovo modello, con fusoliera dalle dimensioni ridotte e ala a delta invece dell'ala a freccia, fu chiamato La-250A.\nI missili \"275\" sarebbero ora stati trasportati su piloni subalari. La carlinga pi\u00f9 leggera non permetteva comunque l'utilizzo dei motori meno potenti e le prestazioni prospettate erano inferiori a quelle del La-250 originale. Mentre era occupato a riprogettare l'aereo, l'OKB Lavochkin doveva anche sviluppare varianti del missile \"275\" - la variante con radar semi attivo \"277\", la variante ad armamento nucleare \"279\" e la variante spinta da propellente solido \"280\". Il primo prototipo del La-250A fu finalmente completato il 16 giugno 1956.\nI test di volo furono ricchi di incidenti causati da problemi nel sistema di boost idraulico, dal carrello d'atterraggio, cos\u00ec come dalla scarsa visibilit\u00e0 frontale (problema che venne corretto con l'adozione di un nuovo muso che garantiva un abitacolo pi\u00f9 ampio). Il La-250A fece un singolo volo di prova nel 1956, solo sei nel 1957 e appena quattordici voli nel 1958. Frustrata dalla mancanza di progressi, l'aeronautica sovietica ferm\u00f2 i lavori sul sistema K-15 nel 1959. L'esperienza accumulata con il K-15 fu utilizzata per lo sviluppo di nuovi requisiti di sistema per gli intercettori che portarono al Tupolev Tu-28.\nIl difficile e complesso sviluppo del La-250 fu contrapposto in Occidente dagli altrettanto complicati progetti della Convair riguardo ai caccia intercettori con ala a delta F-102 Delta Dagger e F-106 Delta Dart, che comunque riuscirono a diventare dei sistemi d'arma operativi.\nEsemplari sopravvissuti.\nUno dei prototipi Lavochkin La-250A \u00e8 visibile al Museo centrale della Federazione Russa delle aeronautiche militari a Monino, vicino a Mosca, Russia."}
{"id": "2533402", "revid": "61051", "url": "https://it.wikipedia.org/wiki?curid=2533402", "title": "Lavochkin La-250 Anakonda", "text": ""}
{"id": "2533405", "revid": "339392", "url": "https://it.wikipedia.org/wiki?curid=2533405", "title": "Teheran (provincia)", "text": ""}
{"id": "2533407", "revid": "2048388", "url": "https://it.wikipedia.org/wiki?curid=2533407", "title": "Kunie Tanaka", "text": "\u00c8 apparso in molti film come \"Sanjuro\" di Akira Kurosawa e \"Kwaidan\" di Masaki Kobayashi.\nHa avuto cinque nomination per i Awards of the Japanese Academy, riuscendo a vincerne uno nel 1993 come miglior attore non protagonista per il film Gakko.\nCuriosit\u00e0.\nL'aspetto dell'ammiraglio Kizaru, personaggio del manga ed anime One Piece, \u00e8 basato su quello di Tanaka."}
{"id": "2533411", "revid": "110157", "url": "https://it.wikipedia.org/wiki?curid=2533411", "title": "The Joshua Tree Tour", "text": "Il Joshua Tree Tour () fu il nono tour mondiale del gruppo rock degli U2, svoltosi nel 1987 a seguito della pubblicazione dell'album \"The Joshua Tree\". Ha toccato il Nord America e l'Europa. Durante il tour \u00e8 stato girato parte del documentario \"Rattle and Hum\".\nDalla data dell'Hippodrome de Vincennes di Parigi del 4 luglio 1987 ne fu tratto il DVD \"Live from Paris\", ignorato fino al 2007 quando venne inserito nell'edizione deluxe box-set del 20\u00ba anniversario dell'album \"The Joshua Tree\".\nTappe.\nIl tour ha avuto inizio il 2 aprile dall'Universit\u00e0 Statale dell'Arizona (Activity center) di Tempe. Ha toccato le arene in Nord America, per poi trasferirsi negli stadi europei durante l'estate e ritornare negli Stati Uniti e in Canada durante l'autunno, per un totale di 109 concerti. Il palco \u00e8 stato progettato da Willie Williams.\nTutte le tappe sono andate sold-out, proprio per la prima volta in cui gli U2 si sono esibiti in strutture di una certa grandezza, come stadi e arene. L'album The Joshua Tree diede molta popolarit\u00e0 alla band anche oltre Oceano e tutti i singoli estratti conquistarono le vette pi\u00f9 alte delle classifiche. Ci\u00f2 rese difficile reperire i biglietti, soprattutto per le date del Nord America, dove suonarono soltanto nelle arene.\nDurante la prima leg la band tocc\u00f2 molte citt\u00e0 delle coste statunitensi, mentre poche furono in confronto le tappe nelle citt\u00e0 al centro degli Stati Uniti. Gli U2 suonarono spesso pi\u00f9 concerti nella stessa citt\u00e0 e per questo motivo la setlist cambiava ogni notte: nella prima, la canzone che faceva da intro era \"Where the Streets Have No Name\" seguita da \"I Will Follow\"; mentre nell'ultima data, l'intro era un classico degli anni sessanta come \"Stand by Me\" (in cui un verso era cantato da The Edge), seguito da \"Pride (In the Name of Love)\". Il resto della scaletta subiva di conseguenza numerose modifiche.\nStatistiche.\nI concerti del tour sono stati aperti dal brano \"Where the Streets Have No Name\" per 87 volte, per 18 volte dalla cover di \"Stand by Me\" e le restanti quattro volte dalla canzone \"Bullet the Blue Sky\".\nLa conclusione ha visto quasi sempre l'esecuzione di 40.\nPalco.\nCome per gli altri Tour a partire dal 1983, anche in questo caso se ne \u00e8 occupato il designer Willie Williams. L'artista ha scelto una scenografia piuttosto semplice: un grande telo bianco che a volte si colora di rosso e due pedane sopraelevate ai lati del palco centrale.\nCover eseguite durante il Tour.\nAl Wembley Stadium di Londra, Bono inton\u00f2 \"Help!\" dei Beatles, dedicandola a chi tra il pubblico \"aveva paura\" di dover affrontare altri cinque anni di governo di Margaret Thatcher, all'epoca da poco rieletta. In altre tappe eseguirono un'altra cover dei Beatles: Helter Skelter; e Bono introducendola disse: \"This is a song Charles Manson stole from the Beatles. We're stealing it back\" (\"Questa \u00e8 una canzone che Charles Manson rub\u00f2 ai Beatles; noi adesso ce la riprendiamo\"). Altre celebri cover suonate durante il Tour furono: C'mon Everybody di Eddie Cochran, Springhill Mining Disaster di Peggy Seeger, Southern Man di Neil Young, People Get Ready degli Impressions (durante queste ultime due Bono era solito invitare sul palco un fan a suonare la chitarra) e numerose canzoni di Bob Dylan, tra le quali Maggie's Farm e I Shall Be Released.\nGruppi di supporto.\nNumerosi i musicisti che si sono alternati come supporter: i Lone Justice (che gi\u00e0 avevano accompagnato la band durante l'Unforgettable Fire Tour), The Pretenders, i Big Audio Dynamite, gli UB40, Little Steven, The BoDeans, Paul Young, Mason Ruffner, i World Party, gli Spear of Destiny, The Waterboys, Los Lobos, Buckwheat Zydeco, The Pogues, The Alarm, The Silencers. Nella data di Dublino del 28 giugno 1987 Lou Reed raggiunge la band sul palco per suonare con loro Walk On The Wild Side.\nRiprese per il documentario Rattle and Hum.\nNumerosi show furono registrati per essere inseriti all'interno del documentario e del successivo album \"Rattle and Hum\". La maggior parte delle riprese riguarda i concerti di novembre alla McNichols Arena di Denver (Colorado) e al Sun Devil Stadium di Tempe (Arizona). La maggior parte del film \u00e8 in bianco e nero.\nIncidenti.\nDurante questo Tour Bono si \u00e8 ferito due volte. Una prima volta ha avuto una leggera ferita al mento durante le prove all'inizio della prima leg in Arizona: mentre teneva tra le mani un riflettore, \u00e8 scivolato dal palco e questo gli \u00e8 caduto addosso. Una seconda volta durante il concerto di Washington, nella terza leg, \u00e8 scivolato nuovamente dal palco bagnato dalla pioggia e si \u00e8 lussato la spalla sinistra. Nonostante questo, ha portato a termine il concerto e soltanto dopo \u00e8 stato trasferito in ospedale dove gli \u00e8 stato fasciato l'arto, cos\u00ec come si nota durante la ripresa del film \"Rattle and Hum\" nella scena girata presso la chiesa di Harlem. Durante le riprese successive del film non si nota nulla dei succitati incidenti e anzi lo si vede suonare la chitarra."}
{"id": "2533413", "revid": "339392", "url": "https://it.wikipedia.org/wiki?curid=2533413", "title": "Ilam (provincia)", "text": ""}
{"id": "2533415", "revid": "322321", "url": "https://it.wikipedia.org/wiki?curid=2533415", "title": "Gianfranco Agostino Gardin", "text": "Biografia.\nNato a San Polo di Piave, in provincia di Treviso e diocesi di Vittorio Veneto, vive a Venezia a partire dal 1946, nella parrocchia francescana di Santa Maria Gloriosa dei Frari.\nFormazione e ministero sacerdotale.\nEntra nella provincia patavina dell'Ordine dei frati minori conventuali emettendo la professione semplice nel 1961 e nel 1965 quella solenne.\nIl 21 marzo 1970 \u00e8 ordinato presbitero, nella basilica di Sant'Antonio di Padova, dal vescovo Girolamo Bartolomeo Bortignon.\nDopo l'ordinazione continua gli studi filosofici e teologici a Padova e nel 1983 consegue il dottorato in teologia morale presso l'Accademia alfonsiana di Roma con una tesi intitolata \"Sessualit\u00e0 e virt\u00f9 di castit\u00e0 nella formazione seminaristica\".\nPer quindici anni, dal 1973 al 1988 insegna teologia morale a Padova; dal 1973 al 1976 \u00e8 vicerettore del seminario teologico della provincia patavina. Nel 1978 inizia a lavorare nella redazione del mensile \"Messaggero di Sant'Antonio\"; mantiene l'incarico fino al 1988, anno in cui lascia anche la direzione della rivista, da lui fondata, \"CredereOggi\".\nDal 1988, per sette anni, gli viene affidato il ruolo di ministro provinciale dei frati minori conventuali della provincia patavina di Sant'Antonio. Nel 1995 \u00e8 eletto ministro generale dell'Ordine, servizio che svolge per sei anni. Nel 1999, in tale veste, partecipa al Sinodo dei vescovi sull'Europa. Nel novembre 2000 viene eletto anche presidente dell'Unione superiori generali (USG). Dal 2001 al 2005 risiede nel convento San Francesco a Treviso, mentre nel 2005 viene nominato direttore generale dell'Opera Messaggero di Sant'Antonio.\nMinistero episcopale.\nIl 10 luglio 2006 papa Benedetto XVI lo nomina segretario della Congregazione per gli istituti di vita consacrata e le societ\u00e0 di vita apostolica e arcivescovo titolare di Cissa; succede a Piergiorgio Silvano Nesti, dimessosi per raggiunti limiti di et\u00e0. Il 26 agosto successivo riceve l'ordinazione episcopale, nella basilica di Sant'Antonio di Padova, dal cardinale Angelo Sodano, coconsacranti gli arcivescovi Piergiorgio Silvano Nesti e Paolo Atzei.\nIl 1\u00ba novembre 2007 papa Benedetto XVI lo nomina arcivescovo titolare di Torcello, mantenendo il suo incarico di segretario presso la Curia Romana.\nIl 18 dicembre 2009 papa Benedetto XVI lo nomina vescovo, con il titolo \"ad personam\" di arcivescovo, di Treviso; succede ad Andrea Bruno Mazzocato, precedentemente nominato arcivescovo metropolita di Udine. Il 7 febbraio 2010 prende possesso della diocesi nella cattedrale di Treviso, alla presenza dei cardinali Angelo Scola, patriarca di Venezia ed amministratore apostolico della diocesi, e Franc Rod\u00e9, prefetto della Congregazione per gli istituti di vita consacrata e le societ\u00e0 di vita apostolica, nonch\u00e9 dell'arcivescovo Giuseppe Bertello, nunzio apostolico in Italia. La domenica successiva al suo ingresso in diocesi, secondo un'antica consuetudine, presiede nel duomo di Asolo una celebrazione eucaristica con la comunit\u00e0 parrocchiale.\nNel novembre 2010 provvede alla riorganizzazione territoriale della diocesi riducendo i vicariati da 17 a 15 (ulteriormente ridotti a 14, nel 2012, con la creazione del vicariato urbano), mentre il 26 febbraio 2012 istituisce ufficialmente le prime quattro \"Collaborazioni pastorali\" di Castelfranco, Santa Bona, Istrana e Paese, che coinvolgono ben 19 parrocchie chiamate a condividere tra loro iniziative e risorse, tra cui, a lungo andare, lo stesso parroco, data la crisi vocazionale che ha colpito la stessa diocesi veneta. Il 2 dicembre ne istituisce altre cinque.\nIl 21 settembre 2012 indice ufficialmente la visita pastorale alla diocesi, che si terr\u00e0 dal gennaio del 2013 alla fine del 2016.\nIl 29 marzo 2014 \u00e8 nominato membro della Congregazione per gli istituti di vita consacrata e le societ\u00e0 di vita apostolica.\nDurante il suo episcopato si \u00e8 dimostrato sempre molto vicino al tema dell'immigrazione, organizzando diverse iniziative, come quando nel gennaio 2019 decide di finanziare personalmente dei corsi, maschili e femminili, per gli immigrati, dei quali gli uomini hanno opportunit\u00e0 di seguire un corso di saldatura e uno per operatore elettrico civile, le donne, invece, un corso di cucina, cucito ed igiene. Un altro tema a lui molto caro \u00e8 stata la vita politica della diocesi, motivo per cui egli stesso ha presentato nel dicembre 2018 agli amministratori locali il decalogo per un buon politico, un insieme di principi e requisiti necessari.\nNei dieci anni di ministero a Treviso ha ordinato 35 nuovi preti e 6 nuovi diaconi permanenti, ha avviato in molte comunit\u00e0 parrocchiali il progetto Sicar di rinnovamento per la catechesi e, con la pastorale giovanile, le tre giornate bibliche e i pellegrinaggi in Terra santa. Ha aperto una nuova missione in Paraguay, nella Diocesi di San Juan Bautista de las Misiones, e il consultorio familiare socio-sanitario. Ha dato il via, con l'Azione Cattolica, al progetto Giovani Famiglie per le coppie con meno di dieci anni di matrimonio. Ha avviato, inoltre, il censimento delle chiese, l'inventariazione dell'archivio storico e la catalogazione digitale della biblioteca diocesana.\n\u00c8 delegato per la vita consacrata della Conferenza episcopale triveneta.\nIl 6 luglio 2019 papa Francesco accoglie la sua rinuncia, presentata per raggiunti limiti di et\u00e0; gli succede Michele Tomasi, del clero di Bolzano-Bressanone.\nPrima di congedarsi il 15 agosto ha celebrato la messa solenne per l'Assunzione di Maria e in tale occasione ha fatto una riflessione su Maria, facendo riferimento al segretario della Lega Nord, Matteo Salvini, e al suo solito gesto di ringraziare la Madonna e mostrare il rosario.\nGenealogia episcopale.\nLa genealogia episcopale \u00e8:"}
{"id": "2533416", "revid": "324090", "url": "https://it.wikipedia.org/wiki?curid=2533416", "title": "The Joshua tree tour", "text": ""}
{"id": "2533426", "revid": "351130", "url": "https://it.wikipedia.org/wiki?curid=2533426", "title": "Compianto e sepoltura di Cristo", "text": "Il Compianto e sepoltura di Cristo \u00e8 un dipinto a olio su tavola (96x110 cm) di Rogier van der Weyden, databile al 1450 e conservato a palazzo Medici Riccardi a Firenze.\nStoria.\nL'opera \u00e8 forse la \"tavola d'altare [... con] el sepolcro del Nostro signore [...] e cinque altre figure\" che compaiono nell'inventario redatto nel 1492 alla morte di Lorenzo il Magnifico.Essa decora la cappella della villa di Careggi, dove si trovava almeno dal 1482. \u00c8 molto probabile che i Medici fossero i committenti dell'opera, come lo erano stati per la \"Madonna col Bambino e santi\" oggi allo St\u00e4del di Francoforte, databile al viaggio dell'artista in Italia del 1450. La deposizione viene invece ritenuta solitamente un'opera successiva.\nAltre ipotesi sull'origine della tavola la legano a un perduto trittico, dipinto per Lionello d'Este e ricordato nel 1449 (Crowe e Cavalcaselle), oppure a un dipinto descritto dal Vasari come opera di Hans Memling (Winkler).\nEsso riprende comunque lo schema compositivo della tavoletta della \"Piet\u00e0\" dell'Angelico dipinta per la predella della \"Pala di San Marco\" (1438-1443) ed oggi all'Alte Pinakothek di Monaco di Baviera, confermando l'ipotesi di una visita a Firenze dell'artista fiammingo durante il pellegrinaggio in Italia effettuato nel 1449-1450 per il giubileo di Niccol\u00f2 V, confermato anche dal \"De viribus illustribus\" di Bartolomeo Facio (1456 circa).\nGi\u00e0 nella collezione del cardinale Carlo de' Medici, nel 1666 pervenne in Galleria, dove \u00e8 citato negli inventari degli Uffizi del 1666, 1704, 1753 e 1769 e da Filippo Baldinucci era indicato come opera di D\u00fcrer; nel 1822 venne ascritto al Solario, mentre in seguito venne finalmente riconosciuto come opera di van der Weyden. Ancora nel 1989 Dhanens lo attribu\u00ec a Hans Memling, ipotesi poi decisamente scartata dopo che una riflettografia, pubblicata nel 1992 da Van Asperen de Boer, svel\u00f2 il disegno sottostante, inequivocabilmente di mano di van der Weyden.\nDescrizione e stile.\nIl dipinto ha forma rettangolare e mostra la sepoltura di Cristo, mentre le figure dolenti di Maria e Giovanni evangelista lo compiangono tenendone le mani e ricreando la postura della Crocifissione. Ges\u00f9 \u00e8 sorretto da Giuseppe d'Arimatea, riccamente abbigliato, e Nicodemo, nelle cui fattezze si nasconderebbe un autoritratto del pittore. In Giuseppe d'Arimatea qualcuno ha invece proposto che sia adombrata l'effigie di Cosimo il Vecchio. In basso sta la figura inginocchiata della Maddalena.\nVan der Weyden aveva sicuramente in mente l'analogo soggetto di Beato Angelico, del quale riprese la posa dei personaggi laterali e l'apertura rettangolare del sepolcro entro una grotta rocciosa.\nPer il pittore fiammingo era per\u00f2 impossibile imitare la composizione ordinata e solenne dell'italiano, fatta di pause con una scansione ordinata dei piani, altrimenti avrebbe significato scompaginare la propria visione artistica. La scena infatti \u00e8 pi\u00f9 affollata e complessa, con un gruppo posto a semicerchio attorno al Cristo, sbilanciato dall'asse diagonale che va dalla Maddalena a Giovanni tramite la pietra sepolcrale. Perpendicolare a questo asse si contrappone la figura di Cristo, leggermente inclinato di lato. Il punto di vista e la linea dell'orizzonte sono pi\u00f9 alti, secondo la visione \"avvolgente\" dei fiamminghi, le linee sono ritmicamente spezzate e gli sguardi pi\u00f9 angosciati. Questi elementi rendono lo spettatore pi\u00f9 partecipe, anche dal punto di vista emotivo. I colori sono pi\u00f9 accesi e forti, la luce pi\u00f9 brillante, grazie anche alla tecnica a olio.\nAlla sintesi tipicamente italiana dell'Angelico si contrappone poi la resa minuziosa e lenticolare dei dettagli, dal nitido paesaggio, alle erbette che crescono sulla roccia o alla staccionata di legno."}
{"id": "2533427", "revid": "86599", "url": "https://it.wikipedia.org/wiki?curid=2533427", "title": "C/1995 Q2 Hartley-Drinkwater", "text": "La Cometa Hartley-Drinkwater, formalmente indicata come C/1995 Q2 (Hartley-Drinkwater), \u00e8 una cometa non periodica scoperta il 29 agosto 1995 da Malcolm Hartley e Michael J. Drinkwater col telescopio Schmidt di 1,2\u00a0m di diametro dell'osservatorio Anglo-australiano situato a Siding Spring in Australia.\nLa cometa \u00e8 definita \"non periodica\" in quanto non ne \u00e8 ancora stato osservato un secondo passaggio; in realt\u00e0 ha un periodo di circa 424 anni.\nL'orbita percorsa dalla cometa \u00e8 stata calcolata da Syuichi Nakano. Essa presenta un'elevata eccentricit\u00e0 - pari a 0,9665 - ed un'inclinazione di circa 168\u00b0 rispetto al piano dell'eclittica. Il perielio fu raggiunto il 2 agosto 1995, ad una distanza di circa 1,9\u00a0UA dal Sole (per un confronto Marte mediamente dista dal Sole circa 1,5\u00a0UA). L'afelio si trova a 110\u00a0UA dal Sole e sar\u00e0 raggiunto nel 2200 circa. Come detto, il periodo orbitale \u00e8 stato calcolato in 424 anni."}
{"id": "2533428", "revid": "119982", "url": "https://it.wikipedia.org/wiki?curid=2533428", "title": "Kennington Oval", "text": ""}
{"id": "2533431", "revid": "36426", "url": "https://it.wikipedia.org/wiki?curid=2533431", "title": "Deposizione nel sepolcro (Rogier van der Weyden)", "text": ""}
{"id": "2533439", "revid": "486946", "url": "https://it.wikipedia.org/wiki?curid=2533439", "title": "Natallia Dobrynska", "text": ""}
{"id": "2533440", "revid": "36426", "url": "https://it.wikipedia.org/wiki?curid=2533440", "title": "Presentazione al tempio (Ambrogio Lorenzetti)", "text": ""}
{"id": "2533442", "revid": "36426", "url": "https://it.wikipedia.org/wiki?curid=2533442", "title": "Annunciazione con i santi Ansano e Margherita", "text": ""}
{"id": "2533444", "revid": "486946", "url": "https://it.wikipedia.org/wiki?curid=2533444", "title": "Nataliya Dobrynska", "text": ""}
{"id": "2533445", "revid": "599013", "url": "https://it.wikipedia.org/wiki?curid=2533445", "title": "David Rodrigo", "text": "Carriera.\nRodrigo ha iniziato ad allenare il Lleida, per poi passare al Bin\u00e9far. Con il Bin\u00e9far ha raggiunto la promozione in Segunda Divisi\u00f3n B e ha vinto la Copa Federaci\u00f3n.\nNel 1998 ha accettato la nomina a commissario tecnico della Nazionale di calcio di Andorra. Sotto la sua guida il 13 ottobre 2004 l'Andorra ha vinto la prima partita non amichevole della sua storia contro la Macedonia nelle qualificazioni al Mondiale 2006. Nel febbraio 2010 \u00e8 stato nominato direttore tecnico della Federazione calcistica di Andorra e ha quindi lasciato la carica di CT della Nazionale maggiore dove \u00e8 stato sostituito dall'ex portiere Koldo."}
{"id": "2533446", "revid": "110157", "url": "https://it.wikipedia.org/wiki?curid=2533446", "title": "Lover Come Back to Me", "text": "Lover Come Back to Me \u00e8 una canzone del gruppo musicale Dead or Alive, pubblicata nell'aprile 1985 dall'etichetta discografica Epic Records come secondo singolo di anticipazione dall'album \"Youthquake\".\nIl brano, prodotto da Stock, Aitken &amp; Waterman, ottenne un notevole successo nella madrepatria Regno Unito, entrando nella Top15 britannica, ed a livello internazionale, ma le vendite furono tuttavia inferiori a quelle del singolo precedente, \"You Spin Me Round (Like a Record)\"."}
{"id": "2533460", "revid": "1442080", "url": "https://it.wikipedia.org/wiki?curid=2533460", "title": "Francesco Piazza (artista)", "text": "Biografia.\nHa operato come pittore, incisore e poeta fin dagli anni giovanili, e ha dedicato gran parte della sua vita all'educazione dei giovani attraverso lo scautismo. Alla morte della moglie e per ricordarla d\u00e0 corpo e sostanza alla Fondazione \"Anna Maria Feder Piazza\" Onlus.\nPittore e incisore.\nRadicato nell'ambiente di Treviso, si distingue nel campo dell'acquaforte; nel 1954 vince il primo premio del Bianco e Nero di Cittadella. Tra il 1951 e il 1956 partecipa a manifestazioni artistiche, fra le quali la Biennale d\u2019Arte Triveneta di Padova, la Biennale di Venezia, la mostra dell'Incisione Contemporanea Opera Bevilacqua La Masa di Venezia, gli Incontri della Giovent\u00f9 di Roma, la Mostra Nazionale del Disegno e dell'Incisione Moderna di Reggio Emilia, la Mostra Triveneta del Bianco e Nero di Udine.\nLa tradizione pi\u00f9 nobile della grafica veneta, che da lui trae espressione singolare e la sua sensibilit\u00e0 creativa gli hanno valso, in seguito, collocazioni di rilievo in valide manifestazioni internazionali:\nDal 1974 espone con sue personali, in molte citt\u00e0 italiane e all'estero, principalmente in Europa, ma anche in America e Australia. Il critico Sandro Zanotto esprime la visione dell'arte figurativa di Piazza scrivendo: \u00ab\u2026Ci\u00f2 che non manca di sconcertare nell'opera di Piazza \u00e8 come il concetto di una sacralit\u00e0 della natura, che l'arte deve rivelare, venga espresso sempre nei moduli della pi\u00f9 assoluta fedelt\u00e0 al vero. \u2026 Da Guglielmo Ciardi, Giovanni Fattori e Giovanni Barbisan ha acquisito, oltre al magistero tecnico, l'idea di base della pittura di paesaggio, che per\u00f2 ha concettualmente superato quando scopr\u00ec la sentenza di Gustav Klimt: \u201c\"Il paesaggio \u00e8 qualcosa di sacro, che vive indipendente dall'uomo\".\u201d C'era da rivoluzionare, prima e al di l\u00e0 della pittura, l'atteggiamento con cui ci si doveva accostare al paesaggio e agli elementi vivi di esso, l'occhio con cui lo si doveva guardare e l'animo che lo doveva sentire.\u00bb\nPoeta.\nHa scritto poesie fin dall'et\u00e0 di nove anni. Nel 1941 esce la sua prima pubblicazione \u00abPrimi palpiti di poesia\u00bb, nel 1943 la seconda \u00abPrimi voli\u00bb. In et\u00e0 matura ha pubblicato altre due raccolte: \u201cAlberi Anime\u201d\n(1985) e \u201cMendicavamo canti di usignoli\u201d (1992). Nel 2017 la Fondazione Feder Piazza onlu pubblica, postuma, una nuova raccolta di poesie dal titolo \u00abSe vivere \u00e8 un camminare leggero\u00bb.\nImpegno nello scautismo.\nNel 1949, assieme al fratello Gino, introduce lo scautismo ad Asolo (TV) e fa la sua promessa scout il 16 ottobre dello stesso anno. Nel 1952, trasferitosi a Treviso, assume la responsabilit\u00e0 del Branco dei Lupetti di Santa Maria del Rovere e dal 6 settembre 1955 diviene Capo del Riparto scout. Impegnato in questa attivit\u00e0 educativa fino al 1967, si occupa poi della gestione del gruppo scout Treviso 2\u00b0, che comprende le parrocchie della periferia nord di Treviso.\nDopo l'unificazione (1974) di ASCI e AGI nell'AGESCI, concorre a fondare l'associazione locale \"Gruppi e Ceppi Scout Cattolici \u2013 Treviso\" che confluisce (1976) nell'Associazione Italiana Guide e Scouts d'Europa Cattolici, alla cui nascita contribuisce.\nEsce dallo scautismo attivo nel 1976, dopo aver composto numerosi canti scout."}
{"id": "2533463", "revid": "729019", "url": "https://it.wikipedia.org/wiki?curid=2533463", "title": "Kawasaki Ki-32", "text": "Il , identificato anche come (nome di identificazione alleato: Mary) era un bombardiere tattico leggero monomotore ad ala bassa prodotto dall'azienda giapponese Kawasaki Heavy Industries negli anni trenta e quaranta. Fu progettato per essere il successore del Kawasaki Ki-3 e del Mitsubishi Ki-2. Non dur\u00f2 tuttavia a lungo, prestando importanti servizi solo nella battaglia di Hong Kong."}
{"id": "2533464", "revid": "287204", "url": "https://it.wikipedia.org/wiki?curid=2533464", "title": "Criomacerazione", "text": "La criomacerazione \u00e8 una tecnica di vinificazione utilizzata in origine per vini bianchi di qualit\u00e0 ed in seguito applicata anche ad alcuni vini rossi. \nNel dettaglio \u00e8 un processo immediatamente successivo alla pigiatura dell\u2019uva, con diraspamento annesso, e antecedente la fermentazione: il mosto e le bucce restano a contatto per 12-24 ore, raffreddate ad una temperatura di 5-8\u00b0 C (pi\u00f9 vicina ai 5 solitamente), per far s\u00ec che possano essere estratti gli aromi primari dell\u2019uva presenti proprio nella parte interna della buccia. In questo modo si ottengono vini con profumi pi\u00f9 intensi, fruttati e definiti. La bassa temperatura permette di non far partire la fermentazione alcolica e, al contempo, il contatto non troppo prolungato consente di estrarre poco tannino e un numero limitato di polifenoli: quindi poco colore, amaro e astringenza. \nUtilizzo.\nEsistono due varianti della criomacerazione. La prima prevede che in fase antecedente la fermentazione si lasci, per circa 12 ore, il pigiato a una temperatura di 5 \u00b0C in modo che le bucce rimangano a contatto con il mosto (succo). La seconda, invece, si esegue facendo congelare (ad una temperatura di circa - 5 \u00b0C) le uve intere, per poi pressarle: questo consente l'estrazione di un mosto maggiormente ricco di zucchero. In realt\u00e0, questa seconda variante, pi\u00f9 correttamente chiamata crioestrazione selettiva \u00e8 una tecnica concettualmente diversa alla criomacerazione e comporta comunque costi notevoli. \nQueste metodologie rispetto ala vinificazione tradizionale permettono di estrarre dall'uva pi\u00f9 sostanze, che vanno ad arricchire le propriet\u00e0 organolettiche del vino."}
{"id": "2533466", "revid": "1048993", "url": "https://it.wikipedia.org/wiki?curid=2533466", "title": "Premio Rino Gaetano", "text": "Il premio Rino Gaetano nasce nel 1982 in onore del cantautore Rino Gaetano, da un'idea di Pino Scarpettini, nel contesto del \"Maxiconcerto - Premio Rosa del Tirreno\", tenutosi al Palasport di San Siro a Milano.\nNell'occasione viene premiato con l'ukulele Mario Castelnuovo, che per l'occasione si esibiva in trio con Marco Ferradini e Goran Kuzminac, mentre fu premiato alla carriera John Denver.\nNel 1983 la manifestazione si sposta a Pescara (complesso \"Le Naiadi\") e diviene un appuntamento fisso annuale nel panorama della canzone d'autore. Dalla seconda edizione esce vincitore Giampiero Artegiani (divenuto poi autore di brani di successo quali \"Perdere l'amore\") con \"Il sogno di un buffone\" per i Nuovi talenti, e inizia l'albo d'oro alla carriera con Ivan Graziani, alla presenza della sorella e della madre di Rino.\nNei due anni successivi, 1984 e 1985, Scarpettini organizza il premio a Livorno, Palasport e Teatro La Gran Guardia. Tra i partecipanti si distinguono una pattuglia di giovani come Kaliandro, Grazia Di Michele, Dario Gay, Ruby Coletta, Luca Bonaffini e Flavio Oreglio, personaggio che in seguito cabarettista, che nell'occasione vince il premio canzone ironica. Tra i big, premio alla carriera a Enrico Ruggeri e Fabio Concato premio rivelazione a Zucchero Fornaciari, che di l\u00ec a poco diverr\u00e0 molto popolare.\nDal 1986 il premio si sposta a Termoli e assume una doppia denominazione, divenendo un pi\u00f9 ampio contenitore della canzone d'autore, \"Spazio d'autore\", che ingloba al suo interno il premio Rino Gaetano. Nell'arco di 10 anni, dalla citt\u00e0 marina del Molise passano, fra gli altri, Renato Zero, Edoardo Bennato, Teresa De Sio, la PFM, il Banco del Mutuo Soccorso, i New Trolls, Luca Barbarossa, i Nomadi, Mariella Nava, Giorgio Faletti, Paolo Belli, Alberto Fortis, Tullio De Piscopo, Mario Lavezzi, Raf, gli Stadio, Riccardo Cocciante. All'interno del programma negli anni novanta si inserisce la parte \"Spazio d'autore\" che ospita diversi artisti emergenti dell'area jazz-strumentale che accompagnano altri artisti pi\u00f9 noti del panorama strumentale italiano.\nNel 1987 e 1988 la canzone \"Copacabana\", musica di Walter Zabai, testo di O.Ferrario e R.Dibitonto, interpretata da Paula Rose e prodotta dall'ideatore del premio, Pino Scarpettini, fu scelta come sigla televisiva di Rai 1 per le edizioni del premio.\nUna caratteristica del premio \u00e8 il risvolto sociale dell'evento, sempre dedicato a importanti tematiche, seguito sempre sin dalla prima edizione dal supporto televisivo Rai, con trasmissioni in pi\u00f9 puntate e speciali.\nNel 1997 il premio si sposta ad Amalfi, nel 1998 a Crotone, paese natio di Rino. Resta l\u00ec per due anni, e viene trasmesso in vari special su Rai 2. Quindi torna a Termoli fino al 2005, con un evento dedicato a Giovanni Paolo II, premiati alla carriera Matia Bazar e Cugini di Campagna, mentre tra i nuovi gli Ablativo Assoluto e i Sottopressione.\nNel 2006 si trasferisce a Faenza durante il MEI per la premiazione di Gianni Bella.\nPoi nel 2007 e 2008 ancora a Livorno al teatro Goldoni, con premi alla carriera come autori a Vittorio De Scalzi e Nico Di Palo dei New Trolls e a Franz Di Cioccio (PFM), premio emergenti a Paul Moss. Le edizioni livornesi erano dedicate ad AIDO, per sensibilizzare sui problemi dei trapianti.\nL'edizione 2009 ritorna a Faenza; \u00e8 quella del Premio spazio d'autore - Premio Rino Gaetano del 25\u00ba anniversario."}
{"id": "2533467", "revid": "2519", "url": "https://it.wikipedia.org/wiki?curid=2533467", "title": "Antonio Neri", "text": "Biografia.\nCultore di alchimia e maestro intagliatore, prese gli ordini nel 1601. Visse ad Anversa dal 1604 al 1611. La sua \"Arte vetraria\", il principale trattato sul vetro del Seicento, fu pi\u00f9 volte ristampato in diverse lingue. Fu attivo a Siena, nella cerchia di Francesco di Giorgio Martini e di Lorenzo Vecchietta. A Siena \u00e8 ricordato per gli stalli del coro del Duomo di Siena, intagliati in collaborazione col nipote Giovanni. Sono a lui attribuite anche alcune sculture nella Certosa di Maggiano e realizzate per il chiostro di Santuccio a Siena."}
{"id": "2533468", "revid": "767487", "url": "https://it.wikipedia.org/wiki?curid=2533468", "title": "Gordon Lightfoot", "text": "\u00c8 la prima \"star\" del Canada per quanto riguarda la country music. Figura fra gli artisti che si sono esibiti nella trasmissione televisiva \"Top of the Pops\" (1971) e il suo nome \u00e8 iscritto dal 1998 fra quello delle celebrit\u00e0 della Canada's Walk of Fame.\nBiografia.\nVincitore di quindici Juno Award, \u00e8 Compagno dell'Ordine del Canada e Membro dell'Ordine dell'Ontario. Ha fatto parte nel 1985 del supergruppo Northern Lights che ha visto riuniti artisti canadesi per l'incisione del brano singolo \"Tears Are Not Enough\" i cui proventi furono donati alla popolazione dell'Etiopia colpita da una carestia.\nTre anni dopo, nel 1988 \u00e8 stato tra gli artisti che si sono esibiti nella cerimonia di apertura dei XV Giochi olimpici invernali di Calgary. Nel luglio 2005 ha partecipato al \"Live 8 Barrie\", il raduno musicale interno al \"Live 8\" tenutosi al Park Place di Barrie, presso Toronto.\nSecondo il collega e connazionale Robbie Robertson di The Band, \u00e8 uno dei maggiori cantautori canadesi ed \u00e8 da considerarsi alla stregua di un patrimonio nazionale.\nPrimi anni.\nNato nella citt\u00e0 di Orillia, Lightfoot \u00e8 un nome di risonanza internazionale all'interno del panorama della musica folk, country e pop. Ha iniziato ad esibirsi negli anni sessanta collaborando con Phil Ochs ed \u00e8 entrato nelle classifiche di vendita a partire dal decennio successivo con brani come \"If You Could Read My Mind\" (1970), \"Sundown\" (1974) (prima posizione nella Billboard Hot 100 ed in Canada per tre settimane e quarta in Australia), \"Carefree Highway\" (1974) (decima posizione nella Billboard Hot 100), \"Rainy Day People\" (1975) e \"The Wreck of the Edmund Fitzgerald\" (1976) (brano composto in memoria dell'affondamento della SS Edmund Fitzgerald).\nL'album Sundown raggiunge la prima posizione per due settimane nella Billboard 200 e per cinque settimane in Canada.\nSue canzoni sono state incise da numerosi artisti fra cui Elvis Presley, Johnny Cash (\"If You Could Read My Mind\", in \"\"), Marty Robbins, George Hamilton IV, Jerry Lee Lewis, Bob Dylan (\"Early Morning Rain\", in \"Self Portrait\", \"Shadows\" live a Edmonton il 9-ott-2012), Judy Collins, Barbra Streisand, Johnny Mathis, Richie Havens, Harry Belafonte, Tony Rice, Sandy Denny (con i Fotheringay), Scott Walker, Sarah McLachlan, John Mellencamp e The Dandy Warhols (\"The Wreck of the Edmund Fitzgerald\", in \"The Black Album-Come on Feel the Dandy Warhols\").\nIl debutto.\nLightfoot ha iniziato a cantare da bambino in registro sopranile sotto la guida di Ray Williams, direttore del coro dell'Orillia's St. Paul's United Church. Williams, secondo i racconti dello stesso Lightfoot, gli insegn\u00f2 a cantare con emozione e ad avere confidenza nella propria voce. Periodicamente si \u00e8 esibito in operette e oratori trasmessi dalle radio locali della zona di Orillia o rappresentati in festival musicali.\nAveva dodici anni quando debutt\u00f2 alla Massey Hall di Toronto dopo aver vinto fra i teenager. Ancora adolescente ha imparato a suonare il pianoforte, la batteria e le percussioni. Si \u00e8 avvicinato alla chitarra acustica successivamente, al tempo della high school, quando le sue esibizioni in pubblico hanno iniziato ad incrementarsi. Ad influenzarlo maggiormente fu, in quel periodo, il cantautore statunitense Stephen Foster, uno dei padri della musica nordamericana.\nLightfoot si trasfer\u00ec in California a vent'anni, nel 1958 per studiare composizione jazz ed orchestrazione all'Hollywood's Westlake College of Music, frequentato da altri studenti canadesi. Per mantenersi agli studi, cant\u00f2 in registrazioni demo scrivendo, arrangiando e producendo jingle musicali pubblicitari. Fu in quel periodo che sub\u00ec l'influenza della folk music di Pete Seeger, Bob Gibson, Ian and Sylvia Tyson e The Weavers.\nTornato in Canada nel 1960, Lighfoot si un\u00ec al gruppo Swinging Eight, attivo sulla rete televisiva pubblica CBC con il programma \"Country Hoedown\". Suon\u00f2 poi anche con i Gino Silvi Singers facendosi un nome nelle coffee houses di Toronto che promuovevano la folk music.\nNel 1962, Lightfoot incise due singoli che divennero degli \"hit\" canadesi grazie alla diffusione radiofonica che ebbero. Il primo, \"(Remember Me) I'm the One\", raggiunse a luglio il terzo posto nelle classifiche radiofoniche locali piazzandosi fra le canzoni \"top 20\" nella classifica della CKGM di Montr\u00e9al, al tempo una fra le pi\u00f9 influenti stazioni radio canadesi. Il successivo, \"Negotiations\"/\"It's Too Late, He Wins\", raggiunse la ventisettesima posizione nella \"chart\" CHUM ia dicembre.\nLightfoot cant\u00f2 anche in quel periodo in coppia con Terry Whelan in un duo chiamato Two-Tones: assieme registrarono un album \"live\" che venne commercializzato sempre nel 1962 e che era intitolato \"Two-Tones at the Village Corner\" (1962, Chateau CLP-1012).\nNel 1963, il cantautore canadese si rec\u00f2 in Europa, esattamente nel Regno Unito, per lavorare per un anno al programma della BBC Television \"Country and Western Show\". L'anno successivo fece ritorno in Canada per partecipare al Mariposa Folk Festival in una delle sue prime apparizioni come cantautore.\nIl duo Ian and Sylvia incise le sue \"Early Mornin' Rain\" (che sarebbe stata poi ripresa nel 1970 anche da Bob Dylan per il suo album \"Self Portrait\") e \"For Lovin' Me\"; un anno dopo le medesime canzoni venivano registrate anche da Peter, Paul and Mary. Altre registrazioni di queste canzoni sarebbero poi venute da parte di altri artisti come Judy Collins, The Kingston Trio, Elvis Presley, Chad and Jeremy, George Hamilton IV e Johnny Mann Singers.\nAltre canzoni ancora di Lightfoot sono state poi portate al successo da Marty Robbins (\"Ribbon of Darkness\"), Leroy Van Dyke (\"I'm Not Saying\") e Richie Havens (\"I Can't Make It Anymore\").\nGli anni con la United Artists.\nNel 1965, Lightfoot firm\u00f2 un contratto con il manager Albert Grossman, che al tempo era anche rappresentante di Bob Dylan, firmando contestualmente un contratto discografico con la United Artists: il primo singolo con questa etichetta da lui inciso fu una propria versione di \"I'm Not Saying\".\nQuesto periodo di attivit\u00e0 fu sostenuto dalle partecipazioni al Newport Folk Festival, al \"The Tonight Show\" e da concerti alla Town Hall di New York City. L'anno seguente, incise l'album di debutto \"Lightfoot!\" che contribu\u00ec subito ad accrescere la sua popolarit\u00e0 nell'ambiente della musica folk. L'album - costituito da un insieme di musiche di fattura canadese frammiste a temi universali - comprendeva molte canzoni destinate a diventare famose: fra le altre, \"For Lovin' Me\", \"Early Mornin' Rain\", \"Steel Rail Blues\" e \"Ribbon of Darkness\".\nFra il 1966 e il 1969, Lightfoot registr\u00f2 quattro altri album per la UA: \"The Way I Feel\" (1967), \"Did She Mention My Name?\" (1968), \"Back Here on Earth\" (1968) e il \"live\" \"Sunday Concert\" (1969). Durante quegli anni, furono molti i suoi dischi singoli che raggiunsero le top 40 canadesi: \"Go-Go Round\", \"Spin, Spin\" e \"The Way I Feel\". Il suo maggior successo del periodo fu per\u00f2 un brano scritto da altro autore: segnatamente, la canzone di Bob Dylan \"Just Like Tom Thumb's Blues\", che raggiunse come migliore posizione il terzo posto nella classifica canadese nel dicembre 1965.\nSul piano internazionale, gli album di Lightfoot registrati in quel periodo ebbero buona accoglienza pur senza che da essi venisse estrapolato alcun singolo di particolare successo. Fuori dal Canada continuava ad essere maggiormente conosciuto come cantautore piuttosto che come cantante puramente inteso. Il suo successo comunque continu\u00f2 a crescere costantemente per tutti gli anni sessanta, favorito anche dal \"tour\" canadese del 1967 e da concerti tenuti a New York City. Dal 1967 al 1974 Lightfoot tenne poi concerti in Europa e, in due circostanze diverse, in Australia. Da queste esibizioni la\u00a0UA ricav\u00f2 successivamente l'album-raccolta \"Best of\", sorta di saluto all'artista pronto a passare alla Warner Bros./Reprise Records.\nGli anni con la Warner Bros./Reprise.\nLightfoot firm\u00f2 per la Warner Bros./Reprise nel 1970 ed ebbe il suo maggiore \"hit\" in USA con il singolo contenente \"If You Could Read My Mind\"'. La canzone era originariamente contenuta nell'album dello stesso anno \"Sit Down Young Stranger\", che peraltro non vendette bene. Con il successo fatto segnare da questa canzone, l'album venne pubblicato nuovamente con il nuovo titolo \"If You Could Read My Mind\": raggiunse la quinta posizione in classifica segnando un punto di svolta nella carriera del cantautore. Comprendeva anche nuove versioni di \"Me and Bobby McGee\", \"The Pony Man\", \"Your Love's Return\" e \"The Minstrel of The Dawn\"."}
{"id": "2533469", "revid": "767487", "url": "https://it.wikipedia.org/wiki?curid=2533469", "title": "Sua Altezza \u00e8 innamorata", "text": "Sua Altezza \u00e8 innamorata (\"Princess O'Rourke\") \u00e8 un film del 1943 diretto da Norman Krasna."}
{"id": "2533471", "revid": "287204", "url": "https://it.wikipedia.org/wiki?curid=2533471", "title": "Spirito Benedetto Nicolis di Robilant", "text": "In servizio nel Corpo Reale di Artiglieria dal 1742 e ispettore delle miniere fino al 1770, fu in seguito comandante del Corpo del Genio. Nel 1749 venne inviato nell'Europa nord-orientale per compiere un'indagine intorno alle miniere e agli impianti metallurgici. Dal 1762 al 1796 fu alla Scuola di Metallurgia ed al Laboratorio di Chimica di Torino.\nAutore di varie opere sulla metallurgia, offr\u00ec un importante apporto alla costruzione di apparati e macchine provvisorie. Fra i suoi lavori,\" De l'utilit\u00e9 et de l'importance des voyages, et des courses dans son propre pays\" (1790) e i sei volumi manoscritti dei \"Viaggi nelle miniere di Alemagna, con una raccolta di tutti li disegni\" (1788)."}
{"id": "2533475", "revid": "830939", "url": "https://it.wikipedia.org/wiki?curid=2533475", "title": "Francesco Maria Nigrisoli", "text": "Biografia.\nCompiuti gli studi medici, ottenne prima l'incarico di prorettore, poi la cattedra di medicina teorica e pratica presso l'Universit\u00e0 di Ferrara. Sono legate a questa sua attivit\u00e0 le opere \"Dell'anatomia chirurgica delle glandole\" (1681-1682) e \"Febris china chinae expugnata\" (1687).\nNelle \"Considerazioni intorno alla generazione de' viventi e particolarmente de' mostri\" (Ferrara 1712), affront\u00f2 la questione facendo intervenire, contro un'immagine meccanicistica dei fenomeni vitali, le nature plastiche teorizzate da Ralph Cudworth."}
{"id": "2533477", "revid": "149727", "url": "https://it.wikipedia.org/wiki?curid=2533477", "title": "Ferrovia Roma-Pantano", "text": ""}
{"id": "2533478", "revid": "287204", "url": "https://it.wikipedia.org/wiki?curid=2533478", "title": "Stadio olimpico di Chamonix", "text": "Lo stadio olimpico di Chamonix \u00e8 un ippodromo situato a Chamonix in Francia. Ospita anche numerosi altri eventi, tra gli altri anche le cerimonie di apertura e chiusura dei I Giochi olimpici invernali del 1924. Ha una capienza di 45.000 posti."}
{"id": "2533481", "revid": "282629", "url": "https://it.wikipedia.org/wiki?curid=2533481", "title": "Jerry Gerard", "text": ""}
{"id": "2533483", "revid": "729019", "url": "https://it.wikipedia.org/wiki?curid=2533483", "title": "Tour dei British and Irish Lions 2009", "text": "Il tour dei British and Irish Lions 2009 fu il 29\u00ba \"tour\" ufficiale della formazione interbritannica di rugby a 15 dei British and Irish Lions; si tenne per la 14\u00aa volta in Sudafrica, dal 30 maggio al 4 luglio 2009, e consist\u00e9 in una serie di 10 incontri, di cui tre \"test match\" contro gli \"Springbok\", programmati per gli ultimi tre sabati della spedizione.\nGli altri sette incontri si tennero contro cinque provincie rugbistiche sudafricane (Golden Lions, Free State Cheetahs, Natal Sharks, Western Province e la neoistituita Southern Kings) pi\u00f9 una formazione mista nota come Highveld XV o Royal XV, e la formazione A del Sudafrica, nota come \"Emerging Springboks\".\nAllenatore capo della squadra dei British Lions fu il veterano scozzese Ian McGeechan, al suo ottavo \"tour\" complessivo in qualsiasi ruolo; capitano fu designato l'irlandese Paul O'Connell.\nUlteriori 10 giocatori si aggiunsero nel corso del \"tour\" per rimpiazzare elementi infortunati.\nLa serie dei tre \"test match\" fu vinta dal per 2 a 1: i primi due incontri furono vinti dagli \"Springbok\" rispettivamente con 5 e 3 punti di margine; il terzo incontro, che ridusse le dimensioni della sconfitta britannica, fu vinto dai Lions con uno scarto di 19 punti, 28-9.\nGli incontri infrasettimanali senza valore di \"test match\" si risolsero in sei vittorie e un pareggio (contro gli Emerging Springboks a Citt\u00e0 del Capo)."}
{"id": "2533486", "revid": "2014155", "url": "https://it.wikipedia.org/wiki?curid=2533486", "title": "Sarroch", "text": "Sarroch (\"Sarroccu\" in sardo) \u00e8 un comune italiano di abitanti della citt\u00e0 metropolitana di Cagliari in Sardegna.\nGeografia fisica.\nTerritorio.\nSarroch \u00e8 ubicata presso la costa occidentale del golfo degli Angeli, a circa 25\u00a0km da Cagliari. Alcune interpretazioni ne attribuiscono l'appartenenza alla regione del Sulcis-Iglesiente. In realt\u00e0, come gli altri paesi dislocati a sudest dei monti del Sulcis (Pula, Villa San Pietro e Capoterra), questa attribuzione \u00e8 poco condivisa, per l'isolamento geografico che separa la piana costiera che si estende da Capoterra a Chia dal Sulcis propriamente detto.\nSi estende ai piedi di un modesto rilievo, dominato da una caratteristica roccia andesitica di forma tronco conica, in cima alla quale \u00e8 issato un crocifisso. Il paese e le campagne circostanti si estendono su una piana alluvionale originatasi nel Quaternario. La morfologia a nord e nordovest del paese \u00e8 caratterizzata da depositi alluvionali intervallati a modesti rilievi granitici che rappresentano le ultime falde dei monti del Sulcis. A sud si estendono invece modesti rilievi collinari di origine andesitica, che si insinuano fino alla costa separando il tratto di mare interessato dall'agglomerato industriale e dal porticciolo (Porto Foxi) da quello interessato dagli insediamenti residenziali e turistici di Perd'e Sali e Porto Columbu. Queste due frazioni si estendono in realt\u00e0 nel tratto di costa all'altezza del territorio di Villa San Pietro.\nL'entroterra sarrochese \u00e8 interessato dalla valle di uno degli affluenti del rio di Pula, che si insinua nel settore centrale dei monti del Sulcis fino alla foresta demaniale di monte Nieddu e alle pendici del monte Maxia. In questo corso d'acqua, a regime torrentizio, \u00e8 in corso di costruzione un bacino artificiale.\nFlora.\nLa vegetazione della piana alluvionale e delle colline andesitiche, ascrivibile all'Oleo-ceratonion, mostra un forte degrado a causa della pressione antropica e in molti tratti cede il passo ai pascoli cespugliati, alla gariga, alla macchia a cisto. Sporadici sono gli alberi, rappresentati soprattutto da suggestive sughere e lecci, residui dell'antica foresta termofila, o pi\u00f9 frequentemente da carrubi e olivi.\nIn localit\u00e0 Villa d'Orri, sul bordo della Statale 195, si ergono due maestosi pini, classificati come alberi monumentali. La loro origine risale probabilmente alla met\u00e0 dell'Ottocento, residui di un giardino allestito dal marchese Don Stefano di Villahermosa. Il pi\u00f9 grande ha una circonferenza di circa 3,5 m e un'altezza di 15\u00a0m.\nAlle pendici dei monti del Sulcis e nell'entroterra predominano infine la macchia mediterranea e la macchia-foresta e, lungo i corsi d'acqua, una fitta vegetazione riparia composta da ontani, oleandri, salici, ecc.\nStoria.\nIl territorio di Sarroch \u00e8 abitato sin dall'et\u00e0 nuragica. Durante il medioevo fece parte del giudicato di Cagliari ed era compreso nella curatoria di Nora col nome di San Rocco; successivamente pass\u00f2 alla curatoria di Capoterra. Dopo la scomparsa del giudicato cagliaritano nel 1258, pass\u00f2 ai della Gherardesca gherardiani, padroni a quel tempo della Sardegna sud-occidentale.\nSuccessivamente, con l'invasione aragonese del 1324, venne affidato in feudo, prima agli stessi della Gherardesca (fino al 1355) e poi a diverse famiglie nobiliari iberiche. Nel 1355 fu annesso alla baronia di Capoterra, concessa in feudo a Giovanni Villana; tuttavia il paese inizi\u00f2 progressivamente a spopolarsi a causa delle continue incursioni barbaresche. Venne ricostruito, in una posizione pi\u00f9 interna, nel corso del XVII secolo su iniziativa del nuovo feudatario, il barone Gerolamo Torrellas, che favor\u00ec l'afflusso di famiglie di agricoltori e allevatori del Gerrei:\nTra il XVI secolo e il XVII secolo il governo iberico decise di erigere tre torri di avvistamento: la Torre di Antigori, la Torre del Diavolo e la Torre della Zavorra.\nSociet\u00e0.\nEtnie e minoranze straniere.\nAl 31 dicembre 2019 a Sarroch risiedevano 111 cittadini stranieri, pari al 2,1% della popolazione totale. Le nazionalit\u00e0 straniere pi\u00f9 numerose sono:\nLingue e dialetti.\nLa variante del sardo parlata a Sarroch \u00e8 il campidanese comune.\nCultura.\nEventi.\nLe due festivit\u00e0 d'interesse locale sono i festeggiamenti in onore di Santa Vittoria, patrona del paese, e di Sant'Efisio. La prima ricorre alla terza domenica di settembre, la seconda il 2 maggio. La festa di Sant'Efisio \u00e8 un'estensione della pi\u00f9 famosa Sagra di Sant'Efisio che si svolge a Cagliari e che coinvolge le localit\u00e0 interessate dal pellegrinaggio fino alla localit\u00e0 di Nora. Nel pomeriggio del primo giorno della sagra, il 1\u00ba maggio, il carro giunge alla localit\u00e0 di Villa d'Orri, dove ha luogo, simbolicamente, il ricevimento da parte della comunit\u00e0 di Sarroch e il pernottamento. Il giorno successivo il pellegrinaggio riprende attraversando il paese e proseguendo verso i paesi di Villa San Pietro e Pula.\nUn altro evento da menzionare \u00e8 la Festa dei giovani, che ogni anno raggruppa giovani da tutto il sud dell'isola. La manifestazione \u00e8 organizzata dall'associazione culturale Giustizia e Libert\u00e0, che ogni anno, il primo week end di settembre, propone quattro serate all'insegna della buona musica locale e nazionale accompagnata da vari intrattenimenti: rassegna video autoprodotti, caccia al tesoro notturna, giochi per bambini ecc.\nEconomia.\nLa zona costiera \u00e8 rappresentata dagli insediamenti residenziali di Perd'e Sali e Portu Columbu che si affacciano sul Porto Turistico, uno dei pi\u00f9 importanti riferimenti per il turismo nautico della costa sud-occidentale dell'Isola. Il turismo ha tuttavia un interesse marginale nel paese, in quanto le spiagge di Perd'e Sali e Portu Columbu sono state irrimediabilmente distrutte dall'edificazione (i muri di confine delle case residenziali in molti punti sono bagnati dal mare) e dal porto turistico, mentre il resto della costa \u00e8 stato sottratto allo sfruttamento turistico dalla presenza del polo industriale. Il turismo rappresenta per lo pi\u00f9 un punto di riferimento residenziale per le vicine localit\u00e0 turistico balneari dislocate nei territori di Pula e Domus de Maria.\nL'attivit\u00e0 agricola \u00e8 del tutto marginale, soprattutto a causa dell'abbandono delle campagne a favore dell'attivit\u00e0 industriale. Esistono tuttavia piccole nuclei produttivi nei settori dell'orticoltura, della frutticoltura (agrumi, fico, drupacee) e dell'olivicoltura, che alimentano un mercato locale, e dell'allevamento ovino. Fra le industrie di trasformazione sono presenti piccoli caseifici e un oleificio.\nL'attivit\u00e0 economica principale \u00e8 rappresentata dall'industria chimica e dall'indotto ad essa associata. Sarroch ospita l'impianto di raffinazione petrolifera della Saras, uno dei sei \"supersite\" presenti in Europa, e alcuni impianti petrolchimici."}
{"id": "2533489", "revid": "913245", "url": "https://it.wikipedia.org/wiki?curid=2533489", "title": "Tat'jana \u010cernova", "text": "In carriera \u00e8 stata campionessa mondiale dell'eptathlon a e due volte medaglia di bronzo ai Giochi olimpici nella medesima specialit\u00e0."}
{"id": "2533491", "revid": "486946", "url": "https://it.wikipedia.org/wiki?curid=2533491", "title": "Tatyana Chernova", "text": ""}
{"id": "2533492", "revid": "486946", "url": "https://it.wikipedia.org/wiki?curid=2533492", "title": "Tatiana Chernova", "text": ""}
{"id": "2533493", "revid": "38120", "url": "https://it.wikipedia.org/wiki?curid=2533493", "title": "Heptathlon", "text": ""}
{"id": "2533495", "revid": "709829", "url": "https://it.wikipedia.org/wiki?curid=2533495", "title": "Chiesa di San Flaviano (Montefiascone)", "text": "La chiesa di San Flaviano Martire (detta anche basilica di San Flaviano) \u00e8 una chiesa di origini medievali, sita al margine del territorio comunale di Montefiascone sull'antica via francigena, ed \u00e8 dedicata a san Flaviano, martire della Chiesa cattolica, giunto a Montefiascone durante la prigionia precedente al supplizio finale, oppure traslatovi cadavere dopo il supplizio. Ha la dignit\u00e0 di basilica minore.\nStoria e descrizione.\nEsempio architettonico principalmente di stampo romanico-gotico, costruita a partire dall'XI secolo, ha subito modifiche e rimaneggiamenti successivi nel XIII secolo e nel XV.\n\u00c8 costituita da due edifici sovrapposti: due chiese vere e proprie, orientate in senso opposto l'una rispetto all'altra. Si accede a quella inferiore tramite una rampa esterna laterale, che conduce ad un sagrato piano e terrazzato, e poi attraverso un portale gotico. La chiesa inferiore, risalente originariamente al 1032, \u00e8 a tre navate terminanti con tre absidi disposte ad arco. \nLe colonne sono sormontate da capitelli decorati con foglie di acanto o con scene simboliche in rilievo. Il catino dell'abside \u00e8 affrescato da un'imponente immagine del Cristo Pantocratore in trono con le figure di due santi ai lati. Sotto il catino, al centro ed a mo' di pala d'altare, un affresco mostra il santo in veste di guerriero a cavallo recante il vessillo.\nLa chiesa superiore, accessibile da quella inferiore tramite una scala posta al termine della navata destra di quest'ultima, \u00e8 anch'essa costituita da tre navate scandite da file di archi sostenuti da colonne basse; al centro si apre sulla parte inferiore uno spazio a forma di rettangolo.\nLa facciata \u00e8 costituita da due ordini sovrapposti: il primo \u00e8 costituito da tre archi gotici, ma si accede solo da quello centrale aperto dal portale, mentre gli altri due sono ciechi. Sormonta i tre archi una loggia rinascimentale coperta da tettoia sostenuta da colonne che si estende lungo tutta la facciata. Dietro la loggia si erge la parte superiore triangolare con rosone centrale, croce al culmine e campanile a vela sul lato sinistro. \nLa chiesa \u00e8 menzionata in una bolla di papa Leone IV, indirizzata al vescovo di Tuscania, Virobono, che enumera le chiese della zona di Montefiascone. Nel documento \u00e8 elencata la chiesa di \"Santa Maria\", \"dove riposa il corpo del beato martire Flaviano\".\nNella chiesa di San Flaviano venne inumata, nel 1113, la salma di Johannes Defuk, vescovo tedesco che, nel viaggio di ritorno da Roma, ove aveva assistito all'incoronazione da parte di papa Pasquale II di Enrico V ad imperatore del Sacro Romano Impero, si era fermato a Montefiascone, attratto dalla bont\u00e0 del vino locale, che \u00e8 noto oggi come Est! Est!! Est!!! di Montefiascone, e ci era rimasto fino alla morte. Il fedele servo Martino ne cur\u00f2 la sepoltura facendo incidere sulla lapide in peperino grigio della tomba, l'iscrizione in latino: \u00ab\"Est est est pr nim est hic Jo De Fuk do meus mortuus est\"\u00bb che sta per \u00ab\"Est est est propter nimium est hic Johannes De Fuk dominus meus mortuus est\"\u00bb (Per il troppo EST! qui giace morto il mio signore Johannes Defuk), iscrizione che pu\u00f2 essere letta ancor oggi.\nLa chiesa presenta anche una particolare raffigurazione iconografica, a fianco l'ingresso della cappella degli Innocenti, nella prima campata sinistra, la cui interpretazione non fu da subito compresa tanto da essere identificata come immagine di santa, ma per la comformazione fisica \u00e8 chiaramente l'immagine di un uomo. La figura con la sinistra regge una sfera. Per alcuni critici era la raffigurazione di Cristo con gli arnesi della Passione, per altri invece come protettore dei mestieri, \u00e8 invece l'iconografia del Cristo della Domenica, la santificazione del giorno del Signore che doveva essere dedicato solo allo spirito; l'uomo che non obbediva a questa regola era quello che andava all'inferno, perch\u00e9 era colui che recava martirio e sofferenza a Cristo."}
{"id": "2533497", "revid": "984922", "url": "https://it.wikipedia.org/wiki?curid=2533497", "title": "Sankt Moritz Olympic Ice Rink", "text": "Il Sankt Moritz Olympic Ice Rink \u00e8 uno stadio del ghiaccio all'aperto situato a Sankt Moritz, in Svizzera.\nOltre ad ospitare partite di hockey su ghiaccio e competizioni di pattinaggio di velocit\u00e0 e pattinaggio di figura, ha anche ospitato le cerimonie di apertura e chiusura dei II e dei V Giochi olimpici invernali rispettivamente del 1928 e del 1948."}
{"id": "2533498", "revid": "337298", "url": "https://it.wikipedia.org/wiki?curid=2533498", "title": "Francisco de Vitoria", "text": "Biografia.\nDette un contributo alla riflessione teologica sul tema della guerra giusta, gi\u00e0 affrontato, tra gli altri, da Sant'Agostino e San Tommaso d'Aquino. Accett\u00f2 sostanzialmente la dottrina dell'Aquinate, introducendo per\u00f2 il concetto di proporzionalit\u00e0, per cui i mali che una guerra provoca non devono essere maggiori di quelli a cui intende portare rimedio.\nInsieme a Bartolom\u00e9 de Las Casas, fu anche il primo teologo ad affrontare la questione della conquista spagnola delle terre americane da poco scoperte ed il problema del rispetto dei diritti degli indios, cio\u00e8 dei nativi di quelle regioni.\nA differenza di Las Casas, egli affermava che il papa non pu\u00f2 concedere al re cattolico il cosiddetto \"patronato\" (e cio\u00e8 il mandato di evangelizzare le popolazioni indigene, assumendo anche il potere temporale su di esse) in quanto il papa non \u00e8 \u201cdominus orbis\u201d, n\u00e9 ha potest\u00e0 in campo temporale sugli infedeli. Vitoria dunque contesta le giustificazioni in base alle quali si legittima la conquista, anche negli argomenti pi\u00f9 accreditati, come la bolla \"Inter Caetera\" e il Trattato di Tordesillas. Anche le argomentazioni basate sul concetto aristotelico della naturale schiavit\u00f9 introdotte da John Mair sono contestate da Vitoria, convinto del fatto che gli indigeni, prima dell'arrivo degli spagnoli, governavano legittimamente le loro terre ed era quindi esclusa la schiavit\u00f9 naturale.\nDi fronte a questi principi vengono consolidati i diritti degli indios, tra i quali la nativa libert\u00e0, la loro dignit\u00e0 umana, la capacit\u00e0 giuridica.\nDe Vitoria costruisce anche il nuovo concetto di diritto internazionale, ove la cristianit\u00e0 medievale \u00e8 sostituita dalla comunit\u00e0 universale del genere umano, nella quale sono conviventi stati cristiani e gli altri popoli del mondo in una situazione di parit\u00e0. \u00c8 cos\u00ec rotto per sempre l'incantesimo della societ\u00e0 cristiana universale tipico del medioevo.\nIl suo pensiero \u00e8 per\u00f2 contraddittorio. \u00c8 proprio sulla base dell'universalizzazione dei diritti che Vitoria definisce una serie di \u201ctitoli legittimi\u201d della conquista, come il diritto di evangelizzare, di commerciare e di diventare cittadini. Se questi diritti venissero negati, allora la guerra sarebbe legittima, in assenza di alternative. Anche nel caso vigano usanze disumane, come i sacrifici umani e il cannibalismo la guerra sarebbe legittima. Egli dunque inquadrava teologicamente e giuridicamente la conquista delle Americhe nella trama concettuale della \"guerra giusta\", che tale era solo in presenza di una \"giusta causa\".\nFrancesco de Vitoria \u00e8 onorato di una statua posta davanti alla sede della Nazioni Unite di New York e di un grande ritratto collocato nel Salone della Pace di Ginevra, perch\u00e9 considerato precursore dell'idea di \"Nazioni Unite\". Andr\u00e9s de Vega fu suo allievo.\nOpere.\nDi grande importanza \u00e8 il suo ampio commentario, anch'esso conservato solo in forma manoscritta, sulle opere di Tommaso d'Aquino:"}
{"id": "2533501", "revid": "1543377", "url": "https://it.wikipedia.org/wiki?curid=2533501", "title": "Run This Town", "text": "Run This Town \u00e8 una canzone prodotta da Jay-Z per il suo nuovo album \"The Blueprint 3\" in collaborazione con la cantante barbadiana Rihanna e il rapper statunitense Kanye West. Si \u00e8 aggiudicato un Grammy Awards come Best Rap/Sung Collaboration per Rihanna e Miglior Brano Rap.\nIl singolo.\nIl singolo ha debuttato nelle radio americane il 24 luglio, \u00e8 stato pubblicato su iTunes l'11 agosto e verr\u00e0 pubblicato ufficialmente il 31 agosto 2009. La collaborazione di Rihanna \u00e8 stata la sua prima apparizione ufficiale in seguito all'attacco dell'8 febbraio 2009 da parte del suo ex-fidanzato Chris Brown.\nIl video.\nIn esclusiva sulle reti Mtv di tutto il mondo, il video di Run This Town ha debuttato il 20 agosto 2009. Il video \u00e8 stato diretto da Anthony Mandler e girato il 6 agosto 2009 presso il Fort Totten Park di New York.\nApparizioni Live.\nIl trio composto da Jay-Z, Rihanna e Kanye West si \u00e8 esibito per la prima volta nella notte tra l'11 ed il 12 settembre in occasione di un concerto di Jay-Z a New York.\nLe tre star internazionali si sono esibite il 14 settembre 2009 durante la prima puntata della serie televisiva americana The Tonight Show with Jay Leno, condotta appunto dal famoso presentatore della televisione statunitense Jay Leno.\nClassifiche.\nIl singolo ha debuttato alla posizione numero 88 nella prima settimana nella Billboard Hot 100. La settimana seguente ha raggiunto la posizione numero 66 e durante la terza settimana \u00e8 volata dalla posizione 66 alla numero 3, anche se poi \u00e8 lievemente scesa alla 5\u00aa posizione, per poi scendere ancora alla 6\u00aa posizione, risalendo alla 4\u00aa posizione la settimana dopo. Sette giorni dopo, il singolo ha avuto il suo picco alla 2\u00aa posizione.\nDomenica 6 settembre, \"Run This Town\" \u00e8 entrata nella classifica britannica \"Singles Chart\" raggiungendo la prima posizione e facendo ottenere a Jay-Z e Rihanna rispettivamente il primo e terzo singolo alla posizione numero 1 della classifica britannica."}
{"id": "2533505", "revid": "729019", "url": "https://it.wikipedia.org/wiki?curid=2533505", "title": "Aeroporto di Trapani-Milo", "text": "L'aeroporto militare di Trapani-Milo \u00e8 stato un aeroporto militare a Trapani in uso dalla fine degli anni venti al 1949. L'aeroporto prende il suo nome dalla frazione di Trapani in cui si trovava, la pista \u00e8 ancora facilmente localizzabile. \u00c8 stato sede dal 1976 al 2010 della \"base Luigi Broglio\" dell'Agenzia spaziale italiana.\nStoria.\nLa base aerea militare venne costruita alla fine degli anni venti, e l'area venne scelta a poca distanza dal centro abitato di Trapani, nella frazione di Milo. \nEbbe notevole importanza durante la seconda guerra mondiale sia per il controllo del canale di Sicilia che per i collegamenti e i rifornimenti con le truppe di stanza in Nord Africa. Fu usata anche dall'aviazione tedesca.\nAl termine della guerra la base risult\u00f2 inadeguata per i nuovi aeroplani e per la troppa vicinanza con il centro abitato, quindi si inizi\u00f2 la costruzione (sull'area del vecchio aeroporto militare di \"Borgo Rizzo\") del nuovo aeroporto militare e civile di Trapani-Chinisia (anch'esso successivamente dismesso), il traffico aereo venne dirottato al nuovo scalo a partire dal 1949, e lo scalo venne abbandonato.\nNel 1976 la pista venne tagliata in due parti dalla costruzione dell'autostrada A29 Alcamo-Trapani. \u00c8 presente un piccolo ponte carrabile che scavalca l'A29 e che permette il collegamento tra i due tronconi della pista.\nLa base aerospaziale.\nI terreni, oltre 90 ettari alla periferia della citt\u00e0 di Trapani, ed i locali del vecchio Aeroporto militare furono successivamente acquisiti dall'Agenzia spaziale italiana che nel 1975 vi install\u00f2 la \"Base di lancio palloni stratosferici\".\nI lavori di ammodernamento, per accogliere il \"Villaggio Azzurro\", il Comando dei Vigili del Fuoco ed il Centro di Ricerche, hanno sancito la fine di quanto restava della vecchia struttura: palazzina comando, Hangar \"Nervi\" e piazzole di sosta aeroplani. Sono ancora visibili, lungo la perimetrale Ovest, alcuni ricoveri antischegge intesi a riparare i velivoli da spezzonamenti.\n\u00c8 stata una delle poche strutture al mondo in grado di poter gestire palloni per lanci transmediterranei (verso la Spagna) e transatlantici, fondamentali per le ricerche astrofisiche e astronomiche. La base di lancio nel luglio del 2001 fu intitolata a Luigi Broglio, e dismessa nel 2010 dall'ASI.\nCentro accoglienza.\nQuindi \u00e8 stata utilizzata come Centro di permanenza temporanea per stranieri, Centro di identificazione ed espulsione migranti, hotspot , e chiuso nel 2020."}
{"id": "2533510", "revid": "287204", "url": "https://it.wikipedia.org/wiki?curid=2533510", "title": "Lake Placid Speedskating Oval", "text": "Il Lake Placid Speedskating Oval \u00e8 uno stadio all'aperto situato a Lake Placid, New York. L'arena ha ospitato le cerimonie di apertura e chiusura dei III Giochi olimpici invernali del 1932, nella stessa edizione ha ospitato anche le gare di pattinaggio di velocit\u00e0. Quarantotto anni dopo, ai XIII Giochi olimpici invernali ha ospitato solamente le gare di pattinaggio di velocit\u00e0."}
{"id": "2533511", "revid": "1543377", "url": "https://it.wikipedia.org/wiki?curid=2533511", "title": "Coppa Warren", "text": "La coppa Warren \u00e8 una coppa d'argento di et\u00e0 romana, unica nel suo genere, raffigurante due scene di atti omosessuali. Custodita al British Museum di Londra, \u00e8 universalmente nota come un capolavoro artistico per la sua impressionante qualit\u00e0. Deve il nome al suo moderno possessore, Edward Perry Warren. La datazione ufficiale colloca la Warren Cup durante la Dinastia giulio-claudia (I secolo d.C.), tuttavia, secondo alcune congetture sostenute da Maria Teresa Marabini Moevs e da Luca Giuliani, si tratterebbe di un falso del XX secolo.\nDescrizione.\nIl primo lato rappresenta un uomo (ovvero l'\"erast\u00e8s\", cio\u00e8 l'attivo) che pratica sesso anale con un giovinetto (l'\"eromenos\", ossia il passivo), il quale, nel rapporto, si sostiene ad una corda del soffitto. L'altro lato raffigura un giovane imberbe che copula tra le gambe di un bambino, a gambe divaricate sopra di lui, nella comune posizione detta \"del missionario\".\nEntrambe le scene presentano un drappeggio tessile come sfondo, insieme a strumenti musicali (una lira e un aulos).\nProvenienza.\nWarren acquist\u00f2 la coppa a Roma nel 1911 da un antiquario per 2.000 sterline. Essa era stata a sua volta acquistata a Gerusalemme e si diceva fosse stata rinvenuta nei pressi della citt\u00e0 di Battir (l'antica Bethther), insieme a delle monete con l'effigie dell'Imperatore Claudio, presumibilmente sotterrate durante la rivolta degli Zeloti.\nLa coppa divenne subito un pezzo pregiato nella vasta collezione di Warren, che si riferiva scherzosamente ad essa con gli amici definendola il \"Santo Graal\". La prima esposizione in pubblico della coppa avvenne nel 1921, quando Gaston Vorberg pubblic\u00f2 un volume dedicato all'erotismo nell'arte antica. Le fotografie dell'epoca mostrano la coppa in cattivo stato di conservazione, con spessi strati di sporcizia. La coppa venne inclusa nel libro di Warren \"A defence of Uranian Love\", pubblicato una prima volta nel 1928 con lo pseudonimo \"Arthur Lyon Raile\". In seguito, Warren diede la coppa per l'esposizione al Martin von Wagner Museum di W\u00fcrzburg.\nAlla morte di Warren nel 1928, la coppa divenne parte dell'eredit\u00e0 di Asa Thomas, il segretario di Warren e suo occasionale socio in affari. Nel 1929 venne catalogata nella lista degli oggetti all'asta relativa al contenuto della Lewes House, ma rimase invenduta e rest\u00f2 nascosta in soffitta a casa di Thomas. Venne successivamente ripulita e nuovamente fotografata nel 1931.\nNel novembre 1952, Harold W. Parsons, storico dell'arte e amico di Warren, si diede da fare per vendere la coppa al collezionista newyorchese Walter Baker, tuttavia Baker era dubbioso circa il concludere l'affare. Nel febbraio 1953 Baker si decise ma la dogana blocc\u00f2 il pacco alla frontiera, richiedendo l'autorizzazione da parte del governo di Washington per ammettere nel Paese un oggetto classificato come pornografico, e nell'ottobre 1954, tardando la risposta, l'oggetto venne rispedito in Gran Bretagna, e nel frattempo Thomas mor\u00ec. A causa dei passati problemi doganali, svariati musei rifiutarono di acquistare la coppa \"scandalosa\". La vedova di Thomas vendette la coppa a John K. Hewett. Hewett la offr\u00ec a Denys Haynes, direttore del dipartimento greco-romano del British Museum, il quale chiese l'opinione dell'amico Lord Crawford, uno dei finanziatori del museo, che diede parere negativo circa l'acquisizione del reperto.\nNel 1966 la coppa venne messa in vendita per 6.000 sterline e comprata da un collezionista straniero.\nNel 1998 la coppa venne rimossa dal Metropolitan Museum of Art, dove era esposta da anni, e venduta ad un collezionista privato inglese. Quindi la coppa venne infine acquisita dal British Museum, nel 1999, per circa 1,8 milioni di sterline, grazie ai fondi elargiti dalle fondazioni Heritage Lottery Fund, National Art Collections Fund e The British Museum Friends. Si tratt\u00f2, all'epoca, dell'acquisto pi\u00f9 costoso per un singolo oggetto mai fatto dal British Museum.\nDatazione.\nJohn Clarke, professore di storia dell'arte alla University of Texas at Austin, ha datato la coppa approssimativamente all'et\u00e0 di quella di simili reperti rinvenuti a Pompei, a causa della mancanza di ricerche pi\u00f9 approfondite.\nDyfri Williams, per anni direttore del dipartimento greco-romano del British Museum, ha fatto risalire la coppa tra il 5 e il 15 d.C. Williams identific\u00f2 diversi fattori a supporto della sua tesi. L'argento del quale \u00e8 fatta la coppa \u00e8 puro al 95%, dato coerente con altri reperti romani conosciuti della stessa epoca. Le crepe presenti nella coppa mostrano tracce di corrosione chimica tipiche dell'et\u00e0 del reperto, rimaste nonostante essa sia stata ripulita due volte nel corso del XX secolo. Lo stile decorativo possiede un parallelismo con molti oggetti del periodo, e le figure di nudi maschili sono simili a quelle presenti su due coppe d'argento facenti parte del tesoro di Hoby, in Danimarca, e scoperto solo un decennio dopo la Coppa Warren.\nCongetture sull'autenticit\u00e0.\nIn un articolo pubblicato sul \"Bollettino d'arte\" del Ministero dei beni culturali, la studiosa Maria Teresa Marabini Moevs ha ipotizzato che l'opera sia un falso, prodotto in Italia all'inizio del Novecento per compiacere i gusti dell'acquirente.\nSimilmente, Luca Giuliani, professore di archeologia classica alla Humboldt-Universit\u00e4t zu Berlin, giunse alla conclusione che la coppa fosse un falso del ventesimo secolo, sulle basi della sua unicit\u00e0 e delle incongruenze riscontrate nell'iconografia. Nel corso di un seminario tenutosi al King's College il 12 marzo 2014, furono presentati degli argomenti contrari all'ipotesi del falso da parte di Dyfri Williams, e Giuliani concesse che, se il British Museum fosse stato in grado di produrre delle prove evidenti della presenza sulla coppa di tracce di corrosione dovute al cloruro d'argento, ci\u00f2 sarebbe stato un argomento decisivo nell'affermazione dell'autenticit\u00e0 del reperto. A seguito degli esami successivamente condotti, \u00e8 stato possibile arrivare alla conclusione che la coppa \u00e8 autentica."}
{"id": "2533514", "revid": "281901", "url": "https://it.wikipedia.org/wiki?curid=2533514", "title": "Carattere chiave", "text": "Il carattere chiave \u00e8 nell'ambito della zoologia \u00e8 una caratteristica rappresentativa per un intero gruppo di organismi, come ad esempio le penne per gli uccelli. Le altre caratteristiche che li accompagnano vengono detti caratteri correlati (come ad esempio, sempre per gli uccelli, le ali il becco e l'oviparit\u00e0).\nNei Vertebrati il tipo di rivestimento del corpo (penne negli uccelli, peli nei mammiferi, scaglie nei pesci e squame nei rettili) \u00e8 un carattere chiave che costituisce un indizio della presenza di altri caratteri, a essi correlati."}
{"id": "2533515", "revid": "729019", "url": "https://it.wikipedia.org/wiki?curid=2533515", "title": "Konichiwa Records", "text": "La Konichiwa Records \u00e8 un'etichetta discografica fondata dalla cantante pop svedese Robyn. L'etichetta attualmente pubblica solo gli album della stessa Robyn e quelli dell'artista svedese Zhala. \"Konichiwa\" \u00e8 un errore ortografico del saluto giapponese \"Konnichiwa\".\nRobyn contro la Jive.\nRobyn ha avuto uno scontro con la sua precedente etichetta, la Jive Records, a causa del suono del suo nuovo materiale, orientato all'elettropop. Inoltre ai dirigenti dell'etichetta non piaceva il suono della sua canzone \"Who's That Girl\" (che \u00e8 successivamente entrata in classifica al numero 26 in Gran Bretagna e al numero 37 in Svezia). Robyn decise quindi di lavorare da sola. All'inizio del 2005, Robyn annunci\u00f2 che avrebbe lasciato la Jive Records per fondare una sua etichetta personale. Fu cos\u00ec fondata la Konichiwa Records, con l'obiettivo prefissato di liberare artisticamente la stessa Robyn. Al contrario di molti musicisti, Robyn annunci\u00f2 sul suo sito che il suo nuovo album sarebbe stato pubblicato prima del previsto, e segnal\u00f2 la presenza sull'album di numerosi collaboratori, tra cui Klas \u00c5hlund dei Teddybears STHLM, del duo svedese dei The Knife e dell'ex produttore dei Cherion Alexander Kronlund.\nLa mossa successiva.\nRobyn prese la decisione di pubblicare un nuovo album e ben 6 singoli. Questo port\u00f2 ad un ritorno internazionale con delle buone posizioni in classifica negli USA, in Gran Bretagna ed in Svezia. Decise anche di non mettere sotto contratto nessun artista nella sua etichetta perch\u00e9 non era interessata a diventare un grande produttore ma voleva soltanto concentrarsi sulla propria musica.\nPosizioni in classifica.\nQuesti sono i singoli e gli album pubblicati dall'etichetta"}
{"id": "2533517", "revid": "125647397", "url": "https://it.wikipedia.org/wiki?curid=2533517", "title": "Polemone II del Ponto", "text": "Biografia.\nPolemone era il secondo figlio del governatore pontico Polemone Pitodoro e Pitodorida del Ponto. Suo fratello maggiore era Zenone, anche noto come Artaxias III, che fu re cliente romano del Regno d'Armenia; la sorella minore era Antonia Trifena, sposata poi a Cotys VIII, re della Tracia.\nLa famiglia pontica reale era di origine mista: greca anatolica e romana. La sua nonna paterna \u00e8 sconosciuta, tuttavia essa potrebbe essere stata chiamata Trifena, mentre il suo nonno paterno era Zenone, un eminente oratore e aristocratico, alleato del triumviro romano Marco Antonio. I suoi nonni materni furono Pitodoro di Tralle, un ricco greco, amico di Gneo Pompeo Magno e Antonia. Polemone era un omonimo sia dei suoi genitori che dei nonni materni.\nAttraverso la nonna materna egli era un discendente diretto di Marco Antonio e della sua seconda moglie Antonia Ibrida Minore. Antonio e Antonia Ibrida erano primi cugini. Egli fu il secondo pronipote nato ad Antonio. Polemone \u00e8 il solo maschio discendente conosciuto di Marco Antonio che portasse il suo nome, mentre l'altro che portava il suo nome \"Antonius\" era il console Quinto Aterio Antonino. Attraverso Antonio, la sua prozia materna era la regina Cleopatra Selene II di Mauretania. Attraverso Antonio, egli era un lontano cugino del re cliente romano Tolomeo di Mauretania e della principessa chiamata Drusilla di Mauretania. Attraverso Antonio, egli era un lontano cugino degli imperatori romani Caligola, Claudio e Nerone e l'imperatrice romana Valeria Messalina, Agrippina Minore e Claudia Ottavia.\nIl padre di Polemone mor\u00ec l'8 a.C. Sua madre allora spos\u00f2 il re Archelao di Cappadocia, e la famiglia si trasfer\u00ec in Cappadocia, dove Polemone fu cresciuto, insieme con i suoi fratelli, alla corte di suo patrigno. Archelao mor\u00ec nel 17, e Polemone e sua madre ritornarono nel Ponto.\nDai 17 fino ai 38 anni, Polemone visse come privato cittadino nel Ponto e assistette sua madre nell'amministrazione del reame. Quando questa mor\u00ec nel 38, Polemone le succedette e si trov\u00f2 a regnare da solo su Ponto, Colchide e Cilicia.\nIntorno ai 50, Polemone venne attratto dalla ricchezza e bellezza della principessa giudea Giulia Berenice (figlia di Erode Agrippa I), incontrata nella Tiberiade durante una visita al re Agrippa I. Berenice a sua volta volle sposare Polemone II per fare finire le dicerie sul fatto che lei e suo fratello avessero commesso incesto. Berenice era precedentemente rimasta vedova nel 48 quando il secondo marito, suo zio paterno Erode di Calcide, mor\u00ec. Ebbe due figli con lui, Bereniciano e Ircano. Berenice comunque stabil\u00ec le condizioni che Polemone doveva convertirsi al giudaismo, il quale comprendeva sottoporsi al rito della circoncisione, prima del matrimonio. Polemone assent\u00ec. Il matrimonio si fece ma non dur\u00f2 a lungo e Berenice lasci\u00f2 il Ponto con i suoi figli per ritornare alla corte di suo fratello.\nPolemone abbandon\u00f2 il giudaismo e, secondo la leggenda di Bartolomeo apostolo, accett\u00f2 il Cristianesimo, ma soltanto per diventare poi nuovamente pagano.\nPolemone ribattezz\u00f2 la citt\u00e0 di Fanizan con il suo proprio nome, Polemonio (attuale Fatsa, in Turchia). Nel 62, Nerone indusse Polemone ad abdicare al trono pontico, e il Ponto, inclusa la Colchide, divenne una provincia romana. Da allora fino alla sua morte, Polemone regn\u00f2 soltanto sulla Cilicia."}
{"id": "2533518", "revid": "1493643", "url": "https://it.wikipedia.org/wiki?curid=2533518", "title": "Aeroporto di Trapani-Chinisia", "text": "L'aeroporto di Trapani-Chinisia era un aeroporto militare e poi anche civile, che si trova nella frazione di \"Rilievo\", 16\u00a0km a sud di Trapani.\nStoria.\nNacque come importante campo di volo della Regia Aeronautica dagli anni '30 e durante la seconda guerra mondiale, con piste nei pressi di \"Borgo Rizzo\". Nel 1940 vi era di stanza il 106\u00ba Gruppo da bombardamento con i CANT Z.1007 bis, poi raggiunto dal 47\u00ba Stormo. Quando il 47\u00b0 fu spostato in Grecia, arrivarono nel 1941 gli \"Alcione\" del 29\u00ba e 33\u00ba Gruppo del 9\u00ba Stormo, impiegati su Malta.\nVi fu di stanza nel 1942, tra gli altri, la 57\u00aa Squadriglia da bombardamento terrestre del 32\u00ba Gruppo-10\u00ba Stormo BT. Questo reparto, con aerei Savoia-Marchetti S.M.79, ha operato prevalentemente in missioni di bombardamento e ricognizione o scorta convogli sul Mediterraneo. Nella primavera del 1942 fu sede del 51\u00ba Stormo sui Macchi M.C.202.\nDal mese di marzo fino al 3 aprile era sede dell'8\u00ba Stormo.\nDopo lo sbarco degli alleati in Sicilia nel luglio 1943, fu utilizzato con il nome di \"Borizzo Airfield\", dall'ottobre 1943 al febbraio 1944, dall'aviazione militare americana.\nDopoguerra.\nNel dopoguerra la nuova struttura venne inaugurata nel 1949 come aeroporto militare, in sostituzione dell'Aeroporto militare di Trapani-Milo utilizzato fino a quel momento, e fu intitolata a Livio Bassi.\nI voli militari furono interrotti dal 1961 quando apr\u00ec Trapani Birgi, ma rest\u00f2 base aerea e centro radar, fino alla sua dismissione definitiva nel 1978 da parte dell'A.M..\nLo scalo civile.\nDal 1955 inizi\u00f2 a essere utilizzato anche come aeroporto civile per scali regionali e per Pantelleria. L'attivit\u00e0 come aeroporto civile venne interrotta nel 1964, quando i voli vennero spostati tra Marsala contrada Birgi e Marausa( comune di Trapani allora), sul nuovo Aeroporto di Trapani-Birgi, e rimase solo base militare.\nCollegamenti esterni.\nCom'\u00e8 oggi"}
{"id": "2533519", "revid": "1652635", "url": "https://it.wikipedia.org/wiki?curid=2533519", "title": "B\u00f6rek", "text": "Il b\u00f6rek (altrove chiamato burek o lakror) \u00e8 un piatto tradizionale della gastronomia turca; \u00e8 diffuso anche nei Paesi balcanici (soprattutto Macedonia del Nord, Bosnia e Albania) a seguito dell'espansione ottomana. Le sue origini, antichissime, risalgono addirittura ad ancor prima delle migrazioni dei Turchi dell'Asia centrale verso occidente e pi\u00f9 precisamente verso l'Anatolia.\nEtimologia.\nCon il termine \"b\u00f6rek\", ci si riferisce in turco a ogni piatto a base di yufka e il nome deriva dal tema turco \"bur-\" \"arrotolare\" che pu\u00f2 anche descrivere anche un qualsiasi piatto formato da una pasta arrotolata. Talvolta il termine \"b\u00f6rek\" \u00e8 accompagnato, nella lingua turca, da un'altra parola per descrivere la forma, gli ingredienti, i metodi di cottura oppure una regione specifica del Paese dove \u00e8 preparato in un modo particolare. Citiamo, ad esempio, \"sigara b\u00f6re\u011fi\" (\"a forma di sigaro\"), \"kol b\u00f6re\u011fi\" (\"a forma di braccio\", perch\u00e9 leggermente piegato al centro), \"tala\u015f b\u00f6re\u011fi\" (\"a pezzettini\"), \"Tatar b\u00f6re\u011fi\" (\"tartari\") o \"Sar\u0131yer b\u00f6re\u011fi\" (\"di Sar\u0131yer\").\nLa parola \"b\u00f6rek\" ha quindi un ampio ventaglio di significati e si pu\u00f2 anche riferire a un impasto morbido chiamato \"nemse b\u00f6re\u011fi\" oppure al \"su b\u00f6re\u011fi\" (b\u00f6rek d'acqua) nel quale i fogli di pasta sono brevemente passati in acqua prima di essere stesi, oppure ancora al \"saray b\u00f6re\u011fi\" (\"b\u00f6rek del palazzo [imperiale]\") nel quale un leggero strato di burro \u00e8 spalmato fra i fogli di pasta o, ancora, al \"k\u00fct b\u00f6re\u011fi\" preparato senza farcitura, spesso servito con zucchero. Nelle altre lingue invece, che hanno preso a prestito sia il piatto che la parola, il termine \u00e8 usato in un contesto molto pi\u00f9 ristretto.\nPreparazione e ingredienti.\nL'ingrediente principale del b\u00f6rek \u00e8 la \"yufka\", un foglio di pasta sfoglia sottilissima. Il \"b\u00f6rek\" va preparato farcendo la \"yufka\" con formaggio, carne macinata, spinaci, lapazio o con altre varie verdure a piacere. Prima di infornarla, la \"yufka\" si spalma di tuorlo d'uovo sbattuto.\nCi sono alcune varianti da paese a paese. In Grecia di solito la variante senza carne viene fatta col formaggio feta e gli spinaci, arrotolata e messa in forno. In Serbia, Bosnia e Albania, dove \u00e8 oramai diventato uno dei piatti nazionali, questa variante viene fatta come una torta di pasta fillo a una decina di strati con solo formaggio non stagionato e tagliata a triangoli. Anche la variante con la carne dipende da paese a paese. \nNei paesi/citt\u00e0 di prevalenza musulmana non viene mai farcito con carne di maiale (proibita dal Corano), mentre in Serbia, paese cristiano, la variante ha un'alta percentuale di carne suina."}
{"id": "2533523", "revid": "287204", "url": "https://it.wikipedia.org/wiki?curid=2533523", "title": "Woodstock 1999", "text": "Woodstock 1999 \u00e8 stato un festival musicale tenutosi nella localit\u00e0 statunitense di Rome nello stato di New York dal 23 al 25 luglio 1999, in celebrazione dell'originale festival tenutosi nel 1969 a Bethel. Tra i partecipanti vi furono i Limp Bizkit, The Offspring, i Rage Against the Machine, i Korn, i Creed, i Red Hot Chili Peppers, i Bush, i Megadeth, Alanis Morissette ed i Metallica. Lo svolgimento fu turbato da alcuni gravi incidenti che causarono un cospicuo numero di feriti.\nDa esso \u00e8 stata tratta la compilation omonima \"Woodstock 1999\".\nPartecipanti.\nNessun gruppo che partecip\u00f2 alla manifestazione del 1969 prese parte all'edizione del 1999 tranne John Entwistle, bassista degli Who, e Mickey Hart, batterista dei Grateful Dead, che partecip\u00f2 con il suo gruppo Planet Drum."}
{"id": "2533525", "revid": "599013", "url": "https://it.wikipedia.org/wiki?curid=2533525", "title": "Maria Enrica Spacca", "text": "Fa parte dei due quartetti italiani, outdoor (Chiara Bazzoni, Marta Milani, Maria Enrica Spacca, Libania Grenot) ed indoor (Maria Enrica Spacca, Elena Bonfanti, Marta Milani, Chiara Bazzoni), della staffetta 4\u00d7400 metri detentori di entrambi i record nazionali.\nHa vinto la medaglia d'oro con la staffetta 4\u00d7400 m ai Giochi del Mediterraneo di Mersin in Turchia nel 2013.\nAi Campionati italiani assoluti, tra indoor ed outdoor, ha vinto 12 titoli nazionali di cui 2 individuali (400 m indoor ed outdoor nel 2012); \u00e8 stata titolata a livello nazionale in ogni categoria giovanile: cadette, allieve, juniores e promesse.\nBiografia.\nGli inizi e le prime medaglie ai campionati nazionali giovanili.\n\u00c8 cresciuta al Campo Scuola di Rieti e ha portato da giovane i colori dell'Atletica Studentesca Reatina Ca.Ri.Ri. (Cassa di Risparmio di Rieti), mettendo in mostra doti molto interessanti nella velocit\u00e0 prolungata: tanto da essere schierata, ancora cadetta, sui 400 m in occasione della Coppa dei Campioni juniores per club a Maribor in Slovenia nel 2001, giungendo quarta sui 400 m e quinta nella 4\u00d7100 m; sempre nella Coppa dei Campioni juniores per club a Tuzla in Bosnia Erzegovina nel 2005 ha terminato quinta nei 400 m ed ha vinto l'argento con la staffetta 4\u00d7400 m.\nHa iniziato a vincere le prime medaglie ed il primo titolo italiano nel 2001 quando era al secondo anno da cadetta: argento sui 300 m e poi oro con la staffetta svedese; l'anno prima, sempre da cadetta nel 2000, era stata settima con la staffetta svedese.\n2002-2006: numerosi titoli nazionali giovanili e primo titolo italiano assoluto.\nDa allieva, nel biennio 2002-2003, ha fatto due volte la doppietta 400-4\u00d7400 m ai campionati nazionali di categoria; \nnella stagione indoor 2003 \u00e8 stata argento sui 400 m agli assoluti ed ha vinto la finale 2 sui 200 m ai campionati allieve.\nAnche da juniores, come da allieva, ha centrato due doppiette su 400 4\u00d7400 m nel biennio 2004-2005; \nnel 2004 agli juniores indoor non ha superato la batteria dei 400 m.\nSempre nel 2004 a livello internazionale partecipa a Grosseto ai Mondiali juniores uscendo in batteria sia sui 400 che con la 4\u00d7400 m.\nNel 2005 partecipa ai Campionati europei juniores di Kaunas in Lituania: anche qui gareggia sia sui 400 che nella 4\u00d7400 m senza superare le batterie.\nSei medaglie vinte, con tre titoli italiani, ai campionati nazionali nel 2006: oro sui 400 m promesse indoor, bronzo sui ed oro rispettivamente su 400 e 4\u00d7200 m agli assoluti indoor, bronzo ed argento su 400 e 4\u00d7400 m agli assoluti ed infine oro nella 4\u00d7400 m promesse.\n2007-2009: diverse medaglie agli assoluti ed esordio con la nazionale assoluta.\nTre medaglie nel 2007 con bronzo sui 400 m agli assoluti indoor, oro sia nella 4\u00d7200 m indoor sempre agli assoluti che nei 400 m promesse.\nQuinto posto nel 2008 sui 400 m promesse indoor.\nNel 2009, altre tre medaglie agli assoluti: argento ed oro agli assoluti indoor di Torino (argento nei 400 m e oro con la 4\u00d7200 m) e poi ai campionati assoluti di Milano, all'Arena, arriva terza sui 400 m con 53\u201d56 dietro a Libania Grenot e Marta Milani.\nIl 30 agosto 2009 batte di nuovo il suo primato personale al Meeting Citt\u00e0 di Padova con 53\u201d53 (7\u00aa).\nA giugno esordisce con la Nazionale assoluta nell'Europeo per nazioni di Leiria in Portogallo vincendo l'argento con la 4\u00d7400 m. Poi prende parte ai Mondiali di Berlino in Germania non superando la batteria della 4\u00d7400 m.\n2010-2012: record nazionale con la staffetta 4\u00d7400 metri, poker di titoli assoluti in una sola stagione sportiva ed olimpiade londinese.\nNel 2010 vince 3 medaglie agli assoluti su 4 finali corse: bronzo sui 400 m ed oro nella 4\u00d7200 m (indoor), quarto posto nei 400 m ed oro sulla 4\u00d7400 m (outdoor).\nFa parte della staffetta italiana, primatista assoluta il 1\u00ba agosto 2010, in 3'25\"71 (4\u00aa) agli Europei di Barcellona 2010 (con Chiara Bazzoni, Marta Milani e Libania Grenot), quando giunge quarta in finale.\nTris di medaglie, di ogni metallo, nei campionati nazionali del 2011: argento nei 400 m indoor, bronzo e oro su 400 e 4\u00d7400 m agli outdoor.\nNelle competizioni internazionali conclude al quarto posto agli Europei indoor in Francia a Parigi sempre con la staffetta 4\u00d7400 m; poi, in estate, prima gareggia a giugno all'Europeo per nazioni di Stoccolma in Svezia (sesto posto con la 4\u00d7400 m) e poi ad agosto/settembre ai Mondiali di Taegu in Corea del Sud (non supera la batteria con la 4\u00d7400 m).\nNel 2012 fa doppietta di titoli agli assoluti indoor di Ancona, vincendo sia sui 400 m che con la 4\u00d7200 m; quindi ai Mondiali indoor di Istanbul in Turchia esce in semifinale sui 400 m; agli assoluti poi centra 2 doppiette (400 e 4\u00d7400 m) chiudendo cos\u00ec la stagione sportiva degli assoluti 2012 con un \"en plein\" di titoli, 4 su 4. \nL'8 luglio 2012 diventa campionessa italiana assoluta a Bressanone sui 400 m, con il primato personale di 52\u201d53, ed anche nella staffetta 4\u00d7400 m.\nAgli Europei di Helsinki in Finlandia non va oltre la semifinale nei 400 m e non supera la batteria con la 4\u00d7400 m.\nAlle Olimpiadi di Londra in Gran Bretagna partecipa come staffettista della 4\u00d7400 m che non riesce a qualificarsi per la finale.\n2013-2014: ancora numerosi titoli vinti agli assoluti e record nazionale con la staffetta 4\u00d7400 metri indoor.\nTre medaglie agli assoluti nel 2013: doppio argento agli assoluti indoor su 400 m e 4\u00d7200 m, bronzo nei 400 m agli assoluti outdoor.\nNel 2013 prende parte agli Europei indoor in Svezia a G\u00f6teborg uscendo in batteria sui 400 m; a giugno gareggia prima all'Europeo per nazioni di Gateshead in Gran Bretagna (ottava posizione con la 4\u00d7400 m) e poi ai Giochi del Mediterraneo (medaglia d'oro con la staffetta 4\u00d7400 m).\nDue medaglie di bronzo sui 400 m (indoor ed outdoor) ed altrettante d'oro in staffetta (4\u00d7200 e 4\u00d7400 m) agli assoluti nel 2014.\nNel marzo del 2014 ai Mondiali indoor di Sopot in Polonia stabilisce assieme ad Elena Bonfanti, Marta Milani e Chiara Bazzoni il nuovo record nazionale della 4\u00d7400 m indoor correndo la batteria in 3'31\u201d99, tempo per\u00f2 non sufficiente per accedere alla finale.\nA maggio giunge sesta alla prima edizione delle IAAF World Relays a Nassau nella Bahamas correndo con la 4\u00d7400 m.\nA giugno \u00e8 la volta dell'Europeo per nazioni in Germania a Braunschweig dove termina sesta nella 4\u00d7400 m.\nInfine ad agosto prende parte agli Europei di Zurigo in Svizzera: batteria nei 400 m e settimo posto nella finale della 4\u00d7400 m."}
{"id": "2533536", "revid": "287204", "url": "https://it.wikipedia.org/wiki?curid=2533536", "title": "Il vampiro di Blackwood", "text": "Il vampiro di Blackwood (titolo originale \"Blackwood Farm\") \u00e8 un romanzo della scrittrice statunitense Anne Rice, pubblicato il 29 ottobre del 2003; ed in Italia per la prima volta il 16 giugno del 2007 presso Longanesi.\nTrama.\nTarquin Blackwood \u00e8 un vampiro ventenne che ha sempre vissuto affiancato da uno spirito, Goblin. Quando gli viene dato il Dono Tenebroso da Petronia, Goblin comincia a nutrirsi del suo sangue, cos\u00ec temendo che potesse diventare troppo pericoloso e che tale dieta potesse generare una nuova generazione di vampiri, chiede aiuto a Lestat. Quinn gli racconta tutta la sua vita, da quando ha conosciuto Goblin a quando \u00e8 morta Lynelle, la sua amata maestra. Da quando conosce Mona Mayfair, il suo grande amore, a quando seduce Jasmine. Da quando scopre di avere un figlio a quando cominciano a morire i suoi familiari, lasciandogli tutto, diventando ultimo erede dei Blackwood.\nLestat chiede aiuto a Merrick Mayfair, diventata vampiro grazie a Louis de Pointe du Lac.\nMerrick riesce ad esorcizzare Goblin (anche se il gesto le costa la vita), prima per\u00f2 scoprendo un segreto di cui era all'oscuro anche Quinn.\nIl libro si conclude con l'unione di Quinn e Mona per l'eternit\u00e0."}
{"id": "2533539", "revid": "74801", "url": "https://it.wikipedia.org/wiki?curid=2533539", "title": "Elizabeth Goudge", "text": ""}
{"id": "2533541", "revid": "339392", "url": "https://it.wikipedia.org/wiki?curid=2533541", "title": "Lisa e Seya", "text": ""}
{"id": "2533542", "revid": "119884507", "url": "https://it.wikipedia.org/wiki?curid=2533542", "title": "Mina ...Di baci", "text": "Mina ...Di baci, pubblicato nel 1993, \u00e8 una raccolta (solo CD) della cantante italiana Mina.\nQuesta raccolta non \u00e8 inclusa nella discografia sul sito ufficiale minamazzini.com.\nIl disco.\nPubblicato dall'etichetta Raro!Records, di propriet\u00e0 della rivista musicale \"Raro!\", contiene vere rarit\u00e0 per i collezionisti, ed include 10 brani mai pubblicati prima su CD.\nIl brano \"Non partir\" verr\u00e0 inserito in due raccolte facenti parte della discografia ufficiale, \"Mina Gold 2\" del 1999 e in \"Una Mina d'amore\" del 2004."}
{"id": "2533543", "revid": "110157", "url": "https://it.wikipedia.org/wiki?curid=2533543", "title": "Bad Salzuflen", "text": "Bad Salzuflen \u00e8 una citt\u00e0 di 54.078 abitanti della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di Detmold e al circondario (\"Kreis\") della Lippe (targa LIP).\nBad Salzuflen si fregia del titolo di \"Media citt\u00e0 di circondario\" (\"Mittlere kreisangeh\u00f6rige Stadt\")."}
{"id": "2533551", "revid": "74801", "url": "https://it.wikipedia.org/wiki?curid=2533551", "title": "Beckum", "text": "Beckum \u00e8 una citt\u00e0 di abitanti della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di M\u00fcnster e al circondario (\"Kreis\") di Warendorf (targa WAF).\nBeckum si fregia del titolo di \"Media citt\u00e0 di circondario\" (\"Mittlere kreisangeh\u00f6rige Stadt\")."}
{"id": "2533559", "revid": "1543377", "url": "https://it.wikipedia.org/wiki?curid=2533559", "title": "Stella Artois Championships 2000", "text": "Il Queen's Club Championships 2000 (conosciuto pure come \"Artois Championships\" per motivi di sponsorizzazione) \u00e8 stato un torneo di tennis giocato sull'erba. \n\u00c8 stata la 98\u00aa edizione del Queen's Club Championships, \nche fa parte della categoria International Series nell'ambito dell'ATP Tour 2000.\nSi \u00e8 giocato al Queen's Club di Londra in Inghilterra, dal 12 al 19 giugno 2000.\nCampioni.\nSingolare.\n Lleyton Hewitt ha battuto in finale Pete Sampras 6\u20134, 6\u20134\nDoppio.\n Todd Woodbridge / Mark Woodforde hanno battuto in finale Jonathan Stark / Eric Taino 7\u20136 (7\u20132), 6\u20134"}
{"id": "2533563", "revid": "1494169", "url": "https://it.wikipedia.org/wiki?curid=2533563", "title": "Heringsdorf", "text": "Hernigsdorf \u00e8 il nome delle seguenti localit\u00e0:"}
{"id": "2533568", "revid": "1543377", "url": "https://it.wikipedia.org/wiki?curid=2533568", "title": "Cladonia ahtii", "text": "Cladonia ahtii \u00e8 una specie di lichene appartenente al genere Cladonia, dell'ordine Lecanorales.\nIl nome proprio deriva dal lichenologo finlandese Ahti, nato nel 1934 e vincitore, nel 2000, della Acharius Medal.\nCaratteristiche fisiche.\nIl fotobionte \u00e8 principalmente un'alga verde delle Trentepohlia.\nAll'esame cromatografico del TLC (Cromatografia su strato sottile) ha rivelato tracce di acido didimico, condidimico, subdidimico e rodocladonico.\nHabitat.\nRinvenuta su terreni sabbiosi ad Eucalyptus, in particolare \u00e8 abbondante su tronchi basali di Eucalyptus robusta.\nLocalit\u00e0 di ritrovamento.\nLa specie \u00e8 stata rinvenuta nelle seguenti localit\u00e0:\nTassonomia.\nQuesta specie attualmente appartiene alla sezione Cocciferae; a tutto il 2008 non sono state identificate forme, sottospecie e variet\u00e0."}
{"id": "2533569", "revid": "281779", "url": "https://it.wikipedia.org/wiki?curid=2533569", "title": "Govinda Bhagavatpada", "text": "Asceta itinerante, fu maestro spirituale (Guru) del filosofo Adi Shankara e suo iniziatore al sa\u1e43ny\u0101sa.\nBr\u0101hmana del Pracyade\u015ba chiamato Candra\u015barman. Dopo aver appreso la grammatica sanscrita nel K\u0101\u015bm\u1fd1r nella sua adolescenza, sentendo che il Mah\u0101bh\u0101\u1e63ya era insegnato nel sud, Candra\u015barman era partito in cerca di esso e, fermandosi sulle rive della Narmad\u0101 per compiere le abluzioni prescritte, si trov\u00f2 davanti il Brahmar\u0101k\u1e63asa, ovvero Gau\u1e0dapada. Iniziato da lui, prese il sa\u1e43ny\u0101sa, e studi\u00f2 il Keval\u0101dvaita con diversi altri condiscepoli, il pi\u00f9 brillante dei quali era Upavar\u1e63a. \nDopo essersi sposato e aver intrapreso la g\u0101rhasthya, ovvero la vita in famiglia come marito e padre, Candra\u015barman ben presto si rese conto che il ruolo di capofamiglia non gli si addiceva. Abbandon\u00f2 quindi il mondo, entrando cos\u00ec nel quarto stadio della vita di un uomo: sa\u1e43ny\u0101sa. Inizi\u00f2 quindi la ricerca di un maestro, che trov\u00f2 proprio nella persona di Gau\u1e0dapada, a Badar\u1fd1n\u0101tha. Divenuto sa\u1e43ny\u0101sin con il nome di Govinda, e fattosi a sua volta una fama come maestro, divideva il suo tempo tra soggiorni sull'Him\u0101laya presso il suo Guru Gau\u1e0dapada e soggiorni sulla Narm\u0101nda. La sua fama crebbe, finch\u00e9 non incontr\u00f2 il suo miglior discepolo Adi Shankara. Govinda, maestro dell'Asparsha-V\u00e2da (Via del \"Senza Sostegno\"), lo accolse con grande onore e lo invit\u00f2 ad operare per risanare la spiritualit\u00e0 tradizionale, offuscata a causa della degenerazione del mondo brahminico."}
{"id": "2533571", "revid": "113474275", "url": "https://it.wikipedia.org/wiki?curid=2533571", "title": "Heringsdorf (Meclemburgo-Pomerania Anteriore)", "text": "Heringsdorf \u00e8 un comune del Meclemburgo-Pomerania Anteriore, in Germania.\nGeografia.\nImportante localit\u00e0 balneare, si fregia del titolo di \"Ostseebad Heringsdorf\" e appartiene al circondario (\"Landkreis\") della Pomerania Anteriore-Greifswald.\nAmministrazione.\nGemellaggi.\nHeringsdorf \u00e8 gemellata con:\nHeringsdorf intrattiene \"buoni contatti\" con:"}
{"id": "2533577", "revid": "1870058", "url": "https://it.wikipedia.org/wiki?curid=2533577", "title": "Conchita Mart\u00ednez", "text": "Vincitrice di 33 titoli WTA, \u00e8 stata la prima tennista spagnola ad essere riuscita a vincere il titolo del singolare femminile al Torneo di Wimbledon, battendo in finale nel 1994 Martina Navr\u00e1tilov\u00e1. L'anno seguente raggiunse il suo \"best ranking\" al secondo posto della classifica mondiale.\nCarriera.\nHa vinto trentatr\u00e9 titoli in singolare (tra cui quattro edizioni consecutive degli Internazionali d'Italia, dal 1993 al 1996) e tredici nel doppio femminile, ha raggiunto la top-10 mondiale in entrambe le specialit\u00e0 arrivando fino alla seconda posizione mondiale in singolare e alla settima nel doppio.\nNegli Slam ha giocato tre finali nel singolare, la prima vinta a Wimbledon 1994 mentre \u00e8 uscita sconfitta dalle due successive, agli Australian Open 1998 contro Martina Hingis e all'Open di Francia 2000 con Mary Pierce. Ha giocato due finali Slam anche nel doppio femminile, agli Open di Francia 1992 e 2001, non riuscendo tuttavia a conquistare il titolo.\nHa conquistato tre medaglie olimpiche nel doppio femminile, due d'argento e una di bronzo. Inoltre ha rappresentato la propria nazione in Fed Cup giocando complessivamente novantuno match con la squadra spagnola di Fed Cup con sessantotto vittorie e riuscendo a conquistare il titolo per cinque volte.\nDopo il ritiro ha intrapreso la carriera da allenatrice e dal 2013 \u00e8 capitano della squadra spagnola di Fed Cup. Dal 2020 allena Garbi\u00f1e Muguruza.\nVita privata.\nNegli anni Novanta ha fatto \"coming out\" dichiarandosi lesbica."}
{"id": "2533578", "revid": "115751", "url": "https://it.wikipedia.org/wiki?curid=2533578", "title": "Pallacanestro da spiaggia", "text": ""}
{"id": "2533579", "revid": "287204", "url": "https://it.wikipedia.org/wiki?curid=2533579", "title": "Ninpo", "text": ""}
{"id": "2533582", "revid": "287204", "url": "https://it.wikipedia.org/wiki?curid=2533582", "title": "Conchita Martinez", "text": ""}
{"id": "2533583", "revid": "38120", "url": "https://it.wikipedia.org/wiki?curid=2533583", "title": "Pallamano da spiaggia", "text": ""}
{"id": "2533585", "revid": "115751", "url": "https://it.wikipedia.org/wiki?curid=2533585", "title": "Rugby da spiaggia", "text": ""}
{"id": "2533590", "revid": "729019", "url": "https://it.wikipedia.org/wiki?curid=2533590", "title": "Dornier Do 317", "text": "Il Dornier Do 317 era un bombardiere pesante bimotore ad ala alta realizzato dall'azienda tedesca Dornier-Werke GmbH negli anni quaranta.\nSviluppato dal precedente Do 217 rimase allo stadio di prototipo. Fu l'ultimo vero tentativo della Germania di creare un bombardiere strategico pesante."}
{"id": "2533593", "revid": "339392", "url": "https://it.wikipedia.org/wiki?curid=2533593", "title": "S.l.d.m.", "text": ""}
{"id": "2533599", "revid": "4175", "url": "https://it.wikipedia.org/wiki?curid=2533599", "title": "Juan Leguizamon", "text": ""}
{"id": "2533601", "revid": "767487", "url": "https://it.wikipedia.org/wiki?curid=2533601", "title": "Real Marcianise Calcio 2008-2009", "text": "Questa voce raccoglie le informazioni riguardanti il Real Marcianise Calcio nelle competizioni ufficiali della stagione 2008-2009.\nStagione.\nIn questa stagione il presidente Bizzarro chiama in panchina Luca Fusi, ex calciatore del della Coppa UEFA e del secondo scudetto. Nell'organico subentra invece, come direttore sportivo, un'altra personalit\u00e0 storica legata al Napoli: Vincenzo Montefusco.\nNel campionato 2008-2009 ha conseguito alcuni risultati importanti, come la sconfitta in casa e in trasferta di alcune delle squadre favorite per la promozione, come il Foggia e l', ma ha avuto un andamento altalenante, chiudendo perci\u00f2 il campionato al settimo posto e condividendo, assieme al Benevento, il minimo stagionale di reti subite in casa.\nL'attaccante Riccardo Innocenti si \u00e8 confermato vice-capocannoniere del girone B con 16 reti.\n\u00c8 stato eliminato al primo turno sia in Coppa Italia che in Coppa Italia Lega Pro, rispettivamente da Novara e .\nMaglie e sponsor.\nLo sponsor ufficiale \u00e8 stato Bizzarro autoservizi, mentre lo sponsor tecnico \u00e8 stato Asics.\nCalciomercato.\nCessioni: Massimiliano Raucci (Casertana, dicembre 2008)"}
{"id": "2533602", "revid": "98914139", "url": "https://it.wikipedia.org/wiki?curid=2533602", "title": "Kammerforst", "text": "Kammerforst \u00e8 il nome delle seguenti localit\u00e0:"}
{"id": "2533603", "revid": "1573940", "url": "https://it.wikipedia.org/wiki?curid=2533603", "title": "Cladonia albofuscescens", "text": "Cladonia albofuscescens \u00e8 una specie di lichene appartenente al genere Cladonia, dell'ordine Lecanorales.\nIl nome proprio deriva dal latino \"albus\", che significa \"bianco, di colore chiaro\", e dal latino tardo \"fuscescens\", cio\u00e8 \"tendente a tonalit\u00e0 pi\u00f9 scure, pi\u00f9 fosche\" ad indicare il colore degli apoteci.\nCaratteristiche fisiche.\nIl fotobionte \u00e8 principalmente un'alga verde delle Trentepohlia.\nAll'esame cromatografico del TLC (Cromatografia su strato sottile) ha rivelato tracce di acido fumarprotocetrarico.\nLocalit\u00e0 di ritrovamento.\nLa specie \u00e8 stata rinvenuta nelle seguenti localit\u00e0:\nTassonomia.\nQuesta specie appartiene alla sezione Cladonia; a tutto il 2008 non sono state identificate forme, sottospecie e variet\u00e0."}
{"id": "2533604", "revid": "124808", "url": "https://it.wikipedia.org/wiki?curid=2533604", "title": "Robert Hundar", "text": ""}
{"id": "2533605", "revid": "729019", "url": "https://it.wikipedia.org/wiki?curid=2533605", "title": "Mina canta Valentina", "text": "Mina canta Valentina, pubblicato nel 1982, \u00e8 un CD singolo della cantante italiana Mina.\nIl disco.\nPubblicato dalla Raro! Records, si tratta di un brano estratto dall'album contenente la colonna sonora originale del film del 1972 \"La morte accarezza a mezzanotte\", diretto da Luciano Ercoli.\nMina vocalizza sul pezzo \"Controluce\" parte integrante della colonna sonora, composta dal maestro Gianni Ferrio, nell'album Mina appare anche in un altro brano, \"Per arrivare a domani\", non incluso in questo CD. Strano che fra gli accrediti autorali compaia anche Antonio Amurri, visto che l'unica parola pronunciata nel brano \u00e8 proprio \"Valentina\".\nLa copertina riporta un disegno del fumetto Valentina di Guido Crepax, anche se non c'entra nulla con il film."}
{"id": "2533609", "revid": "712828", "url": "https://it.wikipedia.org/wiki?curid=2533609", "title": "Alleati di Barbabianca", "text": ""}
{"id": "2533614", "revid": "287204", "url": "https://it.wikipedia.org/wiki?curid=2533614", "title": "Mario Brkljaca", "text": ""}
{"id": "2533617", "revid": "287204", "url": "https://it.wikipedia.org/wiki?curid=2533617", "title": "Agnieszka Radwanska", "text": ""}
{"id": "2533620", "revid": "1431409", "url": "https://it.wikipedia.org/wiki?curid=2533620", "title": "Mark Pellegrino", "text": "\u00c8 conosciuto soprattutto per i ruoli di Paul Bennet in \"Dexter\", di Jacob in \"Lost\", di James Bishop in \"Being Human\", di Lucifero in \"Supernatural\" e di Jedikiah Price in \"The Tomorrow People\".\nBiografia.\nNato a Los Angeles (California), Mark Pellegrino diventa famoso al pubblico negli anni ottanta quando comincia a ricevere parti importanti nel mondo dello spettacolo. Ha origini italiane, la sua famiglia italiana emigr\u00f2 negli Stati Uniti d'America nel 1936. Vive a Los Angeles con la moglie Tracy Elizabeth Bell e il figliastro, Misha. Ha inoltre una figliastra di nome Tess. Oltre ai ruoli sopracitati, Mark Pellegrino ha collezionato apparizioni in diverse serie televisive come \"E.R. - Medici in prima linea\", \"X-Files\", \"CSI - Scena del crimine\", \"Prison Break\", \"NYPD - New York Police Department\" e \"Grey's Anatomy\" e in alcuni film tra i quali \"Truman Capote - A sangue freddo\", \"Il grande Lebowski\" e \"Il mistero dei Templari - National Treasure\".\nNel 2009 \u00e8 apparso come personaggio principale nel finale della quinta stagione di \"Lost\" dando finalmente un volto al misterioso Jacob e nel giugno dello stesso anno venne reso noto che Mark Pellegrino era stato scritturato per la quinta stagione di \"Supernatural\" per interpretare il ruolo di Lucifero, uno dei personaggi principali. Nel 2011 prende parte ad alcuni episodi della settima stagione di \"The Closer\", nel ruolo di Gavin Baker. Dal 2013 al 2014 entra a far parte del cast della serie \"The Tomorrow People\", nella parte di uno dei protagonisti, Jedikiah Price.\nDoppiatori italiani.\nNelle versioni in italiano delle opere in cui ha recitato, Mark Pellegrino \u00e8 stato doppiato da:\nCome doppiatore, \u00e8 sostituito da:\nCuriosit\u00e0.\nMark ha origini anche Italiane. Difatti, i suoi bisnonni paterni erano Italiani."}
{"id": "2533621", "revid": "1543377", "url": "https://it.wikipedia.org/wiki?curid=2533621", "title": "Cladonia anaemica", "text": "Cladonia anaemica \u00e8 una specie di lichene appartenente al genere Cladonia, dell'ordine Lecanorales.\nIl nome proprio deriva dal greco , cio\u00e8 \"anaim\u00eca\", che significa \"mancanza di sangue\", probabilmente ad indicare il colore sbiadito dei soredi, di norma di colore rosso vivo.\nCaratteristiche fisiche.\nIl fotobionte \u00e8 principalmente un'alga verde delle Trentepohlia.\nHabitat.\nSi trova prevalentemente su rocce, a rivestimento di pendii.\nLocalit\u00e0 di ritrovamento.\nLa specie \u00e8 stata rinvenuta nelle seguenti localit\u00e0:\nTassonomia.\nQuesta specie appartiene alla sezione Cocciferae; a tutto il 2008 non sono state identificate forme, sottospecie e variet\u00e0."}
{"id": "2533622", "revid": "26109166", "url": "https://it.wikipedia.org/wiki?curid=2533622", "title": "Aeronautiche militari", "text": ""}
{"id": "2533624", "revid": "729019", "url": "https://it.wikipedia.org/wiki?curid=2533624", "title": "Operazione Cottbus", "text": "L'operazione Cottbus fu un'operazione antipartigiana condotta da truppe delle SS (nella fattispecie dal battaglione Dirlewanger assieme a collaborazionisti bielorussi, lettoni, lituani e ucraini) durante l'occupazione della Bielorussia.\nL'operazione cominci\u00f2 il 20 maggio 1943 nelle aree di Bjagoml', Lepel', Ushachy e dur\u00f2 circa un mese durante il quale vennero dati alle fiamme e spopolati numerosi villaggi con un bilancio di circa 950 armi catturate, 9.800 uccisioni (6.087 in combattimento e 3.709 giustiziate) secondo i resoconti ufficiali nonch\u00e9 5.053 persone mandate ai lavori forzati; queste cifre sono probabilmente sottostimate: la radio tedesca dichiar\u00f2 15.000 morti, numeri vicini a quelli dichiarati dall\"'Einsatzgruppe Dirlewanger\" (14,000 vittime). Prendendo in considerazione che altri due gruppi di combattimento presero parte all'operazione il numero probabile dei morti \u00e8 stato stimato in almeno 20.000 caduti.\n\u00c8 probabile che la maggior parte degli uccisi fossero civili disarmati, alcune fonti contemporanee tedesche suggeriscono che molte delle vittime potessero essere appartenenti a bande, ma rimarcano anche l'attitudine degli uomini di Dirlewanger ad uccidere indiscriminatamente."}
{"id": "2533625", "revid": "486946", "url": "https://it.wikipedia.org/wiki?curid=2533625", "title": "Aviazione russa", "text": ""}
{"id": "2533626", "revid": "486946", "url": "https://it.wikipedia.org/wiki?curid=2533626", "title": "Forze aeree russe", "text": ""}
{"id": "2533627", "revid": "913245", "url": "https://it.wikipedia.org/wiki?curid=2533627", "title": "Yusuf Saad Kamel", "text": "Biografia.\nGregory Konchellah, figlio del campione mondiale degli 800 metri piani Billy Konchellah, nasce in Kenya nel 1983. Il 13 febbraio 2003 acquista la nazionalit\u00e0 bahreinita cambiando nome in Yusuf Saad Kamel.\nL'anno successivo partecipa agli 800 m piani ai Giochi olimpici di Atene venendo eliminato in batteria; successivamente, sulla medesima distanza, conquista il bronzo ai Campionati asiatici indoor e vince la IAAF World Athletics Final.\nNel 2008, sempre negli 800 m piani, si aggiudica il bronzo ai Mondiali indoor di Valencia e partecipa ai Giochi olimpici di Pechino classificandosi quinto. L'anno seguente, ai Mondiali di Berlino, si laurea a sorpresa campione mondiale nei 1500 m piani."}
{"id": "2533628", "revid": "61051", "url": "https://it.wikipedia.org/wiki?curid=2533628", "title": "Boeing B-50", "text": ""}
{"id": "2533631", "revid": "834", "url": "https://it.wikipedia.org/wiki?curid=2533631", "title": "Richard A. Teague", "text": "Notizie biografiche.\nIl nome di Richard A. Teague \u00e8 e rimarr\u00e0 per sempre indissolubilmente legato a quello della American Motors Corporation ed alla sua produzione automobilistica compresa tra gli anni sessanta e la met\u00e0 degli anni ottanta del Novecento.\nRichard A. Teague, noto agli amici anche con il nome di Dick, conobbe una certa dose di fama gi\u00e0 in tenerissima et\u00e0, quando si trov\u00f2 a recitare in alcuni film muti degli anni venti. In seguito, tuttavia, la sfortuna si abbatt\u00e9 in maniera beffarda sulla famiglia Teague: nel 1929, infatti, in seguito ad un incidente stradale, la madre venne ridotta all'invalidit\u00e0 motoria, mentre il piccolo Richard perse la vista all'occhio destro ed ebbe anche dei problemi a causa della frattura di una mascella e della perdita di alcuni denti.\nQuella che sembrava una promettente carriera cinematografica venne cos\u00ec brutalmente spezzata e Richard, nel corso dei primi anni della sua vita, cominci\u00f2 a sperimentare un nuovo campo di interessi, quello del design automobilistico ed aeronautico, un settore su cui alcuni dubitavano fortemente nelle sue possibilit\u00e0 di successo, proprio a causa del suo handicap, che non gli permetteva di valutare appieno le prospettive. Unica conseguenza del suo handicap nei rapporti con il resto del mondo fu invece semplicemente quello di non essere ammesso nell'esercito in pieno periodo bellico. Per quanto riguardava il design automobilistico, Richard A. Teague studi\u00f2 e si diede da fare: il suo primo disegno di un'autovettura \u00e8 stato del 1932 quando Richard aveva appena nove anni.\nDopo essersi diplomato nel 1942 alla Dorsey High School, Richard A. Teague venne assunto alla Northrop Aircraft come illustratore tecnico, nell'ufficio diretto da Paul Browne, quest'ultimo proveniente dalla General Motors, dove aveva lavorato con Bill Mitchell.\nAl termine della guerra, Teague venne assunto dalla Kaiser Motors, ma per breve tempo. Infatti, gi\u00e0 nel 1948, approd\u00f2 alla General Motors, inizialmente come designer apprendista, ed in seguito nel reparto di design avanzato della Cadillac, ma durante i tre anni trascorsi alla GM, Teague si occup\u00f2 anche di modelli Oldsmobile, altro marchio appartenente al colosso automobilistico di Detroit.\nNel 1951, Teague convol\u00f2 a nozze con Marian, lasci\u00f2 la General Motors e venne assunto dalla Packard come capo designer, sotto l'ala protettrice di Frank Hershey. Nel 1952 quest'ultimo lasci\u00f2 la Packard per la Ford e Teague venne promosso alla carica di direttore del design. La prima met\u00e0 degli anni cinquanta fu piuttosto difficile per la vita professionale di Teague, perch\u00e9 la Packard versava in condizioni economiche tutt'altro che floride e i lavori dei quali veniva incaricato erano sempre e solo quelli di ristilizzare modelli gi\u00e0 vecchi perch\u00e9 non si disponeva delle risorse per progettarne e realizzarne di completamente nuovi. Nonostante ci\u00f2, Teague seppe destreggiarsi con estrema abilit\u00e0 e propose dei modelli vecchi nel progetto, ma assolutamente freschi nello styling.\nQuando nel 1958, la Packard chiuse i battenti e venne assorbita dalla Chrysler, Teague si ritrov\u00f2 alla dipendenze del nuovo marchio, nuovamente come capo designer. Ma dopo poco tempo, in seguito a conflitti interni con altri personaggi del direttivo della Casa, Teague lasci\u00f2 anche la Chrysler, inizialmente con l'intenzione di non dedicarsi pi\u00f9 al design automobilistico.\nBen presto la vecchia passione tuttavia si riaccese e nel 1959 Teague venne assunto alla AMC (American Motors Corporation), inizialmente come capo designer. Quando nel 1961 il suo diretto superiore Edmund E. Anderson lasci\u00f2 la AMC, Teague divenne direttore del design AMC. L'apice si ebbe nel 1964, quando Teague venne ulteriormente promosso a vice presidente del design AMC, posizione che mantenne fino al 1983, anno del suo ritiro.\nSotto la dirigenza di Teague, la AMC commercializz\u00f2 alcuni dei suoi pi\u00f9 significativi modelli, spaziando dalle auto sportive (come la Javelin) alle compatte pi\u00f9 economiche (come le varie Gremlin e Pacer). In particolare queste ultime vennero preannunciate dalla presentazione della concept \"AMX GT\".\nCome peraltro aveva gi\u00e0 evidenziato nel suo periodo trascorso alla Packard, Teague si dimostr\u00f2 un maestro nel riuscire a proporre vetture anche radicalmente differenti tra loro, utilizzando componentistica in comune. Tale aspetto raggiunse uno dei suoi apici con la concept-car Cavalier.\nNel 1976, Teague venne nominato \"Uomo dell'anno\" da una rivista di industria automobilistica.\nUno degli ultimi lavori di Teague prima del suo ritiro fu la linea delle prime Jeep Cherokee.\nDopo una lunga malattia, Teague si spense nel 1991."}
{"id": "2533637", "revid": "287204", "url": "https://it.wikipedia.org/wiki?curid=2533637", "title": "Unione Sportiva Palermo 1947-1948", "text": "Questa voce raccoglie le informazioni riguardanti l'Unione Sportiva Palermo nelle competizioni ufficiali della stagione 1947-1948.\nStagione.\nIn questa stagione, il Palermo vince il campionato di Serie B con 46 punti, frutto del maggior numero di vittorie (19), il minor numero di sconfitte (7), il secondo miglior attacco (66 gol fatti) e la miglior difesa (30 gol subiti).\nTorna dunque in Serie A, a distanza di dodici anni, festeggiando nella partita contro il vinta per 3-1. Alla fine dell'incontro, il Presidente del Governo regionale di Sicilia, l'onorevole Alessi, annuncia di aver astanziato 80 milioni di lire per ampliare lo stadio della citt\u00e0; a questa cifra si aggiungono 20 milioni stanzati da parte del Comune.\nRosa.\nPresidente: Stefano La Motta\nStatistiche.\nStatistiche dei giocatori.\n\"Tra parentesi le presenze\""}
{"id": "2533638", "revid": "599013", "url": "https://it.wikipedia.org/wiki?curid=2533638", "title": "Iv\u00e1n Amaya Carazo", "text": "\u00c8 fratello di Antonio, anch'egli calciatore.\nCarriera.\nNazionale.\nDopo aver disputato quattro gare con l'Under-21, prese parte ai Giochi olimpici di Sydney; qui disput\u00f2 tutti e sei gli incontri da titolare. Durante la finale fu protagonista in negativo, prima siglando un'autorete, e infine commettendo dal dischetto l'errore decisivo per la vittoria del Camerun."}
{"id": "2533640", "revid": "416684", "url": "https://it.wikipedia.org/wiki?curid=2533640", "title": "Poltu Quatu", "text": ""}
{"id": "2533641", "revid": "1442080", "url": "https://it.wikipedia.org/wiki?curid=2533641", "title": "Stella Artois Championships 2000 - Singolare", "text": "Il singolare del Stella Artois Championships 2000 \u00e8 stato un torneo di tennis facente parte dell'ATP Tour.\nPete Sampras era il detentore del titolo e ha perso in finale 6\u20134, 6\u20134 contro Lleyton Hewitt.\nTeste di serie.\nLe prime 8 teste di serie hanno ricevuto un bye per il 2\u00ba turno."}
{"id": "2533642", "revid": "1573940", "url": "https://it.wikipedia.org/wiki?curid=2533642", "title": "Chiesa di Santa Maria la Bruna a vicolo Scassacocchi", "text": "La chiesa di Santa Maria la Bruna a vicolo Scassacocchi (gi\u00e0 Santa Maria la Bruna dei Caraccioli) \u00e8 un antico luogo di culto di Napoli, sito nel cuore del centro antico, nell'omonima piazzetta.\nStoria e descrizione.\nLa chiesa, dall'impostazione tipicamente barocca, fu dedicata alla Vergine Immacolata; annessa e gestita dalla Congrega degli Scassacocchi, venne costruita sotto concessione della nobile famiglia Caraccioli. Il toponimo \"Scassacocchi\" dell'edificio \u00e8 strettamente legato alla storia della strada; infatti, si narra che nel vicolo in oggetto, erano di passaggio le carrozze che si dirigevano ai tribunali, le quali, con i loro mozzi, urtavano contro i lati della ristretta via, riportando anche gravi danni alle ruote: di qui vicolo Scassacocchi.\nL'interno, di forma rettangolare, \u00e8 attualmente in cattivo stato di conservazione. L'esterno, semplice nelle mondanature, \u00e8 caratterizzato da vari finestroni, uno dei quali \u00e8 ancora parzialmente circondato da ornamenti tipicamente barocchi."}
{"id": "2533646", "revid": "767487", "url": "https://it.wikipedia.org/wiki?curid=2533646", "title": "T come Tigro... e tutti gli amici di Winnie the Pooh", "text": "T come Tigro... e tutti gli amici di Winnie the Pooh, o anche solo T come Tigro (\"The Tigger Movie\"), \u00e8 un film del 2000 scritto e diretto da Jun Falkenstein. \u00c8 il quarto film d'animazione del franchise di \"Winnie the Pooh\", nonch\u00e9 il secondo ad uscire al cinema, e presenta un'introduzione in live action. Il film, con protagonista Tigro, fu prodotto dalla Walt Disney Television Animation (o, secondo il rapporto annuale della Disney, dalla Disney MovieToons) e animato dalla Walt Disney Animation (Japan). Fu il primo film cinematografico della serie in cui Tigro non venne doppiato da Paul Winchell, poich\u00e9 la Disney trov\u00f2 che avesse una voce troppo roca; Winchell fu quindi definitivamente sostituito da Jim Cummings (gi\u00e0 voce di Pooh). \"T come Tigro\" fu proiettato in anteprima a Hollywood il 6 febbraio 2000 e distribuito nei cinema statunitensi dalla Buena Vista Pictures Distribution l'11 febbraio.\nLe canzoni del film furono scritte dagli Sherman Brothers, che tornarono a lavorare su un film Disney dopo quasi trent'anni. L'amministratore delegato della Disney Michael Eisner, dopo aver sentito la colonna sonora, si convinse a distribuire il film nei cinema anzich\u00e9 direct-to-video come inizialmente progettato.\nTrama.\nTigro, come sempre, sta saltellando e combinando guai, e comincia a diventare piuttosto insopportabile per tutti tranne che per Ro, che gli \u00e8 molto amico. Dopo l'ennesimo disastro, Tigro viene sgridato da Tappo e dagli amici, che stavano cercando di ricostruire la casa di Ih-Oh (togliendo un enorme masso che l'aveva colpita distruggendola, tramite un sistema meccanico inventato da Tappo). Lui si rattrista: non trova nessuno che lo capisca e che abbia voglia di saltellare con lui. Vedendolo triste, Ro chiede a Tigro se lui avesse una famiglia tutta sua, cosa a cui il tigrotto non aveva mai pensato prima. Allora Tigro decide di provare a rintracciarla, in modo tale da potersi sentire davvero in compagnia dei suoi simili.\nTigro chiede consiglio ad Uffa ed esso gli consiglia di cercare il suo albero genealogico; tuttavia Tigro crede che esso sia una pianta secolare tutta colorata a strisce e con tanti tigri sopra di essa, che inizia a cercare tra i mille alberi del Bosco dei Cento Acri, ovviamente senza risultati. Prova allora a scrivere una lettera, ma pur rimanendo per giorni ad aspettare una risposta, non ne riceve alcuna (forse perch\u00e9 aveva spedito la lettera mettendola nella sua stessa cassetta della posta), e pensa infine di non aver mai posseduto una vera famiglia. Cos\u00ec gli amici di Tigro, rattristati e compassionevoli, decidono di scrivergli loro una lettera, mettendoci molte belle frasi e firmandola \"la tua famiglia\", per farlo tornare felice. Tigro, dal testo della lettera, crede che la sua famiglia esista veramente e abbia intenzione di venirlo a trovare, e in casa organizza una grande (e veramente assurda) festa da tigri per ospitarla. Ro, per farlo ancora pi\u00f9 felice e per non rischiare di smascherare la vera provenienza della lettera, ha un'idea: travestire s\u00e9 stesso e tutti i suoi amici (tranne Tappo) da tigri e presentarsi a casa di Tigro fingendo di essere la sua famiglia.\nDopo una serie di peripezie e disordini per travestirsi (Ro fa notare che oltre che travestirsi a strisce bisogna anche e soprattutto comportarsi come dei tigri), i finti tigri arrivano, ma la serata finisce quando Ro perde la maschera saltando e Tigro capisce che in realt\u00e0 sono gli amici travestiti, smascherandoli tutti. Deluso, si avvia in mezzo alla neve per cercare la sua vera famiglia e, dopo un lungo giro nella tormenta, trova un immenso albero che la neve ha casualmente imbiancato a strisce e crede che esso sia il suo albero genealogico che cerca da tanto. Gli amici, preoccupati, vanno a cercarlo nel bosco per convincerlo a tornare a casa e inizialmente Tigro non vuole sentire ragioni, ma all'improvviso sulla zona si abbatte una slavina, da cui Tigro viene salvato grazie all'intervento del gruppo; ci\u00f2 gli fa comprendere che la sua vera famiglia sono i suoi amici.\nDistribuzione.\nData di uscita.\nLe date di uscita internazionali sono state:\nEdizione italiana.\nIl doppiaggio italiano del film fu eseguito dalla Royfilm e diretto da Leslie La Penna su dialoghi di Manuela Marianetti. I testi delle canzoni (registrate ai Trafalgar Recording Studios) sono di Ermavilo, che si occup\u00f2 anche della direzione musicale. Rispetto a quello de \"Le avventure di Winnie the Pooh\" e \"Winnie the Pooh alla ricerca di Christopher Robin\", il cast vide il cambiamento dei doppiatori di Tigro, Roo e Christopher Robin.\nEdizioni home video.\nIl film fu distribuito in VHS il 22 agosto 2000. L'edizione DVD-Video fu pubblicata nello stesso giorno in America del Nord e il 12 febbraio 2002 in Italia. L'edizione nordamericana include come extra due quiz a risposta multipla sul film (al termine del primo si pu\u00f2 vedere il corto \"Il piccolo diseredato\"), delle istruzioni su come creare un albero genealogico, un videoracconto del film, il video musicale di \"Your Heart Will Lead You Home\" e la canzone \"Round My Family Tree\" in versione canta-con-noi, mentre l'edizione italiana non include gli ultimi due extra.\nIl 4 agosto 2009, in occasione del decimo anniversario, fu distribuita in America del Nord una nuova edizione DVD a due dischi, il secondo dei quali include la copia digitale del film. Il primo DVD \u00e8 pressoch\u00e9 identico a quello della prima edizione, eccetto per l'inclusione di due segmenti della serie \"Le nuove avventure di Winnie the Pooh\": \"Il re delle bestie\" e \"Amicizie pericolose\". Questa edizione (priva del secondo disco e col titolo \"T come Tigro\") fu distribuita in Italia il 24 settembre.\nIl film \u00e8 stato distribuito in Blu-ray Disc in America del Nord il 21 agosto 2012, in un'edizione che include il film anche in DVD. Il BD presenta il film in formato 1,78:1, e come extra include, oltre al canta-con-noi e al video musicale gi\u00e0 presenti nel DVD, il dietro le quinte \"A Tigger Tale\" e dieci episodi della serie TV interstiziale \"Le piccole avventure di Winnie the Pooh\" (formata da clip di produzioni precedenti del franchise con nuovo audio).\nAccoglienza.\nIncassi.\nProdotto con un budget tra i 15 e i 30 milioni di dollari, il film debutt\u00f2 al quarto posto del botteghino nordamericano con un incasso di 9,4 milioni nel suo primo weekend. Divenne un successo finanziario, incassando 45.554.533 nei soli Stati Uniti e 50.605.267 all'estero, per un totale di 96.159.800 in tutto il mondo.\nCritica.\n\"T come Tigro\" fu accolto dalla critica in modo controverso ma in buona parte positivo. Il 62% delle 71 recensioni raccolte dal sito Rotten Tomatoes sono positive, e nel sito il film ha un voto medio di 5,9. Il consenso recita: \"\"T come Tigro\" pu\u00f2 essere privo del lampo tecnologico e della raffinatezza adulta di fondo di altri recenti film d'animazione, ma \u00e8 divertente e affascinante\". Su Metacritic ha invece un punteggio di 53 basato su 23 recensioni."}
{"id": "2533650", "revid": "1873017", "url": "https://it.wikipedia.org/wiki?curid=2533650", "title": "Sh\u016bk\u014dkai", "text": " \u00e8 un gruppo di stili del Karate, basati sul Tani-ha Shit\u014d-ry\u016b, una branca dello Shit\u014d-ry\u016b sviluppato da Ch\u014djir\u014d Tani sulla fine degli anni 1940. Il primo dojo dove Tani insegn\u00f2 il suo stile fu aperto nel 1946 a K\u014dbe in Giappone e nominato \"Sh\u016bk\u014dkai\", che significa: \"La via di tutto\". Lo Sh\u016bk\u014dkai \u00e8 famoso per la sua \"torsione doppia dell'anca\", efficace per massimizzare la forza nei colpi.\nBranche.\nSi svilupparono altre scuole di Sh\u016bk\u014dkai, perch\u00e9 molti maestri emergenti scelgono di modificare lo stile, creando nuove branche:"}
{"id": "2533651", "revid": "26109901", "url": "https://it.wikipedia.org/wiki?curid=2533651", "title": "Premium Attivazione", "text": ""}
{"id": "2533652", "revid": "287204", "url": "https://it.wikipedia.org/wiki?curid=2533652", "title": "Lubomira Kurhajcova", "text": ""}
{"id": "2533653", "revid": "838137", "url": "https://it.wikipedia.org/wiki?curid=2533653", "title": "Stella Artois Championships 2000 - Doppio", "text": "Il doppio del Stella Artois Championships 2000 \u00e8 stato un torneo di tennis facente parte dell'ATP Tour.\nS\u00e9bastien Lareau e Alex O'Brien erano i detentori del titolo, ma quest'anno hanno partecipato con partner differenti\nO'Brien ha fatto coppia con Palmer e ha perso nel 2\u00ba turno contro Jonathan Stark e Eric Taino.\nLareau ha fatto coppia con Nestor e ha perso in semifinale contro Todd Woodbridge e Mark Woodforde.\nWoodbridge e Woodforde hanno battuto in finale 6\u20137 (5\u20137), 6\u20133, 7\u20136 (7\u20131) Stark e Taino.\nTeste di serie.\nle prime 4 teste di serie hanno ricevuto un bye per il 2\u00ba turno."}
{"id": "2533654", "revid": "599013", "url": "https://it.wikipedia.org/wiki?curid=2533654", "title": "Aaron Krickstein", "text": "Carriera.\nZio della golfista Morgan Pressel, Krickstein \u00e8 stato il pi\u00f9 giovane tennista a raggiungere i top 100 della classifica ATP, issandosi alla posizione no 97 il 17 ottobre 1983, all'et\u00e0 di 16 anni, 2 mesi e 15 giorni, nonch\u00e9 il pi\u00f9 giovane top 10 della storia, grazie alla nona posizione raggiunta il 13 agosto 1984, a 17 anni e 11 giorni. Raggiunse la sua migliore classifica nel febbraio 1990, quando sal\u00ec alla posizione no 6. Fece parte della squadra statunitense di Coppa Davis dal 1985 al 1990, giocando in totale dieci incontri con sei vittorie.\nNel 1984, all'et\u00e0 di 17 anni, prese parte al Masters disputatosi al Madison Square Garden di New York, diventando il pi\u00f9 giovane tennista a partecipare a questo torneo.\nComplessivamente in carriera vinse 9 tornei, raggiungendo come risultato pi\u00f9 importante nei tornei del Grande Slam la semifinale all'Australian Open 1995 dove fu sconfitto da Andre Agassi."}
{"id": "2533655", "revid": "125659631", "url": "https://it.wikipedia.org/wiki?curid=2533655", "title": "ATP Tour", "text": "L'ATP Tour (gi\u00e0 noto come ATP World Tour dal 2009 al 2018) \u00e8 il circuito professionistico mondiale di tennis maschile organizzato dall'Association of Tennis Professionals. Il circuito di secondo livello \u00e8 l'ATP Challenger Tour, mentre il terzo livello \u00e8 rappresentato dall'ITF Men's Circuit.\nTornei ATP Tour.\nIl circuito \u00e8 composto da tornei di differente levatura internazionale: i quattro tornei del Grande Slam, considerati i pi\u00f9 importanti al mondo (Australian Open, Wimbledon, Roland Garros e US Open), le ATP Finals, i nove tornei dell'ATP World Tour Masters 1000, i tornei dell'ATP World Tour 500 series, quelli dell'ATP World Tour 250 series, quelli del circuito Challenger e infine quelli del circuito Futures.\nDi questi tornei, quelli del Grande Slam e del circuito Futures sono organizzati dalla ITF, le ATP Finals - torneo di fine anno riservato agli otto giocatori e alle otto coppie di doppio con il numero maggiore di punti collezionati durante la stagione - sono organizzate congiuntamente da ATP e ITF, tutti gli altri sono organizzati dall'ATP. Tutti questi tornei attribuiscono punti per le classifiche ATP di singolare e doppio. Questo \u00e8 il dettaglio del tour:\nClassifiche ATP.\nL'ATP pubblica ogni settimana le classifiche dei giocatori professionisti chiamata Ranking ATP, stilata sui risultati delle ultime 52 settimane, utilizzata per stilare le entry list e le teste di serie dei tabelloni di tutti i tornei, sia di doppio che di singolare. I punti guadagnati in ogni torneo saranno dunque validi per 52 settimane, trascorse le quali decadranno, ad eccezione dei punti totalizzati alle ATP Finals, che saranno tolti prima dell'evento di fine anno della stagione successiva. Per armonizzare la classifica con il nuovo sistema di punteggio e il nuovo calendario, ad inizio 2009 tutti i punti sono stati raddoppiati.\nLa classifica ATP per Paesi \u00e8 calcolata sommando i punti di tutti i giocatori da ogni Paese.\nParallelamente l'ATP stila anche l'ATP Race, una classifica che considera i risultati acquisiti solo durante la stagione in corso. Questa classifica \u00e8 la base per l'ammissione alle ATP Finals di fine anno."}
{"id": "2533656", "revid": "26109958", "url": "https://it.wikipedia.org/wiki?curid=2533656", "title": "Premium Extra 1", "text": ""}
{"id": "2533658", "revid": "657173", "url": "https://it.wikipedia.org/wiki?curid=2533658", "title": "Arnaldo Berni", "text": "Appartenente a una nota famiglia di Mantova, era figlio del professor Archinto, intellettuale noto nei circoli cittadini. Rimase orfano della madre, Lucia Menozzi, in tenera et\u00e0. Dopo il diploma in ragioneria, si iscrisse all'universit\u00e0, ma in prossimit\u00e0 dell'esame di laurea, nel 1915 con l'avvicinarsi della prima guerra mondiale fu arruolato nel Regio Esercito e inviato alla Scuola Ufficiali di Modena.\nTerminato il corso ufficiali nel settembre dello stesso anno, fu nominato sottotenente degli Alpini il 15 settembre e assegnato a guerra da poco iniziata al battaglione Tirano del 5\u00ba Reggimento Alpini.\nLa prima guerra mondiale.\nIl Battaglione Tirano era specializzato nella guerra in alta montagna e venne impiegato per conquistare e mantenere postazioni in quota nell'alta Valtellina e in Trentino.\n\"Aldo\" Berni, partecip\u00f2 con la 46\u00aa compagnia alla battaglia per la quota del Monte Scorluzzo e l'anno successivo a quella, nell'estate del 1916, per la conquista del passo dell'Ables. Entrambe le posizioni erano parte del teatro di operazioni del gruppo montuoso Ortles-Cevedale.\nPartendo dalla posizione dell'Ables, Berni prese parte alla conquista del Monte Cristallo, che con i suoi metri divent\u00f2 una delle postazioni strategiche per gli Italiani sottratta agli Austriaci.\nPromosso capitano per meriti di guerra, era tenuto in grande considerazione per le specifiche conoscenze acquisite e relative delle particolari tecniche di combattimento alle alte quote. Prest\u00f2 servizio per la maggior parte del conflitto incaricato di mettere a frutto le capacit\u00e0 di guida negli scontri in alta montagna.\nLa morte in battaglia.\nNella parte finale della guerra, fu incaricato di conquistare e mantenere la Punta San Matteo (), il luogo dove si svolsero gli scontri pi\u00f9 ad alta quota del conflitto, tra i quali la Battaglia del San Matteo. Conquistata la posizione alla massima altitudine, il capitano Berni si trincer\u00f2 per la difesa, ma il 3 settembre 1918 rimase ucciso in un crepaccio perch\u00e9 cedette il ghiaccio: il corpo non fu mai pi\u00f9 ritrovato. Per il valore dimostrato gli fu conferita la medaglia d'argento al valor militare alla memoria.\nIn memoria.\nDedicato a lui \u00e8 il Rifugio Berni a quota , a poca distanza dal Passo di Gavia (Valtellina) in Valfurva e un monumento accanto alla chiesetta, cos\u00ec come il volume Il Capitano sepolto nei ghiacci scritto dal tenente colonnello Giuseppe Magrin (Bormio, 2001).\nSempre a Valfurva gli \u00e8 stata dedicata una piazzetta, nei pressi dell'edificio scolastico.\nA lui \u00e8 stato dedicato anche un giardino pubblico a Colle Aperto (Mantova)"}
{"id": "2533660", "revid": "26109979", "url": "https://it.wikipedia.org/wiki?curid=2533660", "title": "Premium Extra 2", "text": ""}
{"id": "2533661", "revid": "403097", "url": "https://it.wikipedia.org/wiki?curid=2533661", "title": "Iv\u00e1n Amaya", "text": ""}
{"id": "2533662", "revid": "287204", "url": "https://it.wikipedia.org/wiki?curid=2533662", "title": "Feliciano Lopez", "text": ""}
{"id": "2533663", "revid": "697352", "url": "https://it.wikipedia.org/wiki?curid=2533663", "title": "Premium Calcio 1", "text": ""}
{"id": "2533664", "revid": "697352", "url": "https://it.wikipedia.org/wiki?curid=2533664", "title": "Premium Calcio 2", "text": ""}
{"id": "2533665", "revid": "697352", "url": "https://it.wikipedia.org/wiki?curid=2533665", "title": "Premium Calcio 3", "text": ""}
{"id": "2533666", "revid": "697352", "url": "https://it.wikipedia.org/wiki?curid=2533666", "title": "Premium Calcio 4", "text": ""}
{"id": "2533667", "revid": "61051", "url": "https://it.wikipedia.org/wiki?curid=2533667", "title": "Boeing 377", "text": ""}
{"id": "2533670", "revid": "125006352", "url": "https://it.wikipedia.org/wiki?curid=2533670", "title": "Pete Docter", "text": "Noto per aver diretto i film \"Monsters &amp; Co.\" (2001), \"Up\" (2009), \"Inside Out\" (2015) e \"Soul\" (2020). Nella sua carriera ha guadagnato nove nomination ai Premi Oscar, trionfando nella categoria \"miglior film d'animazione\" con \"Up\" nel 2010, \"Inside Out\" nel 2016 e \"Soul\" nel 2021.\nDal 2018, in seguito alle dimissioni di John Lasseter, ricopre il ruolo di direttore creativo dei Pixar Animation Studios.\nRiconoscimenti.\nPremio Oscar\nGolden Globe\nPremio BAFTA\nFestival di Venezia\nFesta del Cinema di Roma"}
{"id": "2533671", "revid": "697352", "url": "https://it.wikipedia.org/wiki?curid=2533671", "title": "Premium Calcio 5", "text": ""}
{"id": "2533674", "revid": "697352", "url": "https://it.wikipedia.org/wiki?curid=2533674", "title": "Premium Calcio 6", "text": ""}
{"id": "2533675", "revid": "599013", "url": "https://it.wikipedia.org/wiki?curid=2533675", "title": "WALL\u00b7E", "text": ""}
{"id": "2533676", "revid": "697352", "url": "https://it.wikipedia.org/wiki?curid=2533676", "title": "Premium Calcio 7", "text": ""}
{"id": "2533677", "revid": "287204", "url": "https://it.wikipedia.org/wiki?curid=2533677", "title": "Iveta Benesova", "text": ""}
{"id": "2533678", "revid": "26110162", "url": "https://it.wikipedia.org/wiki?curid=2533678", "title": "Mediaset Premium 1", "text": ""}
{"id": "2533679", "revid": "2225", "url": "https://it.wikipedia.org/wiki?curid=2533679", "title": "Peter Docter", "text": ""}
{"id": "2533680", "revid": "26110185", "url": "https://it.wikipedia.org/wiki?curid=2533680", "title": "Mediaset Premium 2", "text": ""}
{"id": "2533681", "revid": "26110197", "url": "https://it.wikipedia.org/wiki?curid=2533681", "title": "Mediaset Premium 3", "text": ""}
{"id": "2533682", "revid": "26110208", "url": "https://it.wikipedia.org/wiki?curid=2533682", "title": "Mediaset Premium 4", "text": ""}
{"id": "2533683", "revid": "26110220", "url": "https://it.wikipedia.org/wiki?curid=2533683", "title": "Mediaset Premium 5", "text": ""}
{"id": "2533684", "revid": "26110230", "url": "https://it.wikipedia.org/wiki?curid=2533684", "title": "Mediaset Premium 6", "text": ""}
{"id": "2533685", "revid": "26110240", "url": "https://it.wikipedia.org/wiki?curid=2533685", "title": "Mediaset Premium 7", "text": ""}
{"id": "2533686", "revid": "24443", "url": "https://it.wikipedia.org/wiki?curid=2533686", "title": "Sobretta", "text": ""}
{"id": "2533689", "revid": "24443", "url": "https://it.wikipedia.org/wiki?curid=2533689", "title": "Alpi di Fiemme", "text": ""}
{"id": "2533690", "revid": "24443", "url": "https://it.wikipedia.org/wiki?curid=2533690", "title": "Massiccio di Non", "text": ""}
{"id": "2533691", "revid": "287204", "url": "https://it.wikipedia.org/wiki?curid=2533691", "title": "Deposito locomotive di Cosenza", "text": "Il deposito locomotive di Cosenza \u00e8 una infrastruttura di servizio ferroviario per la sosta, la manutenzione ed il rifornimento di locomotive delle Ferrovie dello Stato per le esigenze specifiche della Ferrovia Cosenza-Sibari e della Ferrovia Paola-Cosenza.\nStoria.\nIl deposito locomotive di Cosenza ebbe origine in seguito alla costruzione della ferrovia che dalla stazione della citt\u00e0 cosentina si collegava alla linea Jonica nella stazione di Sibari. La linea venne inaugurata nel 1879 e il piccolo impianto, costruito dalla Societ\u00e0 Italiana per le strade ferrate meridionali a fianco della stazione di Cosenza, divenne la sede e il ricovero delle Locomotiva a vapore SFM. Nel 1906 venne acquisito nel patrimonio infrastrutturale delle Ferrovie dello Stato, in seguito alla statalizzazione delle ferrovie e al riscatto delle \"Meridionali\". Nel 1915 in seguito alla costruzione della ferrovia a cremagliera per Paola, ebbe una dotazione di locomotive adatte, del gruppo 980, sostituite alcuni anni dopo dalle pi\u00f9 potenti 981.&lt;br&gt;\nIn seguito, a met\u00e0 degli anni trenta, le FS decisero di potenziare l'offerta viaggiatori sulla Paola-Cosenza gravata dalla percorrenza estremamente lunga, dell'ordine delle 3 ore, dei treni a vapore utilizzando dal 1937 9 unit\u00e0 ALn 56.1900, espressamente progettate per la linea. Per garantirne il rimessaggio e la manutenzione corrente l'impianto sub\u00ec una modifica con la costruzione di capannoni di rimessaggio e pertinenze relative al rifornimento di gasolio.\nAlla fine degli anni sessanta nell'impianto era presente anche qualchelocomotiva 851 per il servizio di manovra, oltre alle 625. Alla fine degli anni sessanta vennero assegnate al Deposito Locomotive di Cosenza alcune locomotive diesel D.341, 1\u00aa serie, che sostituirono le locomotive a vapore nei servizi viaggiatori.\nDal 31 maggio 1987, con l'attivazione della nuova linea di base attraverso la Galleria Santomarco, l'impianto, spostato nella nuova sede adiacente alla nuova stazione, ebbe assegnate alcune E.424 navetta, precedentemente in dotazione del dismesso Deposito locomotive di Paola, perdendo tuttavia di importanza rispetto al passato; dal giugno 1997 \u00e8 stato declassato a \"Rimessa locomotive\".\nA partire dal 2000 e per tutto un decennio, con la denominazione di Ex Deposito Ferroviario, \u00e8 stato gestito dal Comune di Cosenza ed ha ospitato diverse associazioni cittadine ed iniziative di carattere sociale e culturale: concerti, mostre di arte contemporanea, iniziative di volontariato, dibattiti. Dal 2010 la struttura, completamente ristrutturata al suo interno, ospita il Caff\u00e8 Letterario \"Citt\u00e0 di Cosenza\"\nCaratteristiche.\nL'impianto, non molto esteso, era dotato di Piattaforma girevole ferroviaria, rifornitore di acqua e di carbone; a lato alla doppia rimessa locomotive era posto il rifornitore di gasolio. In seguito alla costruzione della stazione delle FCL il deposito si trov\u00f2 stretto tra le due stazioni senza possibilit\u00e0 di ulteriore espansione. Erano presenti anche le officine di riparazione per locomotive a vapore.\nLocomotive in dotazione.\nL'impianto ha avute assegnate un certo numero di locomotive e rotabili per le esigenze del servizio sulla linea per Sibari e in seguito su quella per Paola.\nLocomotive elettriche.\nIl deposito di Cosenza era sede di Carro soccorso di 2\u00aa categoria per tutte le operazioni di soccorso in linea e pronto intervento tecnico per guasti o incidenti che riguardavano il settore trazione e i rotabili relativi."}
{"id": "2533697", "revid": "287204", "url": "https://it.wikipedia.org/wiki?curid=2533697", "title": "Boden", "text": ""}
{"id": "2533702", "revid": "108901977", "url": "https://it.wikipedia.org/wiki?curid=2533702", "title": "Limite diretto", "text": "In matematica, il limite diretto (anche chiamato limite induttivo) \u00e8 una costruzione che, dati degli oggetti relazionati tra loro attraverso dei morfismi, fornisce un nuovo oggetto. Il limite diretto pu\u00f2 essere definito in ogni categoria.\nDefinizione formale.\nLimite diretto di gruppi.\nIniziamo con la definizione di un sistema diretto di gruppi e omomorfismi. Siano (\"I\", \u2264) un insieme parzialmente ordinato e diretto e ( \"A\"\"i\" )\"i\" \u2208 \"I\" una famiglia di gruppi. Sia poi \"f\"\"ij \": \"A\"\"i\" \u2192 \"A\"\"j\" per \"i\" \u2264 \"j\" (si noti l'ordine) una famiglia di omomorfismi con le seguenti propriet\u00e0:\nAllora l'insieme delle coppie ( \"A\"\"i \", \"f\"\"ij\" ) \u00e8 chiamato un sistema diretto di gruppi e morfismi su \"I\".\nDefiniamo il limite diretto del sistema diretto ( \"A\"\"i \", \"f\"\"ij\" ) come l'unione disgiunta degli \"A\"\"i \", modulo una certa relazione d'equivalenza ~, \nLa relazione d'equivalenza ~ \u00e8 definita come segue: due elementi \"x\"\"i\" \u2208 \"A\"\"i\" e \"x\"\"j\" \u2208 \"A\"\"j\" sono equivalenti se esiste un qualche \"k\" \u2208 \"I\" tale che \"i\", \"j\" \u2264 \"k\" e che \"f\"\"ik \"(\"x\"\"i \") = \"f\"\"jk \"(\"x\"\"j \"). Euristicamente, due elementi nell'unione disgiunta sono equivalenti se e solo se diventano uguali da un certo punto in poi nel sistema diretto.\nIl limite diretto, che per comodit\u00e0 indicheremo con \"A\", \u00e8 fornito di \"morfismi canonici\" \u03c6\"i \": \"A\"\"i\" \u2192 \"A\" che mandano ogni elemento nella sua classe d'equivalenza. Inoltre, il limite diretto gode della propriet\u00e0 universale descritta nella sezione seguente. Infine, se i vari gruppi \"A\"\"i \" sono gruppi topologici (e i morfismi sono omomorfismi continui), allora su \"A\" si pone la topologia pi\u00f9 fine che rende continui i morfismi canonici ed \"A\" risulta essere un gruppo topologico rispetto a tale topologia.\nLa stessa costruzione pu\u00f2 essere effettuata anche se gli \"A\"\"i\" al posto di essere gruppi sono insiemi, anelli, moduli (su un anello fissato), algebre (su un campo fissato), etc., e gli omomorfismi sono omomorfismi per le corrispondenti categorie. Il limite diretto apparterr\u00e0 anch'esso a quella categoria.\nDefinizione generale.\nIl limite diretto pu\u00f2 essere definito in modo astratto in una qualsiasi categoria attraverso una propriet\u00e0 universale. Sia (\"X\"\"i \", \"f\"\"ij \") un sistema diretto di oggetti e morfismi in una categoria \"C\". Il limite diretto di questo sistema \u00e8 un oggetto \"X\" in \"C\" insieme con dei morfismi \u03c6\"i \": \"X\"\"i\" \u2192 \"X\" soddisfacenti a \u03c6\"i\" = \u03c6\"j \" \"f\"\"ij\" per ogni \"i\" \u2264 \"j\". La coppia (\"X\", \u03c6\"i \") deve essere universale nel senso che per ogni altra coppia (\"Y\", \u03c8\"i \") esiste un unico morfismo \"u\": \"X\" \u2192 \"Y\" tale che il seguente diagramma commuti:\nper ogni \"i\" \u2264 \"j\". Il limite diretto \u00e8 in genere denotato come\nlasciando sottinteso il sistema diretto (\"X\"\"i\", \"f\"\"ij \"). \nAl contrario di ci\u00f2 che accade per gli oggetti algebrici, in alcuni casi il limite diretto pu\u00f2 non esistere. Tuttavia, se esiste esso \u00e8 unico, nel senso che tutti i limiti diretti di un sistema diretto sono isomorfi tra loro. In altre parole, se \"X\" e \"X\"\u2032 sono due limiti diretti di uno stesso sistema, allora esiste un unico isomorfismo \"X\"\u2032 \u2192 \"X\" che commuta con le proiezioni.\nVoci correlate.\nIl duale del limite diretto \u00e8 il limite inverso (o proiettivo). "}
{"id": "2533705", "revid": "767487", "url": "https://it.wikipedia.org/wiki?curid=2533705", "title": "Motherhood - Il bello di essere mamma", "text": "Motherhood - Il bello di essere mamma (\"Motherhood\") \u00e8 un film indipendente del 2009 diretto da Katherine Dieckmann, e interpretato da Uma Thurman.\nTrama.\n\u00c8 la storia di una giornata di Eliza Welsh, madre di due bambini piccoli e moglie di Avery. Il grande desiderio di Eliza \u00e8 quello di tornare a lavorare come scrittrice, in modo da sentirsi meno stretta dai mille impegni quotidiani che nel tempo hanno diminuito la sua autostima. Il giorno del sesto compleanno di sua figlia scopre un concorso online di scrittura, il cui primo premio \u00e8 quello di lavorare con una rivista sulla maternit\u00e0 come editorialista, e per partecipare occorre mandare un pezzo originale su cosa rappresenti la maternit\u00e0 entro la mezzanotte del giorno stesso.\nEliza decide di provarci, ma non \u00e8 semplice districarsi fra i mille impegni e i mille contrattempi che incontra in questa caotica giornata. A sostenerla \u00e8 anche l'amica Sheila, incinta dell'ex-marito che nel frattempo si \u00e8 fidanzato con una donna di vent'anni pi\u00f9 giovane di lei.\nDistribuzione.\nParticolare la storia della distribuzione della pellicola nei diversi paesi."}
{"id": "2533706", "revid": "1494169", "url": "https://it.wikipedia.org/wiki?curid=2533706", "title": "Motherhood", "text": "Motherhood (\"maternit\u00e0\" in lingua inglese) pu\u00f2 riferirsi a:"}
{"id": "2533708", "revid": "1983214", "url": "https://it.wikipedia.org/wiki?curid=2533708", "title": "Nentershausen", "text": ""}
{"id": "2533710", "revid": "110157", "url": "https://it.wikipedia.org/wiki?curid=2533710", "title": "Stahlhofen", "text": "Stahlhofen \u00e8 un comune di 711 abitanti della Renania-Palatinato, in Germania.\nAppartiene al circondario (\"Landkreis\") Westerwaldkreis (targa WW) ed \u00e8 parte della comunit\u00e0 amministrativa (\"Verbandsgemeinde\") di Montabaur."}
{"id": "2533711", "revid": "767487", "url": "https://it.wikipedia.org/wiki?curid=2533711", "title": "Vampire Effect", "text": "Vampire Effect (\"Chin gei bin\") \u00e8 un film del 2003 diretto da Dante Lam con la co-direzione di Donnie Yen e la partecipazione straordinaria di Jackie Chan. Nel 2004 ne \u00e8 stato distribuito un seguito, intitolato \"La spada e la rosa\".\nTrama.\nIn una stazione ferroviaria, Reeve (Ekin Cheng) e Lila (Josie Ho), lottano contro i passeggeri di un treno attaccato dai vampiri, passeggeri che a loro volta si sono trasformati in non-morti. Dopo una sfrenata e acrobatica lotta i due cacciatori affrontano il capo dei non-morti, il temibile duca Dekotes (Mickey Hardt), ma durante lo scontro Lila viene uccisa. Reeve, innamorato della sua compagna, giura dopo la sua perdita di non innamorarsi mai pi\u00f9 delle sue partner. Intanto giunge in citt\u00e0 Kazaf (Edison Chen), uno dei sei principi vampiro della famiglia reale. Prada (Anthony Wong), il suo maggiordomo e fedele braccio destro, acquista in contanti una vecchia chiesa sconsacrata per farne la loro tana. Poco pi\u00f9 tardi, in un ristorante, Kazaf incontra Helen (Charlene Choi) che dopo un'accanita lite con il suo ex, si siede brevemente al suo tavolo. Il principe a subito una cotta per la ragazza e a dispetto dei moniti di Prada, pensa che le qualit\u00e0 di Helen siano superiori a quelle di molte donne della sua stirpe. Reeve si trova all'aeroporto, pronto ad accogliere Gypsy (Gillian Chung), la sua nuova assistente che zelante arriva prima di lui, impaziente di incontrare il suo idolo. Gypsy incomincia a lodare il suo eroe raccontando di come sia entrato nell'\u201dorganizzazione\u201d da solo 5 anni e abbia gi\u00e0 ucciso 123 vampiri. Si scopre che Helen \u00e8 la sorella di Reeve e che abita con lui. Helen non \u00e8 contenta dell'intrusione della nuova arrivata e infatti incominciano a fronteggiarsi fin dall'inizio arrivando perfino ad uno scontro con due bastoni di bamb\u00f9 usati come Chang Gun (bastone lungo cinese) sul tetto del palazzo.\nReeve spiega alla sua nuova partner che durante gli scontri corpo a corpo tra loro e i vampiri, per aumentare le capacit\u00e0 combattive, devono ingerire delle fiale contenenti il sangue dei loro rivali, questo gli garantisce per breve tempo una forza simile a quella delle loro prede, ma bisogna fare attenzione perch\u00e9 se non si assume in tempo un antidoto, che viene camuffato in una bottiglietta di \u201cessenza di banana\u201d, l'effetto del sangue prosegue portando alla trasformazione completa in un vampiro. Reeve si raccomanda inoltre di non aver piet\u00e0 di nessuno, nemmeno se si trattasse di loro due, qualora dovessero trasformarsi in vampiri. Gypsy per\u00f2 durante un'azione, in cui Reeve assume il sangue vampiresco, si confonde e beve l'antidoto, dando a Reeve una bottiglietta identica contenente per\u00f2 del succo di banna vero. Reeve si trasforma cos\u00ec in vampiro, ma prontamente Gypsy riesce a ferirlo e quindi sedarlo. Reeve fortunatamente dopo la ferita ritorna umano. Nel frattempo Kazaf \u00e8 riuscito a trovare il numero di cellulare di Helen e si incontra con lei alla luce del giorno, aiutato da un unguento preparato dal fido Prada. Assieme si imbucano al matrimonio di Jackie (Jackie Chan) e Ivy (Karen Mok) e imprevedibilmente contribuiscono a salvarlo da una catastrofe. Successivamente Helen segue Kazaf a casa sua e rimane affascinata dal suo modo di vivere. Kazaf per\u00f2 incomincia a sentirsi debole poich\u00e9 il sangue speditigli regolarmente dal padre non arriva pi\u00f9 e anzi giunge una lettera che comunica al principe che il padre \u00e8 ora in esilio per colpa del duca Dekotes e che quest'ultimo sta ora uccidendo tutti i principi vampiri per entrare in possesso delle chiavi del \u201cGiorno e la Notte\u201d, un potente libro contenente il sangue di tutti i membri della famiglia reale e che stando alle leggende permette a chi lo possiede di agire alla luce del sole. Il libro viene recapitato a Kazaf insieme alla missiva del padre, con il compito di custodirlo e proteggerlo.\nMentre Gypsy cura il suo amato Reeve, Kazaf incontra nuovamente Helen pronto questa volta a rivelargli la sua vera identit\u00e0, mettendo cos\u00ec alla prova l'amore che \u00e8 nato tra i due. Helen per\u00f2 \u00e8 una ragazza estroversa e nonostante le preoccupazioni del principe si dimostra determinata a continuare la loro relazione. Durante questo incontro per\u00f2 Kazaf si sente male a causa del suo digiuno poich\u00e9, non avendo pi\u00f9 ricevuto nuove scorte di sangue dal padre, si rifiuta di succhiare il sangue dagli esseri umani. Helen per aiutarlo lo porta nell'ospedale pi\u00f9 vicino, dove tentando di rubare delle sacche di sangue, si imbatte in un gruppo di vampiri pronti ad ucciderla. Fortunatamente incontrano Jackie, che avendo un debito con i due ragazzi li aiuta facendoli fuggire in autoambulanza. I vampiri per\u00f2 si l'anciano all'inseguimento a bordo di due moto e dopo una breve corsa i due gruppi si affrontano, Jackie si dimostra comunque all'altezza degli aggressori sfoderando acrobatiche mosse di arti marziali e con l'aiuto di Helen riescono a mettere fuori gioco gli avversasi drogandoli. Dopo aver aiutato Kazaf a ristabilirsi Helen si confida con Gypsy parlandole del suo amore proibito e dopo qualche battuta riesce a trovare l'appoggio della sua nuova \u201ccognatina\u201d. Reeve per\u00f2 non \u00e8 d'accordo e giunge nelle chiesa pronto a battersi con Kazaf, ma qui trova il suo antico nemico, il duca Dekotes arrivato prima di lui per impadronirsi dell'ultima chiave. Kazaf affronta Dekotes pronto a sacrificarsi per il bee dei suoi amici, mentre Helen e Gypsy si trovano a dover fronteggiare Reeve che dopo essere stato catturato dal duca \u00e8 divenuto un vampiro. Mentre sopra Dekotes uccide Prada e si impossessa dell'ultima chiave, nello scantinato della chiesa Gypsy si trova costretta ad uccidere il suo amato Reeve per salvare la vita a se stessa e a Helen. Le due ragazze infuriate per la perdita si lanciano in una disperata battaglia contro gli scagnozzi di Dekotes e durante lo scontro, mentre il duca sta aprendo il libro per assimilare il potere contenuto al suo interno, Gypsy afferra una parte consistente di questo potere e l'ingoia diventando una sorta di mezza-vampira molto potente che non senza l'aiuto di Helen riesce ad uccidere il diabolico Dekotes e vendicare cos\u00ec Reeve.\nIl principe Kazaf, rimasto stordito durante lo scontro, \u00e8 fortunatamente ancora vivo, lui Helen e Gypsy ora formano una nuova e temibile squadra di cacciatori di vampiri.\nCuriosit\u00e0.\nNella scena in cui Gypsy impugna la spada per trafiggere Reeve nei cambi di inquadratura si nota come l'elsa sia diversa da una scena all'altra."}
{"id": "2533714", "revid": "339392", "url": "https://it.wikipedia.org/wiki?curid=2533714", "title": "Minitalia", "text": ""}
{"id": "2533717", "revid": "287204", "url": "https://it.wikipedia.org/wiki?curid=2533717", "title": "Daniel Aranzubia", "text": ""}
{"id": "2533721", "revid": "547034", "url": "https://it.wikipedia.org/wiki?curid=2533721", "title": "Boy Tour", "text": "Il Boy Tour \u00e8 stato il quinto tour degli U2 tenutosi tra il 1980 e il 1981 per promuovere l'album omonimo.\nItinerario.\nComposto da 157 concerti, il Boy Tour risulta essere, assieme allo ZooTV Tour, il tour pi\u00f9 lungo della carriera degli U2.\nLa band ricevette per\u00f2 recensioni negative per tutta la durata del Tour e alcuni giornalisti lo definirono addirittura \"una barzelletta\".\nSetlist.\nLa scaletta variava ad ogni tappa e sono state eseguite tutte le tracce di \"Boy\", ad eccezione di Shadows and Tall Trees. Sono state suonate anche alcune canzoni appartenenti a U2 Three ed altre uscite come singoli (11 O'Clock Tick Tock) o bside (Touch, e Things to Make and Do). Nelle ultime date sono state inoltre eseguite alcune canzoni di October che di l\u00ec a poco sarebbe stato pubblicato; tra queste: Fire e I Fall Down. Molti show iniziavano con The Ocean e chiudevano con 11 O'Clock Tick Tock. Sono state incluse nel Tour anche due canzoni mai pubblicate: Father is an Elephant e Carry Me Home."}
{"id": "2533727", "revid": "124123", "url": "https://it.wikipedia.org/wiki?curid=2533727", "title": "Sadao Abe", "text": " Fa parte della rockband Group Tamashii. Ottenne una nomination per i Awards of the Japanese Academy come miglior attore per il film Maiko Haaaan!!!."}
{"id": "2533731", "revid": "599013", "url": "https://it.wikipedia.org/wiki?curid=2533731", "title": "Jes\u00fas Mar\u00eda Lacruz", "text": ""}
{"id": "2533732", "revid": "599013", "url": "https://it.wikipedia.org/wiki?curid=2533732", "title": "Jesus Mar\u00eda Lacruz", "text": ""}
{"id": "2533733", "revid": "122002943", "url": "https://it.wikipedia.org/wiki?curid=2533733", "title": "Masutatsu \u014cyama", "text": "Conosciuto come Mas Oyama e fondatore del Kyokushinkai, il primo e probabilmente il pi\u00f9 influente stile del full contact karate.\nNato come Choi Yeong-eui (\ucd5c\uc601\uc758; \u5d14\u6c38\u5b9c), preferiva essere chiamato Choi Bae-dal (\ucd5c\ubc30\ub2ec; \u5d14\u500d\u9054) per indicare la sua etnia coreana. Un Zainichi Korean, ha vissuto gran parte della sua vita in Giappone e successivamente \u00e8 diventato cittadino giapponese.\nBiografia.\nOyama nacque a Gimje, in quella che oggi \u00e8 la Corea del Sud, all'epoca giapponese. I suoi genitori erano Yanban, (nobili), della regione in cui nacque. Da ragazzino fu inviato in Manciuria a vivere nella fattoria della sorella. Oyama inizi\u00f2 a studiare le arti marziali all'et\u00e0 di 9 anni da un coreano che lavorava presso la fattoria. Nell'edizione del suo libro del 1963, intitolata \"Cos'\u00e8 il Karate?\" (le prime edizioni furono pubblicate nel 1958 -1962), Oyama non menziona la permanenza alla fattoria o gli allenamenti nelle arti marziali iniziati a 9 anni. Afferma invece di avere appreso la boxe da suo fratello maggiore, preoccupato per la sua debolezza.\nNel 1937, durante la Guerra sino-giapponese, la Corea arruol\u00f2 i primi aviatori (\"Shin\"). Nel 1938, Oyama lasci\u00f2 la Corea e si trasfer\u00ec in Giappone, ove entr\u00f2 nella scuola imperiale di aviazione, inseguendo il sogno di divenire a sua volta uno \"shin\".\nNel 1945, al termine della Seconda Guerra Mondiale, Oyama si trasfer\u00ec a Tokyo dove per\u00f2 attravers\u00f2 mesi difficili a causa della chiusura dei giapponesi nei confronti degli stranieri. Come ebbe a ricordare lo stesso Oyama \"Compresi presto che ero solo un coreano non desiderato. Nessuno mi avrebbe affittato una stanza.\". La svolta si ebbe solo quando incontr\u00f2 la sua futura moglie la cui madre era proprietaria di un dormitorio per studenti.\nNel 1946, Oyama figura tra gli iscritti dell'Universit\u00e0 di Waseda. \u00c8 qui che approccia formalmente al karate, mentre cerca un'attivit\u00e0 per lui pi\u00f9 realizzativa del judo e del pugilato: \"A scuola, studiai pugilato e judo. Un giorno, mentre guardai un allenamento di alcuni studenti di una classe di Karate, ne rimasi colpito. Sentii molta misticit\u00e0 nelle tecniche e nello spirito, diversamente dal pugilato e dal judo.\". Oyama entra cos\u00ec del \"dojo\" Shotokan di Gig\u014d Funakoshi, figlio del fondatore dello stile, Gichin Funakoshi. Anche qui, per\u00f2, i contatti con gli altri giapponesi sono freddi: il coreano Oyama si allena in solitudine\". Lasciata la Waseda per l'Universit\u00e0 Takushoku dove viene accettato nel \"dojo\" shotokan dello stesso Gichin Funakoshi. Dopo due anni di studio presso Funakoshi, Oyama inizia a studiare lo stile G\u014dj\u016b-ry\u016b insieme ad un altro esule coreano, So Nei Chu, allievo diretto del fondatore dello stile, Ch\u014djun Miyagi.\nSono anni turbolenti, per il giovane Oyama. Da ex pilota, nutre un'avversione viscerale nei confronti della forza d'occupazione US Army. La notte, gira per le strade cercando la rissa con le pattuglie americane. Si unisce poi ad un gruppo politico semi-clandestino interessato agli sviluppi delle tensioni politiche tra USA e URSS che sta portando, nel 1948, alla divisione della Corea in due entit\u00e0 politiche separate.\nFondazione del Kyokushin.\nNel 1953, Oyama apr\u00ec a Tokyo un suo \"dojo\" di karate chiamandolo \"Oyama Dojo\" continuando comunque a viaggiare per il Giappone e per il mondo, dando dimostrazioni, inclusi i famosi combattimenti nei quali metteva K.O dei tori con le proprie mani per un totale di 52 di cui 3 uccidendoli, ed altre in cui frantumava 30 tegole con un colpo solo. Il suo primo dojo fu dislocato fuori Tokyo, in un'area vuota e in seguito, nel 1956, divent\u00f2 una scuola di balletto. L'\"Oyama\" svilupp\u00f2 la reputazione di essere uno stile duro, difficile, intenso nel quale si colpiva forte e finalmente, in una cerimonia del 1957, fu nominato \"kyokushin\". Nel corso degli anni svilupp\u00f2 la fama di essere un maestro anche troppo rude in quanto spesso feriva i propri studenti durante le sessioni di allenamento. Come crebbe la reputazione del dojo molti allievi furono attirati ad iscriversi sia dal Giappone che da altre parti ed il numero degli allievi crebbe notevolmente.\nGli ultimi anni.\nPrima di morire, Oyama costitu\u00ec a Tokyo la sede centrale dell'International Karate Organization, Kyokushinkai, una delle prime associazioni mondiali di arti marziali, ramificata in pi\u00f9 di 120 paesi, con oltre 10 milioni di membri registrati. In Giappone, furono scritti molti libri da e su di lui, diversi film illustrarono la sua interessante vita, e i comic books narrarono molte delle sue avventure.\nOyama mor\u00ec all'et\u00e0 di 70 anni, il 26 aprile 1994, di tumore ai polmoni."}
{"id": "2533735", "revid": "729019", "url": "https://it.wikipedia.org/wiki?curid=2533735", "title": "Stazione di Busa di Vigonza", "text": "La stazione di Busa di Vigonza \u00e8 una fermata ferroviaria posta sulla linea Milano-Venezia. Serve il centro abitato di Busa, frazione del comune di Vigonza.\nStoria.\nIndividuata come una delle nuove fermate lungo la linea Padova-Venezia da attivarsi in concomitanza con la prima fase del Sistema Ferroviario Metropolitano Regionale del Veneto, l'impianto avrebbe dovuto essere attivato tra il 2010 e il 2011 andando a sostituire la fermata di Ponte di Brenta, posta a circa 700 metri in direzione Padova.\nAll'estate del 2009 erano state costruite e completate le banchine dei binari e il sottopassaggio restando in stato di abbandono e mancando la viabilit\u00e0 di accesso che, assieme a due parcheggi di interscambio, \u00e8 stata costruita solo nel 2015.\nLa fermata di Busa di Vigonza venne attivata con l'entrata in vigore del nuovo orario 2015/2016 alla mezzanotte del 13 dicembre 2015. Contemporaneamente fu soppressa la fermata di Ponte di Brenta.\nMovimento.\nLa stazione \u00e8 servita da treni regionali svolti da Trenitalia nell'ambito del contratto di servizio stipulato con le regioni interessate."}
{"id": "2533739", "revid": "416684", "url": "https://it.wikipedia.org/wiki?curid=2533739", "title": "Giudice Istruttore", "text": ""}
{"id": "2533746", "revid": "767487", "url": "https://it.wikipedia.org/wiki?curid=2533746", "title": "Yumi Adachi", "text": "Nata Yumi Hasegawa, ha debuttato nella moda all'et\u00e0 di due anni, ha debuttato nella musica J-pop nel 1993 e un anno dopo \u00e8 diventata attrice."}
{"id": "2533750", "revid": "729019", "url": "https://it.wikipedia.org/wiki?curid=2533750", "title": "Superliga 2007-2008 (Slovacchia)", "text": "L'edizione 2007-08 della Superliga (chiamata anche Corgo\u0148 Liga per motivi di sponsorizzazione) vide la vittoria finale dell'.\nCapocannoniere del torneo fu J\u00e1n Nov\u00e1k (MFK Ko\u0161ice), con 17 reti."}
{"id": "2533753", "revid": "1305772", "url": "https://it.wikipedia.org/wiki?curid=2533753", "title": "Liebe ist f\u00fcr alle da", "text": "Liebe ist f\u00fcr alle da \u00e8 il sesto album in studio del gruppo musicale tedesco Rammstein, pubblicato il 16 ottobre 2009 dalla Pilgrim Management e Universal Music Group.\nDescrizione.\nLe tematiche affrontate nell'album si concentrano in via di mezzo tra quelli di \"Reise, Reise\" e i primi \"Herzeleid\" e \"Sehnsucht\", con ritmi e musiche del tutto nuovi per il gruppo, che si noteranno in modo particolare nei brani \"B********\" (\"B\u00fcckstab\u00fc\", gioco di parole coniato dalla band stessa) e \"Waidmanns Heil\". Inoltre, la sesta traccia dell'album, \"Fr\u00fchling in Paris\", presenta parti in lingua francese tratte da \"Non, je ne regrette rien\" di \u00c9dith Piaf.\nA causa della connotazione violenta e trasgressiva dei contenuti e dei testi, espressa chiaramente nei singoli \"Pussy\" e \"Ich tu dir weh\", in molti paesi d'Europa la vendita dell'album \u00e8 stata vietata ai minori di diciotto anni. La band ha in seguito espresso il proprio disappunto sulla censura, ritenendo che il nuovo album non avesse alcuna connotazione eccessiva o scabrosa rispetto ai predecessori (in particolar modo \"Sehnsucht\" ed \"Herzeleid\"), che non furono mai censurati.\nNonostante ci\u00f2, l'album ha riscosso un grande successo di vendite ed \u00e8 stato certificato doppio disco di platino in madrepatria. L'album ha ottenuto dei buoni riscossi in Francia, dove ha raggiunto il primo posto nelle classifiche, e divenendo l'album pi\u00f9 venduto del gruppo tedesco. \u00c8 salito al primo posto anche nelle classifiche in Scandinavia, in buona parte della penisola balcanica e nel centro-Europa, grazie a brani come \"Ich tu dir weh\".\nSingoli.\nIl primo singolo tratto dall'album \u00e8 \"Pussy\", uscito il 22 settembre 2009 e contenente anche la canzone \"Rammlied\". Il 16 settembre alle ore 22:00 ora italiana \u00e8 uscito il relativo videoclip in anteprima sul sito Visit-X, community tedesca di amatori delle webcam.\nIl singolo successivo \u00e8 stato \"Ich tu dir weh\", il cui video \u00e8 stato diretto da Jonas \u00c5kerlund, mentre il terzo \u00e8 stato \"Haifisch\", uscito il 23 aprile 2010. Il 16 aprile 2011, in occasione dell'annuale Record Store Day, \u00e8 stato pubblicato il doppio singolo \"Waidmanns Heil/Liebe ist f\u00fcr alle da\"."}
{"id": "2533754", "revid": "757396", "url": "https://it.wikipedia.org/wiki?curid=2533754", "title": "Club Baloncesto Canarias", "text": "Il Cantera Base 1939 Canarias, attualmente conosciuto come Iberostar Tenerife per motivi di sponsorizzazione, \u00e8 una squadra professionistica di basket spagnola con sede a San Crist\u00f3bal de La Laguna, nelle isole Canarie e gioca nel palazzetto dello sport Santiago Mart\u00edn. Attualmente milita nella Liga ACB.\nStoria.\nIl Club Baloncesto Canarias nasce nel 1939 per ereditare l'attivit\u00e0 cestistica del CB Olimpic. Juan R\u00edos Tejera fu il primo presidente. Nei primi anni della sua storia il club disput\u00f2 solo campionati locali. La prima stagione a livello nazionale venne giocata nel 1975-76, quando milit\u00f2 nella Primera Divisi\u00f3n B. L'arrivo nella massima categoria nazionale arriva nella stagione 1982/1983 con Pablo Casado come allenatore. A partire da quell'anno, il club milita per otto stagioni nella Liga ACB. Il punto pi\u00f9 alto di questa parentesi positiva viene raggiunto alla fine degli anni ottanta, con due sesti posti nelle stagioni 1986-87 e 1987-88. In queste due stagioni arrivano anche le qualificazioni in Coppa Kora\u0107. La retrocessione dalla Liga ACB arriva nella stagione 1990-91 e coincide con il declino della societ\u00e0, sia a livello economico che sportivo. Il club riparte la propria avventura dalle serie regionali con il nome di Cantera Base 1939 Canarias. La promozione nella Liga EBA arriva al termine della stagione 1996/1997 con il coach Jou Costa. Nel campionato 2001/2002 il club sale in Liga LEB II e, dopo cinque stagioni nell'allora terza divisione spagnola, il Canarias conquista, nella stagione 2007/2008, la promozione nella Liga LEB Oro con Alejandro Mart\u00ednez in panchina.\nL'8 Aprile 2012, \u00e8 promosso in Liga ACB con tre turni di anticipo rispetto al termine della stagione, dopo aver sconfitto il Lleida B\u00e0squet per 91-77, e ritorna nell'\u00e9lite della pallacanestro spagnola dopo vent'anni.\nIl club conquista il suo primo trofeo nel 2017, battendo nella finale casalinga della Basketball Champions League il Bandirma Banvit con il risultato di 63-59. Qualche mese pi\u00f9 tardi si aggiudica anche la Coppa Intercontinentale superando, sempre tra le mura amiche, il Guaros de Lara con il punteggio di 76-71.\nRoster 2021-2022.\n\"Aggiornato al 19 luglio 2021.\""}
{"id": "2533757", "revid": "1026699", "url": "https://it.wikipedia.org/wiki?curid=2533757", "title": "Gaetano Graci", "text": "Biografia.\nNato a Naro e catanese d'adozione, era uno dei quattro cavalieri del lavoro della Sicilia degli anni settanta - novanta assieme ai catanesi Carmelo Costanzo, Mario Rendo e Francesco Finocchiaro.\nSecondo il giornalista e scrittore Giuseppe Fava, infatti Graci era uno dei cavalieri dell'apocalisse mafiosa, legati a Cosa Nostra ed a Nitto Santapaola in particolare. Nello stesso editoriale, pubblicato nel gennaio 1983 sulla rivista \"I Siciliani\" lo descrive come un uomo \"piccolino e indefettibilmente gentile con qualsiasi interlocutore\".\nIl 5 gennaio 1984, un anno dopo la pubblicazione dell'articolo, e dopo vari tentativi dei cavalieri di acquistare la rivista, Giuseppe Fava venne ucciso da dei membri del clan mafioso dei Santapaola.\nPossedeva cantieri di costruzione in ogni parte dell'isola e dell'Italia, aziende agricole e villaggi turistici. Suoi erano anche la terza banca per capitali in Sicilia, la Banca agricola etnea, alcuni hotel di lusso e vaste tenute in cui organizzava battute di caccia. Acquist\u00f2 sulla collina di Taormina, a ridosso del Teatro Greco, l'Hotel Timeo, uno degli alberghi pi\u00f9 belli del Mediterraneo, arredato in stile inglese primo novecento. Fra le sue propriet\u00e0 figurava anche il famoso lido dei Ciclopi, uno dei pi\u00f9 preziosi giardini equatoriali ricco di piante esotiche senza eguali in Europa. Ha vissuto gran parte del suo tempo a Roma da dove coordinava e dirigeva le sue attivit\u00e0. Dei \u201ccavalieri del lavoro\u201d Graci, inizialmente sconosciuto a Catania, \u00e8 stato il pi\u00f9 riservato. Possedeva la maggioranza azionaria di un'emittente televisiva privata e di un giornale quotidiano, ma il suo nome non figurava nei rispettivi consigli di amministrazione. La sua carriera venne troncata l'11 luglio 1994, quando fu arrestato con l'accusa di aver collaborato per circa 10 anni con la cosca mafiosa catanese di Nitto Santapaola. \nL'indagine non dimostr\u00f2 nessun collegamento tra il patrimonio di Graci e l'organizzazione criminale.\nStralcio sentenza definitiva di dissequestro, terza sezione penale Tribunale di Catania (1999):\nI riscontri ottenuti e le rivelazioni di Antonino Calderone, secondo il quale \"I cavalieri del lavoro di Catania non sono mai stati vittime della mafia, [...], perch\u00e9 la mafia l'avevano gi\u00e0 dentro\" risultarono comunque vane ed insufficienti ai fini di una condanna. Nel 1991, infatti, il giudice istruttore Luigi Russo assolse i cavalieri, con la motivazione che essi sarebbero stati costretti a subire la \"protezione\" del clan Santapaola per necessit\u00e0.\nVoci correlate.\nQuattro cavalieri dell'apocalisse mafiosa"}
{"id": "2533758", "revid": "287204", "url": "https://it.wikipedia.org/wiki?curid=2533758", "title": "Klub Sportowy Amica Wronki", "text": "Il Klub Sportowy Amica Wronki, meglio noto come Amica Wronki, fu una societ\u00e0 calcistica polacca con sede nella citt\u00e0 di Wronki. Attiva dal 1992 al 2007, ha vinto 3 Coppe di Polonia consecutive e 2 Supercoppe di Polonia consecutive.\nStoria.\nIl club venne fondato il 21 giugno 1992 dalla societ\u00e0 polacca di elettrodomestici Amica, con la fusione di due societ\u00e0 cittadine, il B\u0142\u0119kitni Wronki e il LKS Czarni Wromet Wr\u00f3blewo. La nuova squadra venne iscritta in IV liga, l'allora quarto livello del campionato polacco di calcio, e con tre promozioni consecutive arriv\u00f2 nel giro di tre anni in massima serie. Gioc\u00f2 in I liga per 11 stagioni consecutive, dalla 1995-1996 alla 2005-2006, ottenendo come miglior risultato il terzo posto nella I liga 2001-2002 e nella I liga 2003-2004. Il triennio 1998-2000 rappresentarono per l'Amica Wronki il periodo di maggior successo, grazie alla conquista della Coppa di Polonia per tre anni di fila e alla conquista della Supercoppa di Polonia per due anni consecutivi. Vinse la sua prima coppa nell'edizione 1997-1998, superando nella finale del 13 giugno 1998 l' 5-3 dopo i tempi supplementari. Un mese dopo vinse anche la sua prima Supercoppa, battendo i campioni nazionali del . Nel 1999 replic\u00f2 l'accoppiata, vincendo la Coppa di Polonia per 1-0 sul nel mese di giugno e la Supercoppa sempre per 1-0 sul nel mese di settembre. Nel 2000 vinse nuovamente la Coppa, battendo nella doppia finale il Wis\u0142a Cracovia, ma non riusc\u00ec a imporsi nella Supercoppa, venendo sconfitto per 4-2 dal . Nel 2002 raggiunse nuovamente la finale della Coppa di Polonia, ma questa volta fu il Wis\u0142a Cracovia a imporsi nella doppia finale.\nGrazie a questi successi e ai piazzamenti in campionato, l'Amica Wronki si guadagn\u00f2 l'accesso alle competizioni UEFA per club. Fece il suo esordio in campo europeo con la partecipazione alla Coppa delle Coppe 1998-1999, nonch\u00e9 ultima edizione del torneo: dopo aver superato i maltesi dell' nel turno preliminare, l'Amica Wronki venne eliminato ai sedicesimi di finale dagli olandesi dell' perdendo sia la partita di andata sia quella di ritorno. Seguirono quattro partecipazioni alla Coppa UEFA, concluse col raggiungimento del secondo turno nelle prime tre partecipazioni e con l'eliminazione alla fase a gironi nell'ultima partecipazione. Nella Coppa UEFA 2004-2005 l'Amica Wronki scese in campo nel secondo turno preliminare, superando gli ungheresi dell'; nel primo turno del tabellone principale sconfisse i lettoni del , raggiungendo cos\u00ec la fase a gironi: sorteggiato nel girone F con gli olandesi dell', coi francesi dell', con gli austriaci del e con gli scozzesi dei , l'Amica Wronki concluse all'ultimo posto con quattro sconfitte e venne cos\u00ec eliminato dalla competizione.\nAl termine della I liga 2005-2006, conclusa con un quarto posto e con l'ammissione alla Coppa Intertoto 2006, l'Amica Wronki e il decisero di procedere a una fusione, con la nuova societ\u00e0 che si iscrisse alla stagione successiva come Lech Pozna\u0144 e trasferendo tutta la squadra a Pozna\u0144. Quel che rimase dell'Amica Wronki venne iscritto nel girone 2 della III liga, dove militava la squadra riserve. La squadra, composta per lo pi\u00f9 da giovani calciatori, concluse il campionato al decimo posto, ma subito dopo la societ\u00e0 venne sciolta definitivamente."}
{"id": "2533759", "revid": "547992", "url": "https://it.wikipedia.org/wiki?curid=2533759", "title": "Dinastia argeade", "text": "La dinastia argeade (in greco: ) fu un'antica casa regnante greca macedone dal 700 al 310 a.C. La loro tradizione, come descritta nell'antica storiografia greca, trae le loro origini da Argo, nella Grecia meridionale (da cui il nome \"argeadi\"). Inizialmente i regnanti della trib\u00f9 omonima, dal tempo di Filippo II, stabilirono il loro regno su tutti i macedoni. \u00c8 il loro regno che siamo venuti a conoscere come Macedonia, il pi\u00f9 importante di tutti gli stati macedoni. I pi\u00f9 grandi membri della famiglia reale furono Filippo II di Macedonia e Alessandro Magno, sotto il cui governo il regno di Macedonia gradualmente guadagn\u00f2 predominanza su tutta la Grecia, sconfisse l'impero achemenide e si espanse dall'Egitto all'India.\nOrigine.\nGli argeadi dichiaravano di discendere dai temenidi di Argo, nel Peloponneso, il cui leggendario antenato era Temeno, nipote del pronipote di Eracle. Negli scavi del palazzo reale a Aegae Manolis Andronikos scopr\u00ec nella stanza della tomba a \"tholos\" (secondo alcuni studiosi il \"tholos\" era la stanza del trono) un'iscrizione che si ricollega a questa credenza. Ci\u00f2 viene attestato da Erodoto, in \"Le storie\", dove egli fa menzione di tre fratelli della stirpe di Temeno, Gauane, Aeropo e Perdicca, scappati da Argo per andare dagli illirici e dunque nella Macedonia Superiore, in una citt\u00e0 chiamata Lebea, dove essi aiutarono il re. Questi chiese loro di lasciare il suo territorio, ascoltando un presagio in base al quale qualcosa di grande sarebbe successa a Perdicca. I giovani pervennero in un'altra parte della Macedonia, vicino al giardino di Mida, sopra il quale stava il monte Bermio. L\u00e0 essi fecero la loro residenza e gradualmente conquistarono l'intera Macedonia (). Erodoto descrive l'incidente della partecipazione di Alessandro I di Macedonia nei giochi olimpici nel 504 o 500 a.C. La sua partecipazione venne contestata da altri partecipanti in base al fatto che egli non fosse un greco. Gli hellanodikai, tuttavia, dopo avere esaminato la sua rivendicazione argeade gli permisero di partecipare. Alessandro vinse lo stadion (5.22).\nSecondo Tucidide, nella \"Storia della guerra peloponnesiaca\", gli argeadi erano in origine temenidi provenienti da Argo, i quali discendevano dagli altopiani della Macedonia inferiore, scacciarono i pieridi dalla Pieria e acquistarono nella Peonia una stretta striscia di territorio lungo il fiume Axios che si estende fino a Pella e al mare. Al loro territorio vi annetterono anche la Migdonia tramite l'espulsione degli edoni, mentre dalla Eordia e Almopia scacciarono rispettivamente gli eordiani e almopiani ().\nGenealogia degli argeadi.\n Perdicca I\n (700\u2013678 a.C.)\n Argeo I\n (678\u2013640 a.C.)\n Filippo I\n (640-602 a.C.)\n Aeropo I\n (602\u2013576 a.C.)\n Alceta I\n (576\u2013547 a.C.)\n Aminta I\n (547\u2013498 a.C.)\n Alessandro I\n (498\u2013454 a.C.)\n \u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\n Perdicca II Filippo I di Macedonia\n (485-447 a.C.) (? -\u2020.430 a.C.)\n Archelao I\n (413-399 a.C.)\n Periodo di anarchia dopo l'assassinio di Archelao\n Aminta III - Euridice \n (389-369 a.C.)\n \u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\u2014\n Alessandro II\n (370-368 a.C.) Perdicca III Filippo II\n (356\u2013336 a.C.)\n (365-359 a.C.)"}
{"id": "2533769", "revid": "76963", "url": "https://it.wikipedia.org/wiki?curid=2533769", "title": "Sh\u014dko Aida", "text": "Ha debuttato nella musica j-pop nel duo Wink, mentre il 1\u00ba aprile del 1996 \u00e8 iniziata la sua carriera da solista, un mese dopo lo scioglimento del suo gruppo. Ha collaborato con Kaori Iida delle Morning Musume."}
{"id": "2533771", "revid": "287204", "url": "https://it.wikipedia.org/wiki?curid=2533771", "title": "Gro\u00dfe Wildgrubenspitze", "text": "Il Gro\u00dfe Wildgrubenspitze (2.753 m s.l.m. - detto anche \"Untere Wildgrubenspitze\") \u00e8 la montagna pi\u00f9 alta delle Monti delle Lechquellen. Si trova nel Vorarlberg austriaco."}
{"id": "2533776", "revid": "76963", "url": "https://it.wikipedia.org/wiki?curid=2533776", "title": "Valle del Niceto", "text": "La Valle del Niceto (conosciuta anche come Piana di Torregrotta) \u00e8 una pianura costiera siciliana che giace alle pendici settentrionali dei monti Peloritani nella citt\u00e0 metropolitana di Messina. Deve il suo nome all'omonimo torrente che ne solca il fondo. \u00c8 luogo di produzione della sbergia.\nGeografia.\nLa valle costiera del Niceto si sviluppa da sud a partire dalla confluenza del torrente Bagheria nel Niceto digradando verso il mar Tirreno. \u00c8 delimitata ad oriente e ad occidente da due dorsali collinari trasversali al crinale peloritano: la prima si diparte dal borgo di Roccavaldina chiudendosi ad est di Torregrotta; la seconda digrada da San Pier Niceto raggiungendo la costa ad ovest delle frazione Marina di Monforte San Giorgio. L'andamento geomorfologico \u00e8 pianeggiante con una ampiezza che supera il chilometro e una pendenza molto bassa. Dal punto di vista litologico il territorio \u00e8 costituito da uno strato di depositi alluvionali caratterizzati da miscele di ghiaia e ciottoli a legame sabbioso, con interstrati di limo sabbioso e argilloso.\nNella valle \u00e8 notevole l'antropizzazione del territorio causata sia dalla rapida espansione della cittadina di Torregrotta, sia dall'attivit\u00e0 agricola di tipo intensivo costituita prevalentemente da colture orticole, come la patata. Molto diffusi sono anche gli agrumeti e i frutteti di sbergie, variet\u00e0 di pesche nettarine diffuse soltanto in questa piana siciliana.\nStoria.\nLa valle si origin\u00f2 nell'epoca geologica del Pleistocene superiore, circa 140.000 anni fa, grazie ai depositi alluvionali che nel corso dei secoli si andarono a stratificare strappando porzioni di territorio al mare. L'ambiente si presentava ricco di boschi nella parte alta e acquitrinoso nella parte vicino alla costa. Tre erano i fiumi che, scorrendo indipendenti, formavano un vasto delta: il Niceto, il Bagheria e il Lavina. Con l'avvento dell'uomo, gli incontaminati boschi che frenavano l'irruenza dei fiumi furono progressivamente sostituiti da ampie porzioni di terreno destinate all'agricoltura e al pascolo degli animali, mentre la zona costiera rimase quasi del tutto disabitata sino all'inizio del XIX secolo quando furono intraprese grandi opere di bonifica: vennero infatti realizzati appositi canali di drenaggio, detti \"saie\", che convogliando le acque divennero dei veri e propri sistemi di irrigazione. Secondo una recente teoria, nell'area presso la foce del torrente Niceto si trovava un bacino artificiale alimentato da sorgenti di acque dolci perenni e collegato con il mare. Tale bacino venne battezzato dai Romani col nome di Nauloco e costitu\u00ec luogo di rifugio e di messa a punto delle navi, divenendo poi famoso grazie alla battaglia, che da esso prese il nome, avvenuta nel 36 a.C. tra le flotte di Marco Vipsanio Agrippa e Sesto Pompeo. Il Nauloco fu in seguito sepolto dai detriti apportati dalle frequenti inondazioni dei fiumi e l'area fu abbandonata fin dal Basso Medioevo, soprattutto a causa della diffusione della malaria. Sebbene questa teoria non \u00e8 concordemente accettata dagli storici, l'area in questione \u00e8 conosciuta fin dal periodo romano col nome di \"Pantanum\" (da cui deriva il toponimo Pantano che ancora viene usato nella parte costiera della valle) e caratterizzata da acque sorgive molto copiose nel periodo estivo, fenomeno questo segnalato da Plinio il Vecchio nella sua opera \"Storia Naturale\" e ampiamente documentato scientificamente negli anni ottanta.\nNel corso dei secoli diverse furono anche le inondazioni provocate dalle periodiche piene dei fiumi; l'ultima delle quali si verific\u00f2 nell'inverno del 1839 quando, a causa dello straripamento del torrente Bagheria, vi fu una grande alluvione che provoc\u00f2 gravi danni ai terreni e alle abitazioni della parte alta di Torregrotta (contrada Grotta). Dopo questo evento vennero costruite diverse opere di contenimento ancor oggi visibili sebbene una parte di essi non assolve pi\u00f9 al compito originario.\nFlora.\nL'area del pantano di cui fa parte anche la valle, ed in particolar modo la zona costiera nei pressi della foce del Niceto, pu\u00f2 essere annoverata \u00ab\"fra i principali siti per la conservazione della bio-diversit\u00e0 nel distretto dei Peloritani\"\u00bb. Oltre ad una fitta vegetazione composta da specie botaniche comuni a gran parte degli ambienti palustri italiani come la cannuccia palustre (\"Phragmites australis\"), il giunco spinoso (\"Juncus acutus\"), il sedano d'acqua (\"Apium nodiflorum\") e l'equiseto maggiore (\"Equisetum telmateja\"), si aggiungono diverse specie tipiche dell'ambiente peloritano:\nGrazie ad uno studio condotto dal Dipartimento di Botanica dell'Universit\u00e0 di Messina, sono state rinvenute diverse specie non ancora note per la flora peloritana, tra le quali:\nFauna.\nNella valle del Niceto nidificano numerose specie di avifauna:\nA queste si aggiungono altrettante numerose specie di aviofauna migratoria non nidificante, che in questo luogo trovano il giusto habitat per la sosta annuale. Tra queste anche i Cigni reali (\"Cygnus olor\") il cui ultimo avvistamento risale al periodo tra febbraio e marzo 2006, quando negli ambienti palustri attigui alla foce del Niceto avvenne lo svernamento di uno stormo.\nNella valle sono presenti anche le seguenti specie animali: (divise per classe)\nSuddivisioni amministrative.\nLa valle del Niceto \u00e8 territorialmente divisa fra 3 comuni che, con i loro territori, formano tre fasce latitudinali: Torregrotta occupa la fascia ad est, Monforte San Giorgio la fascia centrale, San Pier Niceto quella ad Ovest. Considerando ragioni storiche e geografiche, ad essi si possono aggiungere anche i comuni collinari di Roccavaldina e Valdina. Il principale centro della valle \u00e8 Torregrotta, sia per numero di abitanti che di attivit\u00e0 economiche e servizi.\nInfrastrutture e trasporti.\nLa valle \u00e8 servita da tutte le principali vie di collegamento della Sicilia Settentrionale. La Strada Statale 113 scorre quasi in prossimit\u00e0 della costa e da essa si dipartono le strade provinciali che collegano gli storici borghi collinari con le proprie frazioni marine e con Torregrotta:\nGli svincoli della Autostrada A20 attualmente pi\u00f9 vicini sono quelli di Milazzo e Rometta. Dal 1999 vi \u00e8 un progetto per la costruzione di un nuovo svincolo nel territorio del comune di Monforte San Giorgio, a soli 500 metri dal centro urbano di Torregrotta. Altra arteria che serve la valle \u00e8 l'asse viario A.S.I. (Milazzo - Torregrotta).\nL'unica stazione ferroviaria presente nella valle \u00e8 la stazione di Torregrotta nella quale fermano diversi treni regionali in circolazione lungo la linea ferrata Messina-Palermo. Quest'ultima dal 9 agosto 2009 scorre in nuova sede, con un tracciato interamente su viadotto e a doppio binario, in sostituzione dello storico tracciato a binario unico."}
{"id": "2533779", "revid": "767487", "url": "https://it.wikipedia.org/wiki?curid=2533779", "title": "Candi Staton", "text": "Biografia.\nIn totale ha pubblicato sinora una trentina di album, il primo dei quali \u00e8 \"I'm Just a Prisoner\" del 1969/1970. Il suo brano pi\u00f9 noto \u00e8 \"Young Hearts Run Free\" del 1976.\n\u00c8 stata inclusa, dal 2007, nel Christian Music Hall of Fame.\nHa inciso un disco in collaborazione con Bettye Swann dal titolo Tell it like it is della Stateside \nCandi Staton \u00e8 stata sposata sei volte (in seconde nozze si era unita a Clarence Carter, per il quale ha fatto da corista)."}
{"id": "2533781", "revid": "838137", "url": "https://it.wikipedia.org/wiki?curid=2533781", "title": "Tempio funerario", "text": "Il Tempio funerario detto anche cultuale oppure tempio alto o tempio a monte, parte integrante del complesso piramidale durante l'Antico e Medio Regno era un edificio dedicato al culto del sovrano defunto e del suo \"Ka\" nella sua valenza terrena e divina ed \u00e8 anche denominato tempio piramidale canonico.\nQuesto era, dopo la piramide principale, il luogo pi\u00f9 importante del complesso dove terminava la processione funeraria e dove avvenivano i riti di commiato mentre successivamente vi avevano luogo le funzioni giornaliere dedicate alla memoria del sovrano, degli atti compiuti in vita e le celebrazioni di particolari ricorrenze.\nAntico Regno.\nLe prime costruzioni, edificate a nord, risalgono all'Antico Regno ed alla I dinastia erano molto semplici e consistevano in una cappella cultuale con una tavola delle offerte e due stele poste lateralmente.\nVerso la IV dinastia, il piccolo edificio venne ampliato e spostato ad est per rispettare l'asse tempio funerario-rampa processionale-tempio a valle con le uniche eccezioni dei templi di Niuserra ad Abusir e di Userkaf a Saqqara dovute a carenze di spazi oppure per la presenza di antiche costruzioni.\nAl suo posto residu\u00f2 una piccola cappella mentre la nuova struttura divenne cos\u00ec complessa da divenire un tempio autonomo.\nIl modello canonico del tempio funerario presentava: portale d'ingresso, vestibolo, sala ipostila, atrio e porticato arredato con numerose statue del sovrano.\nSul lato occidentale vi era inoltre la sala delle nicchie di valore rituale e simbolico con le statue rappresentanti la titolatura completa del sovrano secondo la teoria dell'egittologo tedesco Uvo Holscher.\nSeguiva un serdab e, a partire dalla V dinastia, una grande sala delle offerte con falsa porta sulla parete ad ovest e tavola delle offerte; presenti anche molti locali accessori tra cui i magazzini.\nEra sostanzialmente diviso in due parti: la prima destinata ai riti pubblici e la seconda a quelli riservati alla classe sacerdotale alla quale potevano accedere solo gli iniziati.\nMedio Regno.\nDurante il Medio Regno comparve l'uso di dare un nome al tempio funerario similmente a quello dato alle piramidi ed altri monumenti.\nLe nostre conoscenze sul funzionamento dei templi funerari provengono sia dai Testi delle piramidi sia dagli archivi dei papiri di Userkhau che documentano in maniera precisa e dettagliata molte attivit\u00e0 del tempio.\nNuovo Regno.\nDurante il Nuovo Regno, il tempio funerario si divise dalla tomba perch\u00e9 le sepolture vennero spostate nella Valle dei Re e scavate nella roccia delle alture della catena libica che circondavano la vasta piana di Tebe.\nNella pianura, a Tebe ovest, furono invece realizzati i templi funerari alcuni dei quali con la caratteristica di perfetto allineamento con i rispettivi ipogei reali.\nDedicati al culto di Amon e del sovrano defunto divinit\u00e0 egli stesso, ne sono stati ritrovati circa una trentina, molti ridotti a pochi massi ed altri completamente distrutti. Inoltre, non tutti sono stati identificati perch\u00e9 costruiti in mattoni crudi che non hanno resistito al trascorrere dei secoli e forse all'opera distruttiva dell'uomo.\nTra i templi funerari annoveriamo:"}
{"id": "2533784", "revid": "1766191", "url": "https://it.wikipedia.org/wiki?curid=2533784", "title": "Bunta Sugawara", "text": "Ha debuttato nel 1956 nel film della Toho \"Aishu no machi ni kiri ga furu\".\nNella sua carriera \u00e8 apparso in pi\u00f9 di 200 film, il pi\u00f9 famoso \u00e8 \"Lotta senza codice d'onore\" di Kinji Fukasaku.\nCuriosit\u00e0.\nL'aspetto dell'ammiraglio Akainu, personaggio del manga ed anime \"One Piece\", \u00e8 basato su quello di Sugawara."}
{"id": "2533787", "revid": "2059848", "url": "https://it.wikipedia.org/wiki?curid=2533787", "title": "Strade provinciali della citt\u00e0 metropolitana di Venezia", "text": "Questo \u00e8 un elenco delle strade provinciali presenti sul territorio della citt\u00e0 metropolitana di Venezia (ex provincia di Venezia) e gestite dal medesimo ente:"}
{"id": "2533790", "revid": "79968", "url": "https://it.wikipedia.org/wiki?curid=2533790", "title": "Maria Anna di Borbone-Cond\u00e9 (1678-1718)", "text": "In quanto membro della Casa regnante di Borbone, essa era una Principessa del Sangue. Fu Duchessa di Vend\u00f4me per matrimonio e Duchessa d'\u00c9tampes \"suo jure\".\nBiografia.\nNata a Parigi nel 1678, era la nona figlia del Duca di Borbone, il maggiore tra i figli sopravvissuti del \"Gran Cond\u00e9\", il famoso generale e Primo Principe del Sangue. Maria Anna, conosciuta in giovent\u00f9 come \"Mademoiselle de Montmorency (\"appellativo che le derivava da uno dei titoli nobiliari del nonno), fu una delle ultime, tra i suoi fratelli e sorelle, a sposarsi. Fu cognata di due figli legittimati del \"Re Sole\" e Madame de Montespan: Luisa Francesca, che spos\u00f2 Luigi III di Borbone-Cond\u00e9, e Luigi Augusto, duca del Maine, marito di Anna Luisa Benedetta di Borbone-Cond\u00e9.\nFurono suoi fratelli e sorelle:\nNel 1697 nacque una nipote di Maria Anna, che ricevette lo stesso nome della zia.\nMaria Anna venne fidanzata con un lontano cugino, il vecchio Luigi Giuseppe di Borbone, duca di Vend\u00f4me, bisnipote di Enrico IV di Francia e della sua amante, Gabrielle d'Estr\u00e9es, che, rimasto orfano all'et\u00e0 di quindici anni, ricevette in eredit\u00e0 una vasta fortuna dalla bisnonna, la Duchessa di Mercoeur e Penthi\u00e8vre.\nLa cerimonia nuziale ebbe luogo il 21 maggio 1710 nella cappella del castello di Sceaux, residenza di Anna Luisa Benedetta, sorella maggiore di Maria Anna. La sposa aveva trentadue anni, mentre lo sposo, che ne aveva cinquantasei, era un famoso generale, Maresciallo di Francia.\nIl matrimonio di Maria Anna rimase sterile, probabilmente a causa dell'omosessualit\u00e0 del Duca di Vend\u00f4me, che mor\u00ec nel 1712, solo due anni dopo le nozze. Il marito lasci\u00f2 a Maria Anna il titolo di Duchessa d'\u00c9tampes e le relative terre. Maria Anna, rimasta vedova, nel 1714, inizi\u00f2 l'ampliamento dell\"'H\u00f4tel de Vend\u00f4me\" a Parigi, opera del famoso architetto Jean-Baptiste Alexandre Le Blond, il quale aveva inoltre lavorato alla progettazione del castello di Saint-Cloud. \nLa Duchessa Vedova di Vend\u00f4me mor\u00ec a Parigi nel 1718, all'et\u00e0 di quarant'anni, e venne seppellita nel convento carmelitano del \"Faubourg Saint-Jacques\". Il titolo di Duchessa d'\u00c9tampes venne ereditato dalla nipote, Luisa Elisabetta, principessa di Conti."}
{"id": "2533791", "revid": "287204", "url": "https://it.wikipedia.org/wiki?curid=2533791", "title": "Ariane Friedrich", "text": "Biografia.\nNel corso della sua carriera ha vinto i Campionati europei juniores 2003 di Tampere e ha poi raccolto nelle Olimpiadi Universitarie tre medaglie: il bronzo a Smirne 2005, l'argento a Bangkok 2007 e l'oro a Belgrado 2009.\nNel 2008 \u00e8 stata ottava ai Mondiali indoor di Valencia, settima alle Olimpiadi di Pechino e a settembre, a Bruxelles, ha vinto l'ultimo meeting della Golden League. Nel 2009 si \u00e8 aggiudicata la medaglia d'oro agli Europei di Torino e il primo meeting della Golden League a Berlino, dove ha realizzato la sua miglior prestazione con un salto di 2,06 m migliorando anche il primato nazionale tedesco, detenuto da 18 anni da Heike Henkel. Ai Mondiali di Berlino, nonostante il sostegno del pubblico, si \u00e8 fermata a 2,02 m dietro la croata Blanka Vla\u0161i\u0107 e la russa Anna \u010ci\u010derova, conquistando la medaglia di bronzo, diventata poi d'argento, in seguito alla squalifica retroattiva per doping della saltatrice russa. Si ripeter\u00e0 l'anno successivo agli Europei di Barcellona conquistando un'altra medaglia di bronzo sempre alle spalle di Blanka Vla\u0161i\u0107 e della svedese Emma Green.\nTesserata per l'Eintracht di Francoforte, Ariane Friedrich \u00e8 stata campionessa tedesca nel 2004, 2007, 2008 e 2009 (indoor nel 2006, 2008 e 2009).\nVita privata.\nDal 2012 \u00e8 legata sentimentalmente all'ex bobbista Andr\u00e9 Lange e il 12 settembre 2014 \u00e8 nata la loro figlia Amy."}
{"id": "2533796", "revid": "484362", "url": "https://it.wikipedia.org/wiki?curid=2533796", "title": "Valle dei Greci", "text": ""}
{"id": "2533797", "revid": "122649779", "url": "https://it.wikipedia.org/wiki?curid=2533797", "title": "Racchettoni", "text": "Il gioco dei racchettoni, conosciuto anche semplicemente solo col nome di racchettoni, ovvero degli attrezzi utilizzati per giocarvici, \u00e8 un gioco derivato dal tambeach ed \u00e8 il predecessore del tennis da spiaggia.\nTale attivit\u00e0, se svolta sulle spiagge italiane, \u00e8 spesso disciplinata dalle Norme sull'utilizzo del litorale marittimo per finalit\u00e0 turistiche e ricreative emesse dal comune interessato o dall'Ordinanza di sicurezza balneare emanata dal locale ufficio del Corpo delle capitanerie di porto - Guardia Costiera competente per territorio."}
{"id": "2533798", "revid": "132266", "url": "https://it.wikipedia.org/wiki?curid=2533798", "title": "Gioco del tamburello", "text": ""}
{"id": "2533799", "revid": "132266", "url": "https://it.wikipedia.org/wiki?curid=2533799", "title": "Gioco dei racchettoni", "text": ""}
{"id": "2533804", "revid": "767487", "url": "https://it.wikipedia.org/wiki?curid=2533804", "title": "Maury Muehleisen", "text": "\u00c8 morto a 24 anni in un incidente aereo insieme allo stesso Croce e ad altre quattro persone subito dopo un concerto tenuto in Louisiana."}
{"id": "2533808", "revid": "416684", "url": "https://it.wikipedia.org/wiki?curid=2533808", "title": "Classificazione planetaria", "text": ""}
{"id": "2533810", "revid": "38120", "url": "https://it.wikipedia.org/wiki?curid=2533810", "title": "Quique Alcatena", "text": ""}
{"id": "2533811", "revid": "599013", "url": "https://it.wikipedia.org/wiki?curid=2533811", "title": "Magnus Kihlstedt", "text": "Carriera.\nClub.\nHa giocato come portiere. Dopo diverse stagioni in patria, nel 1997 si \u00e8 trasferito in Norvegia, prima per difendere la porta del Lillestrom e poi quella del Brann.\nDal 2001 al 2005 ha invece giocato per i danesi del FC Copenaghen, con i quali ha vinto campionato e Coppa di Danimarca.\nNazionale.\nNella prima met\u00e0 degli anni Duemila \u00e8 stato nel giro della Nazionale svedese con la quale ha totalizzato 13 presenze.\nHa fatto parte, come portiere di riserva, delle spedizioni ad Euro 2000, ai Mondiali di Giappone e Corea del 2002 ed a Euro 2004."}
{"id": "2533814", "revid": "767487", "url": "https://it.wikipedia.org/wiki?curid=2533814", "title": "Ioan Ganea", "text": "Biografia.\nAnche suo figlio George \u00e8 un calciatore.\nCarriera.\nClub.\nHa giocato come attaccante. Dopo diverse stagioni in patria, nel 1999, dopo aver vinto la classifica dei cannonieri del Campionato di calcio rumeno 1998-1999 e lo scudetto con la maglia del , si \u00e8 trasferito in Germania nello , rimanendovi per quattro stagioni nelle quali ha vinto due edizioni della Coppa Intertoto ed ha pure giocato la Coppa UEFA.\nNel 2003 ha tentato un'esperienza in Turchia nel Bursaspor ma vi \u00e8 rimasto per soli 6 mesi.\nIn seguito ha giocato in Premier League nel Wolverhampton, prima di tornare in Romania dove ha chiuso la carriera.\nNazionale.\nTra il 1999 ed il 2006 \u00e8 stato nel giro della Nazionale romena con la quale ha segnato 19 reti in 45 presenze. \nHa fatto parte della spedizione romena ad Euro 2000."}
{"id": "2533816", "revid": "227211", "url": "https://it.wikipedia.org/wiki?curid=2533816", "title": "Florence Griffith", "text": ""}
{"id": "2533817", "revid": "339392", "url": "https://it.wikipedia.org/wiki?curid=2533817", "title": "Ionel Ganea", "text": ""}
{"id": "2533818", "revid": "1502217", "url": "https://it.wikipedia.org/wiki?curid=2533818", "title": "Riserva naturale Monte Rufeno", "text": "La riserva naturale Monte Rufeno \u00e8 un'area naturale protetta situata nel comune di Acquapendente, in provincia di Viterbo. La risera si estende per 2893 ettari in posizione nord-nordest nel territorio aquesiano. I centri abitati di Trevinano e Torre Alfina, molto vicini alla riserva, rappresentano ideali punti di partenza per escursioni e visite all'interno dell'area protetta.\nLe emergenze naturalistiche e l'ambiente della riserva naturale sono stati descritti nelle schede che prendono in considerazione il territorio aquesiano nel suo complesso. Si tratta, comunque, di un bosco di querce con inframezzati piccoli appezzamenti a pino in cui il ridotto intervento antropico degli ultimi 30 anni ha permesso lo sviluppo di entit\u00e0 floristiche e faunistiche di notevole interesse.\nL'interdizione del traffico veicolare a motore e l'amenit\u00e0 dei luoghi conferiscono un particolare fascino a questo ambiente adatto a passeggiate a piede, a cavallo o in bicicletta, lontano dai rumori e dalle confusioni della citt\u00e0.\nIstituita nel 1983 dalla regione Lazio, la riserva naturale Monte Rufeno, gestita dal Comune di Acquapendente, fa parte del sistema dei parchi e delle riserve naturali della regione.\nGli scopi dell'area protetta sono quelli di conciliare lo sviluppo economico e la conseguente creazione di posti di lavoro con la protezione dell'ambiente costituendo un prototipo di sviluppo esportabile all'esterno. Inoltre l'istituzione della Riserva Naturale ha costituito per Acquapendente un'occasione di crescita culturale e sociale restituendo a questo paese il luogo di punto di riferimento per i centri vicini ed anche per realt\u00e0 ben pi\u00f9 importanti di quella aquesiana.\nTra le attivit\u00e0 della riserva si segnalano la promozione del turismo naturalistico di tipo residenziale, l'agricoltura biologica, il servizio di antincendio boschivo, formazione all'educazione ambientale, la ricerca scientifica.\nFauna.\nLa fauna presente nel territorio della riserva \u00e8 ricca di specie delle quali alcune anche piuttosto rare.\nSono frequenti soprattutto nei boschi, gli avvistamenti notturni, il ritrovamento degli aculei e delle tane dell'istrice (Hystrix cristata), un grosso roditore endemico dell'Italia centro-meridionale. \u00c8 facile trovare segni della presenza del cinghiale (Sus scrofa) mentre \u00e8 pi\u00f9 raro imbattersi nel daino (Dama dama) e nel capriolo(Capreolus capreolus), presenti nel territorio della riserva con pochi esemplari diffusi principalmente nella riserva naturale.\nSi possono trovare tracce, escrementi e resti del pasto di alcuni predatori, molto schivi e con abitudini prettamente notturne, come la martora(Martes martes), la faina(Martes foina) e la puzzola (Mustela putorius). Tra i mammiferi onnivori si segnalano il tasso(Meles meles) e la volpe comune(Vulpes vulpes), quest'ultima diffusissima in tutti gli ambienti della penisola.\nLa frequente presenza di siepi e boschetti hanno permesso l'insediamento di una fauna ornitica abbondante e caratteristica comprendente, oltre a molti rapaci notturni e diurni diverse specie di cince(Parus sp.pl.), averle(Lanius sp.pl.) ed alcuni passeriformi. Tra i passeriformi del bosco \u00e8 stata ritrovata la magnanina(Sylvia undata), un piccolo uccello insettivoro minacciato di estinzione nel Lazio.\nNei boschi di querce \u00e8 possibile avvistare il colombaccio(Columba palumbus), stazionario e nidificante, che si muove preferibilmente in gruppo. Lungo le sponde di alcuni torrenti trova riparo il merlo acquaiolo(Cinclus cinclus) caratteristico di ambienti con acqua corrente ancora poco disturbati.\nI rettili si possono trovare al sole, in estate o in tarda primavera, a regolare la temperatura del corpo, tra questi la \"temuta\" vipera comune(Vipera aspis), un predatore utilissimo nella limitazione dei roditori, quasi mai pericoloso per l'uomo al quale tenta soprattutto di sfuggire. Un simpatico incontro nelle vicinanze di una pozza d'acqua pu\u00f2 essere quello con la testuggine d'acqua(Emys orbicularis), un piccolo rettile, poco comune in Italia, soprattutto per la scomparsa dei suoi ambienti di vita.\nFlora.\nSono numerose le specie rare presenti nell'area, tra cui la crespolina etrusca (\"Santolina etrusca\"), il giglio rosso (\"Lilium bulbiferum\" ssp. \"croceum\"), il giglio martagone (\"Lilium martagon\"), il giaggiolo susinaro (\"Iris graminea\"), il melo (\"Malus florentina\"), alcuni narcisi (\"Narcissus poeticus\" e \"Narcissus tazetta\"), il frassinello (\"Dictmnus albus\"), il brugo (\"Calluna vulgaris\"), il farnetto (\"Quercus frainetto\") e alcune specie di orchidee, come la \"Ophrys insectifera\".\nSIC.\nNel 2005 il Monte Rufeno \u00e8 stato proposto come sito di interesse comunitario, insieme ad altri tre siti all'interno della riserva: il Bosco del Sasseto, il Fosso dell'Acqua Chiara e la Valle del Fossatello.."}
{"id": "2533820", "revid": "599013", "url": "https://it.wikipedia.org/wiki?curid=2533820", "title": "Marcus Diniz", "text": "Carriera.\nNel 2005, all'et\u00e0 di 18 anni, il Milan lo acquista dal Duque de Caxias. Con il club rossonero gioca per due anni nella formazione Primavera. Il 6 luglio 2007 viene mandato in prestito al , in Serie C1. Con la societ\u00e0 biancorossa, in campionato, colleziona 13 presenze e un gol.\nIl 17 giugno 2008, tornato dall'esperienza brianzola, viene acquistato in compropriet\u00e0 dal Livorno. Il 12 settembre 2008 esordisce in serie B col club amaranto nella partita -Livorno (1-1), subentrando nel secondo tempo ad Aleandro Rosi. Nel gennaio 2008 il Livorno lo gira in prestito al Crotone. Il 23 giugno 2009 viene riscattato dal Milan, nell'ambito dell'operazione che porta Romano Perticone a Livorno a titolo definitivo. Nel luglio dello stesso anno tuttavia, torna nuovamente in prestito al Livorno, con cui debutta in serie A il 23 agosto 2009 partendo titolare nella partita Livorno-Cagliari (0-0).\nSubito dopo la fine della stagione 2009-2010 si aggrega al Milan per partecipare ad una tourn\u00e9e di amichevoli negli Stati Uniti. Il 1\u00ba luglio 2010 viene ceduto al , con la formula del prestito con diritto di riscatto della met\u00e0 del cartellino. Con gli emiliani svolge solo la preparazione estiva poich\u00e9 il 25 agosto viene girato dallo stesso Milan al club belga dell'Eupen. Il 29 agosto 2011 viene ceduto in prestito al , in Lega Pro Prima Divisione, collezionando 26 presenze e una rete.\nIl 22 luglio 2012, di ritorno dall'esperienza comasca e dopo un periodo di prova con la Salernitana, passa al Lecce con la formula del prestito con diritto di riscatto, scegliendo di indossare la maglia numero 5. Il 30 settembre seguente, in occasione della partita interna contro la Tritium (2-0), segna il suo primo gol con la maglia giallorossa. Il 17 luglio 2013 Lecce e Milan si accordano per il rinnovo del prestito, confermando l'opzione per il riscatto dell'intero cartellino.\nIl 16 luglio 2015 firma un contratto pluriennale con il Padova. Il 4 luglio 2016 rescinde con la societ\u00e0 veneta, per firmare un contratto della durata di un anno con il Losanna, formazione della Super League Svizzera. Dopo aver collezionato 31 presenze totali con gli svizzeri, con due reti segnate, il 28 giugno 2017 viene tesserato dall'Ironi Kiryat Shmona.\nStatistiche.\nPresenze e reti nei club.\n\"Statistiche aggiornate al 26 dicembre 2016.\""}
{"id": "2533831", "revid": "124913455", "url": "https://it.wikipedia.org/wiki?curid=2533831", "title": "Riserva naturale dell'Insugherata", "text": "La riserva naturale dell'Insugherata \u00e8 un'area naturale protetta compresa interamente nel territorio del comune di Roma, nelle zone Ottavia e Tomba di Nerone, tra la via Trionfale e la via Cassia. La riserva occupa una superficie di 740 ettari ed \u00e8 stata istituita con L.R. n. 29 del 6/10/1997, inoltre presenta numerosi reperti archeologici al suo interno, oltre a costituire un corridoio naturalistico tra l'area urbanizzata a nord di Roma ed il sistema naturalistico Veio-Cesano, a nord-ovest della capitale. La nuova perimetrazione e i recenti lavori del GRA (Grande Raccordo Anulare) hanno ridotto considerevolmente l'area protetta a Nord del Raccordo Anulare.\nStoria.\nLa riserva \u00e8 stata istituita con la legge regionale 29/97, ed \u00e8 gestita dall'Ente Regionale Romanatura; le attivit\u00e0 didattiche e le visite guidate sono state affidate, nel periodo 2000-2004 e 2008-2011, al soggetto gestore Cooperativa Climax. \nNel 2010, dopo 6 mesi di lavori di sistemazione, a maggio \u00e8 stato inaugurato il sentiero del Picchio realizzato dalla Cooperativa Climax con il contributo dell'Ente RomaNatura: \u00e8 attualmente garantita una maggiore protezione ambientale, seppure essa sia stata resa possibile dal ripristino della recinzione delle propriet\u00e0 private lungo parte del suo perimetro, e quindi con una limitazione dell'accessibilit\u00e0. L'agibilit\u00e0 del parco \u00e8 quindi parzialmente compromessa; seppure sia gi\u00e0 stato firmato un protocollo tra i proprietari e Romanatura.\nFauna.\nTra i mammiferi sono comuni la volpe, la donnola, l'istrice, il tasso, la martora e il cinghiale. Tra i micromammiferi sono presenti roditori - il moscardino, il topo selvatico, l'arvicola di Savi - e insettivori come la talpa, il mustiolo, il riccio.\nL'avifauna \u00e8 ricchissima; nidificano regolarmente quattro specie di rapaci notturni: l'allocco, il barbagianni, la civetta, l'assiolo. \u00c8 stata segnalata la nidificazione di un gufo comune sulla terrazza di un condominio: un bell'esempio di convivenza tra uomo e animali selvatici. Nidificano regolarmente estese colonie di gruccioni, l'upupa, il gheppio, il picchio rosso maggiore, il cuculo, il picchio verde, la gallinella d'acqua, il nibbio bruno.\nTra i rettili, la biscia d'acqua dal collare, la vipera, il ramarro, il biacco. Tra gli anfibi, dei quali \u00e8 facile scoprire le uova, il rospo comune, la rana verde, la rana italica, la raganella, la salamandrina dagli occhiali.\nFlora.\nNella riserva sono state censite oltre 630 specie floristiche di cui 44 peculiari della riserva: \u00e8 l'area protetta che contiene la maggior parte delle erbe censite a Roma. Prende il suo nome dalla presenza di numerosi esemplari di sughere.\nAccessi.\nGli accessi sono ufficialmente cinque, di cui tre da via Trionfale (da via Castagnola, via Rosa Gattorno e da via Conti) e due da via Cassia (da via Panattoni e da via Angiulli)."}
{"id": "2533832", "revid": "486946", "url": "https://it.wikipedia.org/wiki?curid=2533832", "title": "Inversione dell'utero", "text": ""}
{"id": "2533834", "revid": "287204", "url": "https://it.wikipedia.org/wiki?curid=2533834", "title": "Ippodromo San Rossore", "text": "L'ippodromo San Rossore \u00e8 situato all'interno del parco naturale di Migliarino, San Rossore e Massaciuccoli, nel comune di Pisa.\nFondato nel XIX secolo nell'allora tenuta del re d'Italia, oltre ad essere sede di attivit\u00e0 agonistica, \u00e8 da tempo dedicato anche all'allenamento di cavalli di razza purosangue, protagonisti delle corse al galoppo, in piano e ad ostacoli, organizzate dall'UNIRE.\nStoria.\nLa lunga vicenda sportiva che ha avuto per protagonisti i purosangue a Barbaricina e a San Rossore viene filtrata dalla presenza e dal ruolo svolto dalla societ\u00e0 ippica \"Alfea\" in oltre un secolo di vita.\nDopo che Leopoldo II di Lorena ebbe tracciato nel 1829 la pista degli \"Escoli\", e dopo che negli anni immediatamente seguenti ebbe inizio la migrazione dei purosangue da Lucca e da Firenze in vista di un'organica stagione di corse, il 18 agosto 1853 fu presentata alle autorit\u00e0 richiesta di formare a Pisa una \"societ\u00e0 per le corse dei cavalli\". Il regolamento fu steso prendendo a modello quello delle societ\u00e0 fiorentina e torinese, gi\u00e0 attive in Italia, mentre tra i fini del nuovo organismo venne indicata la volont\u00e0 di \"creare, con le corse dei cavalli, un sensibile movimento economico alla citt\u00e0, del quale sarebbero stati avvantaggiati caffettieri, vetturini, locandieri\".\nLa domanda, firmata dal marchese Cesare Mastiani Sciamanna, fu sottoscritta dai personaggi pi\u00f9 importanti nella vita sportiva dell'epoca, dal marchese Costabili, al principe Demidoff, dal barone di Lowemberg al principe Poniatowski.\nQuesti ultimi tre, insieme ad altri diplomatici Inglesi, residenti nella Firenze che era capitale del Granducato di Toscana; avevano gi\u00e0 dato vita alla prima competizione ippica moderna in Italia, denominata \"soccrizione dell'Arno\", se ne ha documentazione scritta dall'anno 1827, ma la prima edizione \u00e8 del 1820.\nCompetizione che anticipa addirittura la costruzione dell'ippodromo di Firenze.\nOggi tale competizione \u00e8 nota come \"\"Corsa dell'Arno\" e viene disputata il 25 aprile.\nPer la cronaca, l'approvazione della nuova societ\u00e0 di corse avvenne otto giorni dopo: i sottoscrittori furono 62 e ogni azione aveva il valore di 100 lire. Nella sede di Piazza San Nicola, il primo presidente fu Vittorio Papanti, e il primo atto della nuova societ\u00e0 fu di organizzare una riunione corse.\nL'evento ebbe luogo il 3 aprile del 1854, con grande seguito nella citt\u00e0 ma anche nell'intera regione, tanto che la Societ\u00e0 della Strada Ferrata organizz\u00f2 un servizio speciale con partenza da Lucca alle 11 e ritorno da Pisa alle 19. Le tribune del nuovo ippodromo erano due, entrambe realizzate in legno di pino: una riservata al pubblico, l'altra alle autorit\u00e0, alla banda musicale e, al piano terra, alla segreteria.\nSe all'origine dell'attivit\u00e0 ippica pisana oper\u00f2 un'anonima \"Societ\u00e0 per le corse dei cavalli\" \", l'attuale nome \"Alfea\" comparve nel 1891 allorch\u00e9, sotto la spinta di \"sportsmen\" ippici come il \"trainer\" Thomas Rook, il conte Felice Scheibler e il veterinario reale Giacinto Fogliata, una nuova societ\u00e0 nacque in competizione con quella esistente. Si chiamava \"\"Societ\u00e0 nazionale per le corse autunnali dei cavalli a Pisa\" \" e raccoglieva personalit\u00e0 ippiche di ogni parte d'Italia. La costituzione portava la data del 30 settembre 1891, con emissione di 200 azioni da 25 lire ognuna. La competizione fra le due societ\u00e0 si protrasse per qualche anno, finch\u00e9 nel 1898 avvenne, sotto il nome di \"Alfea\", la definitiva riunificazione.\nA cavallo dei due secoli, l'attivit\u00e0 ippica a Barbaricina e San Rossore sub\u00ec il massimo incremento, grazie alla presenza delle pi\u00f9 importanti scuderie operanti in territorio nazionale, ma anche per la bont\u00e0 delle piste; il Jockey Club aveva gi\u00e0 nel 1896 ufficialmente riconosciuto la struttura come \"\"Centro nazionale di allenamento\" \". Oltre alla compattezza ed alla permeabilit\u00e0 delle piste, anche il clima mite, la ricchezza dei pascoli, la posizione baricentrica contribuirono a fare di Barbaricina \"il paese dei cavalli\". Una convenzione con la Real Casa consent\u00ec il libero svolgersi dell'attivit\u00e0 ippica, con questa sola eccezione espressamente indicata nel testo: \"\"I cavalli dovranno interrompere il loro galoppo al passaggio delle Maest\u00e0 Reali\" \"; una condizione che non venne peraltro mai rispettata. Mentre a Barbaricina nacquero fra le due guerre mondiali nuovi grandi complessi residenziali finalizzati all'attivit\u00e0 ippica, ci si avviava verso la met\u00e0 del XX secolo.\nDal 1943 al 1945 Barbaricina e San Rossore subirono bombardamenti aerei devastanti: scuderie distrutte, piste devastate. La ripresa fu faticosa, merito di pochi appassionati fra i quali spicc\u00f2 il nome di Federico Regoli, \"trainer\" principe del galoppo italiano. Alla vigilia del Natale 1945 un gruppo di appassionati diede vita alla nuova societ\u00e0 \"Alfea\": le azioni costavano 500 lire e i soci erano 102. Il primo presidente della rinata societ\u00e0 fu Roberto Supino. Dopo quella data, le trasformazioni si successero rapide come il correre del tempo, anche con vari interventi nel corpo societario fino all'acquisizione della maggioranza della societ\u00e0 da parte della Cassa di Risparmio di Pisa. Nel 1957 - quando gi\u00e0 Ribot aveva vinto il premio \"Pisa\" del 1955 - nacquero le nuove tribune, le stesse presenti ancora oggi. Alla met\u00e0 degli anni settanta, con la presenza di Harry Bracci Torsi, il centro di svernamento si trasform\u00f2 gradatamente in un centro di allenamento aperto tutto l'anno, con un numero di cavalli che andr\u00e0 gradatamente aumentando fino ai 900 attuali, nel periodo della stagione di corse. Un nuovo impulso per l'ippica pisana si ebbe anche grazie alle rinnovate convenzioni con la presidenza della Repubblica per l'uso delle piste di allenamento e da corsa.\nNegli ultimi anni la Cassa di Risparmio di Pisa venne costretta dalla Banca d'Italia a liberarsi della propriet\u00e0 dell\"Alfea\" e il pacchetto azionario detenuto dall'istituto di credito fu rilevato con notevole impegno finanziario da un gruppo di appassionati pisani affinch\u00e9 l\"Alfea\" restasse un'attivit\u00e0 della citt\u00e0. Il consolidarsi del fenomeno ippico ha inoltre fatto emergere la necessit\u00e0, comune a tutta l'ippica italiana, di adeguare il centro di allenamento alle esigenze tecniche di un materiale sempre pi\u00f9 pregiato, oltre che di adeguare la stessa pista da corsa in modo da inserire la riunione di San Rossore a maggiori livelli nel grande circuito nazionale. Con questa finalit\u00e0, strettamente legate al futuro stesso dell'ippica pisana, \u00e8 stata stesa la nuova convenzione con la Regione Toscana.\nL'ippodromo.\nLa stagione di corse.\nLe corse al galoppo si disputano da met\u00e0 ottobre a met\u00e0 maggio. Nella riunione autunnale, da ottobre a dicembre, si corre in genere il sabato; in quella invernale, da gennaio a marzo l'ippodromo \u00e8 aperto ogni domenica e in un giorno infrasettimanale; in quella primaverile, da aprile a maggio, si corre invece il venerd\u00ec.\nLe corse pi\u00f9 importanti.\nPremio Goldoni, Criterium di Pisa, Premio Andreina e Premio Thomas Rook, Premio Pisa, Premio Rosenberg, Premio Federico Regoli, Premio San Rossore."}
{"id": "2533835", "revid": "767487", "url": "https://it.wikipedia.org/wiki?curid=2533835", "title": "La paura nel cuore", "text": "La paura nel cuore (\"Fanaa\") \u00e8 un film indiano diretto da Kunal Kohli nel 2006.\nTrama.\nZooni \u00e8 una giovane ragazza cieca (di estrema bellezza) che per la prima volta viene lasciata andare con le sue amiche dai genitori a Nuova Delhi. L\u00ec conosce Rehan, una guida molto affascinante. Non ascoltando ci\u00f2 che le suggerivano le amiche, lei ha una relazione con lui. Dopo essere rimasta incinta, decidono di sposarsi e Rehan fa di tutto per aiutarla a riacquistare la vista. Quando Zooni fa l'intervento agli occhi, ancora convalescente, le viene comunicato che il futuro marito \u00e8 morto in un attentato terroristico. Zooni, sconvolta dalla notizia, torna con i genitori e con suo figlio in Kashmir ricominciando una nuova vita. Nel frattempo muore anche la mamma, ormai anziana e Zooni si occupa di tutte le faccende domestiche. Qualche anno pi\u00f9 tardi si presenta alla porta un soldato che chiede aiuto: Rehan. Zooni cos\u00ec scopre che l'uomo che ama e che ha sempre amato \u00e8 un ricercato terrorista e, dopo che lui ha ucciso il padre e il vicino, si vede costretta ad ucciderlo per evitare che muoiano milioni di persone in un attentato con la bomba atomica.\nTitolo.\n\"Fanaa\" \u00e8 una parola di origine persiana che significa perdersi dentro qualcuno fino a perdere la propria identit\u00e0 o la propria vita. La parola ha origine negli ambienti sufi, ossia le correnti mistiche dell'Islam. Il termine si riferisce appunto alla completa fusione o al dissolversi con l'assoluto, nello specifico Dio."}
{"id": "2533839", "revid": "599013", "url": "https://it.wikipedia.org/wiki?curid=2533839", "title": "Unai Vergara", "text": ""}
{"id": "2533841", "revid": "54728", "url": "https://it.wikipedia.org/wiki?curid=2533841", "title": "Fanaa", "text": ""}
{"id": "2533842", "revid": "287204", "url": "https://it.wikipedia.org/wiki?curid=2533842", "title": "Mangalartha", "text": "Il Mangalartha, o Prasat Top orientale o Monumento 487, \u00e8 un piccolo tempio induista presso Angkor, in Cambogia.\nIl Mangalartha si trova entro le mura di Angkor Thom, a sud della Strada della Vittoria, alla fine di un sentiero nella giungla che inizia circa 300\u00a0m prima della Porta della Vittoria. Visto l'accesso, relativamente fuori mano, e dato che si tratta solo di un piccolo santuario sopra un basamento, in buona parte ricoperto dalla vegetazione, \u00e8 uno dei templi di Angkor meno visitati.\nSecondo la sua stele di iscrizione a quattro facce fu dedicato il 28 aprile 1295, e la sua importanza sta tutta nell'essere considerato l'ultimo monumento costruito ad Angkor databile con precisione.\nFu costruito in arenaria durante il regno di Jayavarman VIII, in onore di un brahmano di nome Mangalartha, assimilato a Vishnu. Il tempio ha pianta cruciforme e si apre ad est, mentre verso gli altri tre punti cardinali offre delle porte cieche. La stanza centrale ospitava due statue, di Mangalartha e sua madre, di cui \u00e8 attualmente visibile il piedistallo. I frontoni giacciono sul terreno. Mostrano Vishnu disteso sul serpente Shesha, Vishnu che in tre enormi passi riconquista il Mondo, uno Shiva danzante con quattro braccia e Krishna che solleva il monte Govardhana."}
{"id": "2533843", "revid": "26114705", "url": "https://it.wikipedia.org/wiki?curid=2533843", "title": "Chia Hui Liu", "text": ""}
{"id": "2533859", "revid": "287204", "url": "https://it.wikipedia.org/wiki?curid=2533859", "title": "Eric Girard", "text": ""}
{"id": "2533860", "revid": "287204", "url": "https://it.wikipedia.org/wiki?curid=2533860", "title": "Drazen Anzulovic", "text": ""}
{"id": "2533864", "revid": "287204", "url": "https://it.wikipedia.org/wiki?curid=2533864", "title": "Niksa Bavcevic", "text": ""}
{"id": "2533868", "revid": "767487", "url": "https://it.wikipedia.org/wiki?curid=2533868", "title": "Somendenna", "text": "Somendenna (\"Somend\u00e8na\" in dialetto bergamasco) \u00e8 una frazione del comune di Zogno in provincia di Bergamo di 329 abitanti, situata sul lato sinistro della val Brembana sull'altura del monte Castello, nelle Orobie; dista 23\u00a0km dal capoluogo orobico e 5\u00a0km dal medesimo comune di Zogno cui essa appartiene.\nStoria.\nIl borgo \u00e8 composto, oltre al \"centro\" vicino alla chiesa anche dalle contrade di \"Camonier\", \"Foppa Rossi\" e \"Costa Berlendis\". \nPrima di essere aggregato al comune di Zogno nel 1928, Somendenna era un comune autonomo.\n&lt;br&gt;Inizialmente insieme a Endenna formava un unico territorio diviso in uno superiore (summa Endenna) e uno inferiore (Endenna).\nLa chiesa dedicata a san Giacomo apostolo e santa Maria Assunta, avevano nella propria abside l'affresco di Giovanni Marinoni, non rimane pi\u00f9 nulla della pittura, la parte raffigurante la \"Madonna Addolorata\" staccata nel 1745 fu poi andata persa.\nInfrastrutture e trasporti.\nLa localit\u00e0 \u00e8 attraversata da una strada comunale di forte pendenza (7-10%) che, partendo dal centro urbano di Zogno e passante per Endenna, arriva fino alle frazioni di Miragolo San Marco e Miragolo San Salvatore, da dove continua fino a Sambusita, frazione del comune di Algua, in Val Serina.\nSomendenna \u00e8 collegata dalle linee SAB tramite la linea B20C (Zogno - Endenna - Somendenna - Miragolo San Marco - Miragolo San Salvatore)."}
{"id": "2533873", "revid": "913245", "url": "https://it.wikipedia.org/wiki?curid=2533873", "title": "Ryan Brathwaite", "text": "In carriera \u00e8 stato campione mondiale dei 110 m ostacoli a .\nBiografia.\nSi mette in luce nel 2005 ai Mondiali allievi di Marrakech vincendo l'argento nei 110 metri ostacoli. Nel 2007 e 2008 raggiunge le semifinali della sua specialit\u00e0 sia ai Mondiali di Osaka che ai Giochi olimpici di Pechino.\nIl 20 agosto 2009 vince i 110 ostacoli ai Campionati del mondo di Berlino con il tempo di 13\"14. Prima di tale gara la sua migliore prestazione era di 13\"38, tempo fatto segnare in batteria durante i Giochi olimpici di Pechino. Quella di Berlino \u00e8 la prima medaglia d'oro vinta da un atleta di Barbados: solo Obadele Thompson in precedenza aveva ottenuto medaglie mondiali per la nazione caraibica.\nIl 27 luglio 2012 \u00e8 stato portabandiera per Barbados alla cerimonia di apertura dei Giochi della XXX Olimpiade a Londra."}
{"id": "2533876", "revid": "110157", "url": "https://it.wikipedia.org/wiki?curid=2533876", "title": "Alsbach", "text": "Alsbach \u00e8 un comune di 583 abitanti della Renania-Palatinato, in Germania.\nAppartiene al circondario (\"Landkreis\") Westerwaldkreis (targa WW) ed \u00e8 parte della comunit\u00e0 amministrativa (\"Verbandsgemeinde\") di Ransbach-Baumbach."}
{"id": "2533877", "revid": "287204", "url": "https://it.wikipedia.org/wiki?curid=2533877", "title": "Breitenau", "text": ""}
{"id": "2533883", "revid": "135224", "url": "https://it.wikipedia.org/wiki?curid=2533883", "title": "Scuola di polizia (telefilm)", "text": ""}
{"id": "2533889", "revid": "110157", "url": "https://it.wikipedia.org/wiki?curid=2533889", "title": "Willingen (Renania-Palatinato)", "text": "Willingen \u00e8 un comune di 253 abitanti della Renania-Palatinato, in Germania.\nAppartiene al circondario (\"Landkreis\") Westerwaldkreis (targa WW) ed \u00e8 parte della comunit\u00e0 amministrativa (\"Verbandsgemeinde\") di Rennerod."}
{"id": "2533894", "revid": "599013", "url": "https://it.wikipedia.org/wiki?curid=2533894", "title": "Zehnhausen", "text": ""}
{"id": "2533896", "revid": "599013", "url": "https://it.wikipedia.org/wiki?curid=2533896", "title": "Selters", "text": ""}
{"id": "2533897", "revid": "149727", "url": "https://it.wikipedia.org/wiki?curid=2533897", "title": "Selters (Assia)", "text": ""}
{"id": "2533898", "revid": "62004", "url": "https://it.wikipedia.org/wiki?curid=2533898", "title": "Ra\u00fal Gonz\u00e1lez (atleta)", "text": ""}
{"id": "2533899", "revid": "287204", "url": "https://it.wikipedia.org/wiki?curid=2533899", "title": "Steinen", "text": ""}
{"id": "2533904", "revid": "1782831", "url": "https://it.wikipedia.org/wiki?curid=2533904", "title": "Episodi di Don Matteo (prima stagione)", "text": "La prima stagione della serie televisiva italiana Don Matteo \u00e8 andata in onda in prima visione TV in prima serata su Rai 1 HD, a partire dal 7 gennaio 2000 fino al 20 febbraio 2000.\nLo straniero.\nTrama.\nA Gubbio, in provincia di Perugia, un sacerdote \u00e8 chiamato a ricoprire l'incarico di parroco nella Chiesa di San Giovanni. Questo sacerdote \u00e8 don Matteo Minelli, che \u00e8 nato in Umbria ma \u00e8 stato missionario per tanti anni all'estero. Appena arrivato in citt\u00e0, il prete si reca dal Vescovo Guido, suo amico di vecchia data. \u00c8 stato proprio Guido che lo ha scelto come successore di don Luigi, il precedente parroco morto di vecchiaia. Il Vescovo spiega a don Matteo che in una piccola citt\u00e0 italiana bisogna imparare ad agire con discrezione, e gli raccomanda di indossare la tonaca e di non intromettersi nelle indagini effettuate dalle Forze dell'Ordine. Don Matteo obbedisce subito all'ordine di vestire l'abito talare, ma sa che Dio gli ha donato un intuito per mettersi al servizio del Bene.&lt;br&gt;Viene ritrovato nel fiume il cadavere di Slavkov, un profugo croato che lavorava nell'azienda dell'ingegner Galimberti. Tutto fa pensare che si tratti di un suicidio: l'uomo ha lasciato un biglietto d'addio, ma l'acqua del fiume lo ha fatto sbiadire e non si riesce a leggere quello che c'\u00e8 scritto.&lt;br&gt;Don Matteo entra in chiesa e si presenta alla perpetua Natalina e al sacrestano Pippo. Poi celebra la sua prima messa nella nuova parrocchia. Il suo discorso fa riferimento agli insegnamenti di don Luigi, che lo aveva battezzato: don Matteo promette che avr\u00e0 sempre la capacit\u00e0 di ascoltare chiunque abbia bisogno del suo aiuto. Alla celebrazione eucaristica \u00e8 presente anche il Maresciallo dei Carabinieri Cecchini, un uomo intelligente e di grande fede, che apprezza subito la capacit\u00e0 comunicativa di don Matteo. Terminata la messa, Miriana, la vedova di Slavkov, chiede a don Matteo di celebrare il funerale per suo marito e gli dice di essere disperata. Sia lei e sia Slavkov sono sempre stati cattolici convinti e suo marito non aveva nessun motivo per togliersi la vita: i due erano riusciti a fuggire dalla guerra e qui in Italia avevano trovato una nuova vita ed erano felici. Miriana teme che se davvero Slavkov si fosse suicidato, la sua anima sarebbe andata all'Inferno, perch\u00e9 \u00e8 questo che accade alle persone che si suicidano. Don Matteo le promette di scoprire la verit\u00e0.&lt;br&gt;Il prete va in Caserma, conosce il Maresciallo Cecchini e gli fa capire che Slavkov non si \u00e8 suicidato e che bisogna fare luce su questo mistero. Don Matteo vorrebbe vedere il biglietto d'addio che il morto aveva nella tasca, ma bisogna chiedere il permesso al Capitano Anceschi, il Comandante della Compagnia dei Carabinieri da cui dipende Cecchini. Quest'ultimo non ha nessuna intenzione di prendere in considerazione l'ipotesi di don Matteo, e si rifiuta di mostrargli quel biglietto.\nUna banale operazione.\nTrama.\nAll'ospedale di Gubbio, il primario Anzillotti e l'anestesista Giuliani stanno effettuando un'operazione di appendicectomia su una bambina. Le possibilit\u00e0 di rischio si avvicinano allo zero, ma inspiegabilmente la piccola entra in coma. Mario Ricci, padre della bambina, discute furiosamente con Giuliani e lo minaccia di morte. Don Matteo assiste alla discussione perch\u00e9 quel giorno si trova in ospedale per la celebrazione eucaristica nella cappella. Il prete invita Ricci a calmarsi e gli chiede perch\u00e9 sia arrabbiato proprio con Giuliani. Ricci e sua moglie gli spiegano che hanno sentito Anzillotti rimproverare Giuliani per aver sbagliato a praticare l'anestesia.&lt;br&gt;La mattina successiva, una donna delle pulizie trova il cadavere del dottor Giuliani su una scalinata di servizio. I Carabinieri arrivano subito sul luogo del delitto: Anceschi cerca di ricostruire l'accaduto. La sera precedente c'\u00e8 stata una forte pioggia, e, come confermato dal medico legale, Giuliani \u00e8 morto proprio mentre pioveva: potrebbe quindi trattarsi di un incidente, ma c'\u00e8 qualcosa che non quadra. Innanzitutto, sembra che la vittima si stesse dirigendo verso la sua automobile, ma non aveva in tasca le chiavi e indossava ancora il camice da medico. Vengono inoltre riscontrati segni di colluttazione: Giuliani non \u00e8 caduto accidentalmente per quelle scale pericolose, ma qualcuno lo ha spinto con la forza. I sospetti ricadono subito su Mario Ricci, che ha parecchi precedenti penali, aveva minacciato di morte la vittima e non ha un alibi: dice di essere andato a ubriacarsi ma non c'\u00e8 nessuno che lo pu\u00f2 confermare. Ricci, mentre viene arrestato, urla la sua innocenza a don Matteo che promette di aiutarlo.&lt;br&gt;Nel frattempo, Natalina ha notato che qualcuno stava svuotando la cassetta delle offerte; appostandosi in chiesa scopre che il ladro \u00e8 Nerino, un bambino di strada dalla vita molto difficile: sua madre \u00e8 morta poco dopo avergli dato la vita, suo padre \u00e8 in carcere per rapina a mano armata e ora vive con Elide, la sua nonna paterna, che \u00e8 una signora anziana e rimbambita. Don Matteo vuole aiutarlo, e intanto indaga sull'omicidio avvenuto in ospedale.\nIl coraggio di parlare.\nTrama.\nDon Matteo sta per celebrare un matrimonio e Nerino va da lui per chiedergli aiuto: siccome la pensione di sua nonna Elide non basta pi\u00f9 per pagare l'affitto, il bambino e l'anziana hanno ricevuto un avviso di sfratto. Il prete decide di ospitarli entrambi in canonica: Natalina inizialmente \u00e8 contraria, ma poi si convince.&lt;br&gt;Quella sera una donna giovane e bellissima, di nome Lenka, viene aggredita e picchiata da alcuni malviventi, i quali si introducono furtivamente anche nel negozio di suo marito Gino Rizzato per distruggere le ceramiche e gli altri oggetti. Lenka, con la faccia sanguinante, citofona a don Matteo e gli chiede aiuto. Natalina non pu\u00f2 chiamare un'ambulanza perch\u00e9 il telefono della canonica \u00e8 rotto da qualche settimana e non pu\u00f2 nemmeno chiedere aiuto ai vicini perch\u00e9 sono tutti al matrimonio. Don Matteo decide allora di portare Lenka in ospedale con la bicicletta, ma durante il tragitto il prete e la donna passano proprio davanti al luogo dove si sta festeggiando il matrimonio e il fotografo ne approfitta per immortalare ci\u00f2 che per le malelingue \u00e8 la prova di una relazione scabrosa tra un sacerdote cattolico e una donna sposata. Gino arriva in ospedale e ringrazia don Matteo per il soccorso prestato a Lenka. Il prete spiega che \u00e8 necessario andare dai Carabinieri per denunciare l'aggressione, ma sia Gino e sia Lenka insistono nell'affermare che si \u00e8 trattato solo di una caduta dalle scale causata dai tacchi troppo alti.&lt;br&gt;Il mattino seguente, Gino trova il negozio messo a soqquadro e le ceramiche distrutte. Il maresciallo Cecchini vuole che Rizzato venga in caserma per sporgere denuncia, ma il ceramista afferma di non conoscere il responsabile di questo atto vandalico e che certamente si \u00e8 trattato di un teppista ubriaco. Cecchini invece \u00e8 convinto che Gino Rizzato gli stia mentendo, ma non pu\u00f2 costringerlo a parlare. Nel frattempo Santini, il vicedirettore della Banca Popolare di Gubbio, entra nella chiesa di San Giovanni e nota un bellissimo quadro raffigurante la Madonna, e chiede a don Matteo il permesso di portarlo a restaurare e di affidarlo a un museo. Il sacerdote, per\u00f2, gli risponde che quel quadro si trova l\u00ec da tantissimi anni, ed \u00e8 giusto che rimanga in chiesa. Il fotografo del matrimonio ha intanto pubblicato le foto di don Matteo che va in giro in bicicletta di sera con Lenka, e in citt\u00e0 inizia a spargersi la voce che il prete e la donna sono amanti. Il Vescovo Guido, preoccupato, convoca il suo amico sacerdote e gli fa capire che l'unico modo per fare del bene senza cacciarsi nei guai \u00e8 agire con discrezione. Don Matteo spiega che i coniugi Rizzato hanno un grave problema, ma non vogliono dire a nessuno di cosa si tratta: per questo lui sta cercando di aiutarli. Il Vescovo afferma che la gente ha ancora dei pregiudizi e si lascia condizionare dalle apparenze, e che ci\u00f2 potrebbe comportare per Don Matteo delle conseguenze molto gravi.&lt;br&gt;Il prete, per\u00f2, non vuole smettere di aiutare i coniugi Rizzato, anche se le falsit\u00e0 su lui iniziano a diffondersi. Lenka va a confessarsi da Don Matteo e gli rivela che lei e suo marito sono perseguitati dagli usurai: qualche tempo prima il loro unico figlioletto aveva bisogno di essere operato in Svizzera, ma non avevano il denaro necessario. Poich\u00e9 la banca non voleva concedergli un prestito, si sono rivolti a degli strozzini, che hanno prestato loro cinquanta milioni di lire. Ora il figlio sta bene ed ha cinque anni, ma gli strozzini pretendono il pagamento di interessi elevatissimi e hanno minacciato anche di fare del male al bambino. Don Matteo vorrebbe che Gino e Lenka denunciassero gli usurai, ma i due coniugi hanno troppa paura. La gente invece si \u00e8 convinta che Lenka tradisce suo marito con Don Matteo.\nAnna.\nTrama.\nAnna \u00e8 una giovane e bellissima albanese che vive in un campo di profughi insieme ad altri immigrati dell'Est Europa, ed \u00e8 fidanzata con Francesco, un muratore italiano. Una mattina, nello stesso campo profughi, Don Matteo celebra un battesimo. I genitori hanno deciso dare al loro bambino il nome Matteo, come segno di ringraziamento al sacerdote per il prezioso aiuto che lui d\u00e0 a loro e gli altri profughi. Al battesimo \u00e8 invitata anche Anna, che lavora come cameriera nella villa dei ricchissimi coniugi Bernardi. Anna ha staccato dal lavoro e si sta recando alla fermata degli autobus per venire al battesimo, ma qualcuno arriva con la sua auto e la invita a salire. Nel frattempo, un'altra persona \u00e8 entrata con le chiavi a casa Bernardi e ruba tutto ci\u00f2 che ha un valore economico; poi rompe una finestra per far credere che il ladro non aveva le chiavi.\nPoco dopo, i coniugi Bernardi scoprono che c'\u00e8 stato un furto in casa loro e vanno subito nella caserma dei Carabinieri per denunciare Anna. Quest'ultima \u00e8 arrivata al campo con molto ritardo, e quando si siede a tavola vicino a Don Matteo e a Natalina, arrivano due malviventi con una grossa moto che le fanno cenno di venire da loro. Anna dice al sacerdote e alla perpetua che uno dei due \u00e8 un suo cugino di secondo grado che ha bisogno di soldi, e va da lui. Ma in realt\u00e0 quell'uomo \u00e8 un malvivente violento e senza piet\u00e0, che picchia Anna perch\u00e9 lei non gli ha ancora consegnato cinquanta milioni di lire. Per minacciare Anna, questo delinquente le sbatte la testa contro un muro. La ragazza \u00e8 sconvolta ma non rivela a nessuno ci\u00f2 che le sta succedendo, e poco dopo arrivano il maresciallo Cecchini e il brigadiere Ghisoni per portarla in caserma. L\u00ec, il capitano Anceschi le chiede cosa sa del furto avvenuto a casa Bernardi. La giovane dichiara giustamente di essere innocente, ma non spiega per quale motivo \u00e8 arrivata al battesimo con pi\u00f9 di due ore di ritardo. La mancanza di un alibi, il fatto che lei aveva le chiavi di casa e che \u00e8 stata denunciata dai Bernardi, fanno di Anna la principale sospettata del furto. I Bernardi licenziano Anna in tronco, e adesso la ragazza rischia anche di perdere il permesso di soggiorno. Don Matteo allora propone a Francesco e ad Anna di sposarsi: lui \u00e8 subito felice di convolare a nozze con la ragazza che ama, ma lei scoppia in lacrime e scappa via. Poco dopo, Anna spiega a don Matteo ci\u00f2 che le \u00e8 successo. Quando lei si trovava in Albania, il suo fidanzato di allora le ha proposto di emigrare in Italia perch\u00e9 l\u00ec ci sono pi\u00f9 possibilit\u00e0 di trovare un lavoro. Arrivati in Umbria, il fidanzato, che \u00e8 quello stesso uomo che era venuto al campo il giorno del battesimo, l'ha costretta a prostituirsi minacciando di fare del male a lei e ai suoi genitori che si trovano in Albania. Lei ha fatto la prostituta per qualche tempo, ma non potendone pi\u00f9 di quella vita \u00e8 scappata via ed ha trovato aiuto nel campo profughi. Ha conosciuto Francesco e si \u00e8 innamorata di lui, ma quel malvivente l'ha rintracciata e le ha chiesto cinquanta milioni di lire, altrimenti o torna a fare la prostituta oppure lui far\u00e0 uccidere i suoi genitori in Albania.\nLa strategia dello scorpione.\nTrama.\nIl Vescovo invita don Matteo a cena e gli chiede di sostituire per un breve periodo don Gustavo, il cappellano del carcere, che si \u00e8 ammalato. Don Matteo accetta molto volentieri, anche perch\u00e9 in passato era stato il cappellano di un carcere del Nuovo Messico. In prigione, il prete fa amicizia con Vanni Bertolacci, padre di Nerino, che vorrebbe ottenere la semilibert\u00e0 per andare a vedere con suo figlio la partita amichevole della Nazionale Italiana Nerino \u00e8 impaziente e non vede l'ora di poter riabbracciare suo padre. Don Matteo instaura buoni rapporti anche con alcuni altri detenuti e con il personale penitenziario, tra cui c'\u00e8 anche la psicologa che si occuper\u00e0 della richiesta di Bertolacci. La donna racconta a don Matteo che l\u00ec in prigione c'\u00e8 un detenuto che non ha legato con nessuno e che sta sempre in disparte: si tratta di Pascetti, un uomo che sta finendo di scontare una condanna di sei mesi per ricettazione. Pascetti \u00e8 stato minacciato di morte da Gaetano Serravalle, un pericoloso boss mafioso detenuto proprio nel carcere di Gubbio. Serravalle odia Pascetti perch\u00e9 quest'ultimo si \u00e8 fidanzato con la sua ex-compagna Maria. La ragazza ha scelto liberamente di lasciare Serravalle, ma lui la considera una sua propriet\u00e0 e non accetta l'idea che Pascetti le abbia chiesto di sposarlo.&lt;br&gt;Durante l'ora d'aria, mentre don Matteo sta parlando con il direttore del carcere, le guardie suonano l'allarme: \u00e8 stato commesso un omicidio all'interno di una cella. Intervengono subito i carabinieri, che analizzano la scena del delitto: la vittima \u00e8 proprio Gaetano Serravalle, che \u00e8 stato assassinato nella sua cella con una manica di caldaia limata a tal punto da diventare un coltello. Una cosa molto strana \u00e8 che, nonostante il clima sia molto freddo, la finestra \u00e8 aperta.&lt;br&gt;L'unico indagato per questo delitto \u00e8 Pascetti, che ha un movente e non ha un alibi valido: ha infatti detto di essere andato da solo nel locale caldaia per fare una riparazione, mentre il suo acerrimo nemico veniva ucciso. Nessuno pu\u00f2 testimoniare in suo favore e Pascetti rischia di essere condannato all'ergastolo, ma don Matteo crede nella sua innocenza e cerca di aiutarlo.\nQuestione di fiuto.\nTrama.\nUna notte, poco prima dell'apertura della stagione della raccolta di tartufi, qualcuno uccide con del veleno tutti i cani addestrati per cercare il tartufo. Il giorno dopo, don Matteo si sta recando in bicicletta alla chiesa di Sant'Antonio per celebrare la tradizionale benedizione degli animali; incontra Salvatore Folena che sta andando alla benedizione con il suo cane Phoenix. Folena, che \u00e8 un cercatore di tartufi, offre un passaggio a don Matteo. Phoenix \u00e8 l'unico cane da tartufo rimasto vivo a Gubbio. I proprietari dei cani assassinati vanno in caserma per denunciare l'accaduto al maresciallo Cecchini. Uno di loro nota subito l'assenza di Folena, e lo accusa immediatamente: se l'unico cane risparmiato da questa strage \u00e8 Phoenix, significa che il colpevole \u00e8 Folena. I Carabinieri interrompono la benedizione degli animali per portare Folena in caserma: l\u00ec, il sospettato viene interrogato dal capitano Anceschi. Folena si dichiara innocente ma fornisce un alibi fasullo: dice infatti che mentre quei cani venivano assassinati lui si trovava a Citt\u00e0 di Castello per fare visita a sua madre, ma la signora non conferma la sua versione dei fatti. Anceschi gli fa capire che il fatto di cui \u00e8 accusato costituisce un reato, anche se le vittime non sono esseri umani.&lt;br&gt;In canonica, intanto, Natalina \u00e8 esasperata dalla convivenza con Nonna Elide, perch\u00e9 la vecchia ha l'abitudine di chiudersi a chiave in bagno senza poi riuscire ad aprire la porta. Proprio nel bel mezzo di un litigio, arriva un messo comunale che assegna a Elide e a Nerino una casa popolare, poich\u00e9 che ne avevano fatto richiesta.&lt;br&gt;Folena chiede aiuto a don Matteo e gli spiega perch\u00e9 ha fornito un alibi falso: la notte della strage lui si trovava nel bosco a cercare tartufi, ma la stagione non era ancora aperta.\nLa rosa antica.\nTrama.\nDon Matteo riceve una lettera in cui una donna gli rivela di essersi innamorata di lui. Natalina la legge e si indigna. Poco dopo il prete ascolta la confessione di Annalisa, una sua parrocchiana che \u00e8 in crisi con il marito: lei si \u00e8 perdutamente innamorata di un altro uomo, e per onest\u00e0 lo ha rivelato al marito, il quale se ne \u00e8 andato di casa. La donna, per\u00f2, ha intenzione di lasciare definitivamente l'amante e di chiedere perdono al marito. Don Matteo va al vivaio in cui l'uomo lavora e cerca di convincerlo a riconciliarsi con la sua consorte, ma lui \u00e8 irremovibile. Ha persino ingaggiato un investigatore privato, che tra poco sapr\u00e0 dirgli il nome e il cognome dell'amante di sua moglie. Il giorno dopo, Annalisa viene trovata assassinata; l'assassino ha lasciato sul cadavere una rosa antica. Il capitano Anceschi ritiene che si tratti di un delitto passionale il cui autore \u00e8 proprio il marito tradito che, accecato dalla gelosia, ha ucciso sua moglie per poi metterle tra le mani una rosa che lui coltiva nel suo vivaio. Il sospettato viene arrestato, e don Matteo lo va a trovare in carcere: lui si dichiara innocente. Aveva finalmente trovato il coraggio per perdonare sua moglie, e quindi non le avrebbe mai fatto del male. Il prete gli chiede dove pu\u00f2 trovare l'investigatore privato che stava pedinando Annalisa. Dopo averlo saputo, Don Matteo va da questo detective per capire se \u00e8 in possesso di qualche informazione utile per scagionare l'innocente. Gli sembra subito strano che non abbia trovato alcuna prova del tradimento della donna. L'uomo gli mostra comunque delle foto che ritraggono Annalisa in macchina insieme a un suo collega, un insegnante di latino dal carattere un po' bizzarro. Il maresciallo Cecchini \u00e8 convinto che questo professore sia proprio l'amante della vittima. Dopo essere andato a trovarlo, don Matteo ha modo di scambiare due chiacchiere con il professore collega di Annalisa, e scopre che dopo mesi l\u2019uomo aveva trovato il coraggio di dichiararsi a lei, che, pur rifiutandolo, lo aveva ringraziato per la bella composizione fluoreale che lui le aveva dedicato, e dal suo modo di parlare capisce che non soltanto lui non \u00e8 l\u2019uomo che l\u2019ha uccisa ma che non era neanche il suo amante, l\u2019uomo con cui aveva tradito il marito. A seguito di un dialogo con la parrocchiana che gli aveva confessato il suo amore per lui, don Matteo ha per\u00f2 un guizzo: si ricorda che Annalisa, parlandole del suo amante gli aveva descritto un uomo che sembrava conoscerla da sempre. E allora scopre la verit\u00e0: l\u2019amante della donna, nonch\u00e9 il suo assassino era proprio l\u2019investigatore privato, che gi\u00e0 non gli aveva fatto una buona impressione, che il marito aveva assunto per pedinarla. Dopo avergli raccontato la verit\u00e0, don Matteo viene sfidato dal detective a dimostrare la sua colpevolezza e lui, facendo buon viso a cattivo gioco, coglie un frammento dalla sua pianta, e lo porta in caserma al capitano Anceschi. Dopo un lungo interrogatorio Petri confesser\u00e0 la sua colpevolezza e verr\u00e0 dunque arrestato.\nIl piccolo angelo.\nTrama.\nUna ragazza madre di nome Cristina sta litigando furiosamente a casa sua con un suo coetaneo: lei gli ha detto che il neonato che si trova nella culla \u00e8 il loro figlioletto, ma lui non le crede e pretende di fare il test del DNA. Lei allora lo caccia via, e i vicini di casa lo vedono entrare nella sua auto con un grosso borsone. Il mattino successivo, questo ragazzo, che si chiama Francesco, va a chiedere un consiglio a don Matteo, dicendogli che non sa se quel bambino sia davvero suo figlio, ma che \u00e8 indubbio che nove mesi prima della sua nascita lui e Cristina erano fidanzati. Nel frattempo, i due anziani vicini di Cristina trovano la giovane in fin di vita, e chiamano subito l'ambulanza e i Carabinieri. Qualcuno \u00e8 entrato in casa della ragazza e l'ha picchiata cos\u00ec violentemente da mandarla in coma, e ha rapito il bambino. Francesco viene subito accusato di questi due orribili reati, ma si dichiara innocente. Don Matteo gli crede e indaga per conto suo. Dapprima chiede alla sua amica infermiera di controllare in archivio il certificato di nascita del bambino rapito; lei accetta di aiutarlo, e scopre che il piccolo non \u00e8 nato nell'unico ospedale di Gubbio. I Carabinieri intanto hanno arrestato Francesco e stanno cercando il neonato; Don Matteo consiglia al maresciallo Cecchini di scoprire se Cristina ha partorito in casa. Cecchini interroga le cinque ostetriche e l'unico ostetrico uomo di Gubbio, ma nessuno dei sei ha mai fatto partorire quella ragazza. Don Matteo chiede allora al suo amico Vescovo di procurargli la lista dei neonati battezzati nell'ultimo periodo nella sua diocesi. Il Vescovo lo accontenta e nota una cosa strana: di recente una coppia di coniugi non pi\u00f9 giovanissimi hanno fatto battezzare il loro bambino, ma il Vescovo sa per certo che quella donna non pu\u00f2 avere figli.\nIn attesa di giudizio.\nTrama.\nUna domenica mattina, don Matteo celebra come sempre la Santa Messa; tra i fedeli c'\u00e8 anche l'avvocato Cardarelli insieme alla sua anziana madre. Terminata la celebrazione eucaristica, Don Matteo chiede a Cardarelli a che punto si trova la causa civile tra Nonna Elide e un'importante compagnia assicurativa umbra. L'avvocato infatti \u00e8 il rappresentante legale di Elide, il cui marito \u00e8 morto qualche anno prima in un incidente stradale, e l'assicurazione non ha ancora pagato il giusto risarcimento alla vedova. Poich\u00e9 questa causa dura da troppo tempo, Cardarelli dice a don Matteo di andare nel suo studio quella mattina stessa, anche se \u00e8 domenica. L'avvocato prima deve riportare sua madre nella clinica in cui vive. Il prete si presenta all'appuntamento, e trova la porta dello studio legale stranamente aperta: entra e sente uno sparo. Si precipita per capire cosa sia successo, e vede Cardarelli morto. A questo punto, l'assassino colpisce da dietro don Matteo con una violentissima botta in testa, che fa svenire il sacerdote. Il killer mette la pistola nelle mani di don Matteo, gli fa sparare un colpo al muro e scappa. I Carabinieri che arrivano sulla scena del delitto devono constatare che gli indizi sono contro don Matteo: il prete aveva la pistola in mano e dall'esame del guanto di paraffina risulta che \u00e8 stato proprio lui a sparare. Don Matteo viene portato in caserma, dove spiega al maresciallo Cecchini e al capitano Anceschi tutto ci\u00f2 che \u00e8 successo. Ovviamente sia Cecchini e sia Anceschi non hanno nessun dubbio sull'assoluta innocenza di don Matteo, ma devono rispettare gli ordini del giudice: il prete viene quindi arrestato e portato in carcere con l'accusa di omicidio. Il Vescovo va subito a trovare il suo amico e gli promette di aiutarlo a uscire di prigione; lo informa anche del fatto che il migliore avvocato della citt\u00e0, la dottoressa Gargani, si \u00e8 offerto spontaneamente di patrocinare la difesa di don Matteo. Quest'ultimo in carcere incontra Vanni Bertolacci, padre di Nerino, ed ha come compagno di cella un malvivente soprannominato cimicetto, che \u00e8 stato condannato all'ergastolo per aver ucciso una guardia giurata durante una rapina a mano armata. Cimicetto continua a dichiararsi innocente, ma nessuno degli altri detenuti gli crede; l'uomo racconta a don Matteo di essere stato condannato ingiustamente proprio per colpa dell'avvocato Gargani.\nIl ricatto.\nTrama.\nDon Matteo assiste a un processo tra il contadino Cingolani, patrocinato da una giovane avvocatessa ambientalista, e l'ingegnere Carlo De Francesco. Cingolani ha accusato De Francesco di inquinargli sistematicamente la terra e le acque della sua propriet\u00e0 con gli scarichi tossici della sua fabbrica, ma la prova prodotta dalla rappresentante legale di Cingolani non pu\u00f2 essere ritenuta valida per un vizio di forma: ne consegue che De Francesco viene prosciolto dall'accusa. Il contadino vorrebbe farsi giustizia da solo, ma don Matteo gli fa capire che il male non si pu\u00f2 contrastare con altro male.&lt;br&gt;L'ingegner De Francesco \u00e8 sposato e ha un figlio della stessa et\u00e0 di Nerino; nonostante questo, da qualche tempo ha avviato una relazione extra-coniugale con una sua giovane e avvenente dipendente. Qualcuno gli invia a casa una busta con dentro delle foto che ritraggono lui che si bacia con la sua amante: si tratta di un ricatto. Infatti, poco dopo la persona che ha spedito quella busta fa una telefonata anonima a De Francesco, e, con una voce contraffatta, gli dice che se non smette di inquinare l'ambiente con i rifiuti tossici della sua fabbrica, quelle foto compromettenti saranno inviate a sua moglie: l'unico modo per salvare il suo matrimonio e la sua reputazione \u00e8 quindi quello di chiudere gli scarichi della fabbrica. L'ingegnere \u00e8 preoccupato delle possibili conseguenze di questo ricatto, e chiede aiuto al suo avvocato personale. Quest'ultimo si mette in contatto con qualche pezzo grosso dell'Arma dei Carabinieri, per fare in modo che il capitano Anceschi svolga un'indagine con la massima discrezione e riservatezza: cos\u00ec il ricattatore sar\u00e0 arrestato, e la moglie del ricattato non verr\u00e0 a sapere nulla. Anceschi riceve queste disposizioni ma sa che \u00e8 impossibile smascherare l'autore del ricatto senza applicare la normale procedura, e quindi incarica il maresciallo Cecchini di dirigere l'indagine.&lt;br&gt;Marco, il figlio di De Francesco viene aggredito da tre bulli mentre si sta recando a lezione di violino: Nerino, che passava di l\u00ec per caso, interviene in difesa del bambino ed ha una colluttazione con quei tre delinquenti, che gli fanno anche uscire il sangue ma poi sono costretti a scappare. Marco dapprima \u00e8 dispiaciuto perch\u00e9 il suo violino si \u00e8 rotto, ma poi si rende conto della bravura e del coraggio di Nerino, e tra i due bambini nasce una sincera amicizia.&lt;br&gt;Con l'aiuto di don Matteo, il maresciallo Cecchini cerca di scoprire questo caso di ricatto, con la speranza di ottenere la tanto sospirata promozione. I sospetti ricadono inizialmente su Cingolani, che \u00e8 quello che trarr\u00e0 pi\u00f9 benefici dalla chiusura degli scarichi. \u00c8 indiziata anche l'avvocatessa che aveva rappresentato il contadino al processo: lei infatti \u00e8 una convinta ecologista, e per il bene dell'ambiente potrebbe aver deciso di fare chiudere gli scarichi con un ricatto. Don Matteo per\u00f2 sostiene l'innocenza di entrambi: Cingolani non avrebbe mai speso dei soldi per scattare le foto, svilupparle e falsificare la voce, mentre il suo avvocato non sapeva nemmeno che De Francesco avesse una relazione extra-coniugale, e in ogni caso non farebbe mai qualche cosa che sia in contrasto con la Legge.\nL'attore.\nTrama.\nUna troupe cinematografica romana si trova a Gubbio per effettuare le riprese di un film d'azione con un altissimo tasso di violenza. Una efferata scena con il protagonista Manuel Donato deve essere girata proprio nella chiesa San Giovanni, ma don Matteo proibisce ci\u00f2 agli attori e ai cineasti. Infatti, quando gli avevano chiesto il permesso, loro avevano fornito al parroco una sceneggiatura diversa da quella del film che stanno girando. L'attore Manuel Donato, che interpreta un sacerdote cattolico, si adira del fatto di non poter girare in chiesa e tratta male suo fratello Giovanni, che fa parte del cast. Giovanni propone di girare nel piazzale antistante la chiesa, perch\u00e9 l\u00ec, essendo suolo pubblico, nessuno avr\u00e0 nulla da ridire. Pippo ha una videocamera e la vuole utilizzare per immortalare Lucia, la moglie di Manuel Donato, anche lei attrice, che fa parte del cast del film. Il maresciallo Cecchini va al bar di Luigi, un uomo di origine toscana. Luigi \u00e8 contento perch\u00e9 sua moglie Maura \u00e8 stata ingaggiata dai produttori del film come aiuto-costumista, ma non sa che Manuel Donato e Maura hanno una relazione extra-coniugale. Per un'altra scena di inaudita violenza, anche Luigi viene ingaggiato come comparsa: dovr\u00e0 sparare con una carabina caricata a salve nella direzione di Manuel Donato, proprio come faranno gli altri figuranti. Il regista fa partire l'azione, e tutti i figuranti cominciano a sparare. Manuel Donato cade a terra sanguinante: qualcuna delle carabine non era caricata a salve, e l'attore muore dopo essere stato colpito da un colpo al cuore. I Carabinieri iniziano subito le indagini e interrogano tutti i figuranti; tra questi, l'unico ad avere un buon movente \u00e8 Luigi. Il capitano Anceschi, durante l'interrogatorio, gli chiede se \u00e8 stato lui a uccidere l'attore perch\u00e9 aveva una relazione sessuale con sua moglie Maura. Il sospettato, per\u00f2, non sapeva che sua moglie lo tradisse, e adesso \u00e8 sconvolto dalla notizia e decide di confessare di aver commesso questo delitto, pur essendo assolutamente innocente. Oltre alla confessione, si aggiunge il fatto che dall'esame balistico risulta che la traiettoria del colpo di carabina che ha ucciso Manuel Donato \u00e8 compatibile con la posizione in cui si trovava Vincenzo al momento dell'omicidio. Sia don Matteo e sia il capitano Anceschi ritengono che Vincenzo abbia confessato solo per salvare il cosiddetto onore.\nStato di ebbrezza.\nTrama.\nSiamo a dicembre, e don Matteo si trova in uno dei due autobus per il viaggio di ritorno da una gita parrocchiale. Il prete informa i passeggeri che il Vescovo gli ha chiesto di organizzare un coro per la Santa Messa di Natale, e chi vuole partecipare dovr\u00e0 venire in chiesa per le audizioni e le prove. I fedeli gli chiedono di fare gi\u00e0 l\u00ec in pullman una prima prova. Nel frattempo, l'autobus che si trova davanti a loro frena bruscamente e fa un incidente. L'autista che lo guidava \u00e8 un ex-alcolista, che viene portato all'ospedale insieme agli altri feriti. Per fortuna non c'\u00e8 stata nessuna vittima, ma dalle analisi del sangue risulta che l'autista aveva bevuto talmente tanto alcool da renderlo completamente ubriaco. L'uomo viene quindi fermato dai Carabinieri, ma dice a don Matteo di non aver bevuto nemmeno un goccio. Don Matteo gli crede e inizia a indagare, e per cercare di dimostrare l'innocenza del sospettato dedica poco tempo al coro di Natale. Per questo motivo, il Vescovo lo esorta a sbrigarsi perch\u00e9 il 25 dicembre si avvicina. Il Vicario Giovanni Della Valle \u00e8 convinto che don Matteo non riuscir\u00e0 a preparare un coro in cos\u00ec poco tempo, ma il prete promette di mantenere la parola.\nDelitto accademico.\nTrama.\nStefano Verra, un ricercatore universitario di ventinove anni, viene assassinato all'interno dell'universit\u00e0 di Gubbio. Il medico legale spiega ai Carabinieri che Verra \u00e8 morto per sfondamento del cranio, e che probabilmente l'arma del delitto \u00e8 una catena. Il maresciallo Cecchini fa sequestrare tutte le catene dei motorini parcheggiati vicino alla facolt\u00e0. Una anziana vedova chiede a don Matteo di informarsi su come effettuare una donazione per la ricerca universitaria, e il prete va in facolt\u00e0 e parla con il professor Mandini, che vuole subito sapere l'importo preciso della donazione. Don Matteo vorrebbe tornare a casa, ma una ruota della sua bici si \u00e8 bucata, e Riccardo Di Salvo, un altro ricercatore universitario, si offre di accompagnarlo con il motorino. Prima di andare, Riccardo saluta Roberta, la sua fidanzata, una studentessa di medicina a cui mancano pochi esami alla laurea. Riccardo Di Salvo e don Matteo percorrono in motorino il tratto tra la facolt\u00e0 e la canonica, anche se \u00e8 proibito andare in due in motorino senza casco. Prima di arrivare, una pattuglia dei Carabinieri li ferma e Di Salvo viene arrestato. Ovviamente il motivo dell'arresto non \u00e8 quella piccola infrazione: il maresciallo Cecchini rivela a don Matteo che sulla catena del motorino di Riccardo sono state trovate tracce di sangue dello stesso gruppo di Verra. Oltre a questa prova indiziaria, c'\u00e8 anche il movente: la vittima si era impadronita di una ricerca di Di Salvo spacciandola per sua, e tra breve avrebbe ottenuto la promozione a professore associato. Riccardo si dichiara completamente estraneo all'omicidio, e don Matteo gli promette di aiutarlo a dimostrare la sua innocenza. Roberta sa che alla facolt\u00e0 di medicina il professor Mandini e il suo assistente Fanti gestiscono un traffico illecito di compravendite di testate nucleari, e che Verra ne era al corrente.\nAmore senza et\u00e0.\nTrama.\nLibero Ferrini, un ex-partigiano di settantadue anni, muore vicino a una cabina telefonica. Grazie all'aiuto economico della contessa Elena Lombardi Satriani e di suo figlio Ottavio, don Matteo ha potuto riaprire il cinema parrocchiale; Ottavio, per\u00f2, dimostra di avere una mentalit\u00e0 ottusa criticando la scelta di un film che racconta una storia d'amore tra due anziani. Elena ha saputo della morte di Libero Ferrini, e decide di accollarsi tutte le spese per le onoranze funebri, ma chiede a don Matteo la massima riservatezza sul suo interessamento. Anche il Vescovo Guido partecipa al funerale di Ferrini, perch\u00e9 quest'ultimo gli aveva salvato la vita durante la seconda guerra mondiale: quando un soldato nazista stava per assassinare il soldato italiano Guido, Ferrini si avvent\u00f2 contro il nazista e gli diede un morso fortissimo. Per via di questa sua abilit\u00e0 nel mordere i nemici, Libero Ferrini veniva soprannominato \"il lupo\".&lt;br&gt;Dall'autopsia risulta che Ferrini non \u00e8 morto per cause naturali, ma che ha lottato contro qualcuno prima di sbattere mortalmente la testa. Ferrini era ospite della casa di riposo \"Villa Margherita\", ma aveva un carattere arzillo e ribelle. Il capitano Anceschi chiede a don Matteo se \u00e8 stata proprio la contessa Elena Lombardi Satriani, vedova da qualche anno, a pagare il funerale, e il prete non pu\u00f2 fare altro che confermare.&lt;br&gt;Elena e Libero infatti, avevano una relazione sentimentale da quando lui, qualche settimana prima, era tornato in Italia dalla Nuova Zelanda, dove era stato emigrante per mezzo secolo. I due si erano conosciuti durante la guerra, ma lei non ha mai tradito suo marito: ora che Elena \u00e8 vedova, Ferrini voleva sposarla, ma Ottavio era assolutamente contrario al loro rapporto perch\u00e9, secondo lui, una contessa non pu\u00f2 innamorarsi di un vecchio che vive in un ospizio. I Carabinieri credono che il colpevole sia proprio Ottavio. Alla casa di riposo \"Villa Margherita\", don Matteo nota che il direttore non tratta bene gli anziani e che la stanza di Libero Ferrini \u00e8 stata riverniciata in tutta fretta. Ottavio si dichiara innocente e chiede aiuto a don Matteo.\nIl fuoco della passione.\nTrama.\nLa contessa Ravelli ha organizzato un'asta in cui mette in vendita i suoi beni per liberarsi dei debiti. L'oggetto pi\u00f9 prezioso \u00e8 un diamante chiamato \"il fuoco della passione\" perch\u00e9 si diceva che avesse il potere di fare nascere l'amore tra i coniugi che si sposano in un matrimonio combinato. Durante l'asta, per\u00f2, il fuoco della passione viene ritirato con la scusa che la contessa non vuole sbarazzarsene. In realt\u00e0, la Ravelli vende clandestinamente il diamante all'ingegnere Morabito, il quale la paga in contanti ma le raccomanda di non rivelare a nessuno di questa compravendita.&lt;br&gt;Morabito \u00e8 sposato da molti anni con Clara, una casalinga intelligente e sensibile. Clara vuole aiutare don Matteo a organizzare un'asta di beneficenza, in cui verranno venduti oggetti donati dai parrocchiani, e il ricavato andr\u00e0 alle famiglie pi\u00f9 povere dell'Umbria. La donna decide di portare all'asta anche una gondola in miniatura, non sapendo che proprio dentro quell'oggetto suo marito ha nascosto il fuoco della passione. Si svolge l'asta di beneficenza: Nerino e Pippo, con la macchina da scrivere, fanno l'elenco degli oggetti venduti. Tra le altre cose ci sono tre gondole in miniatura: una viene venduta a un collezionista, una a Natalina e l'altra a Rosina, un'anziana amica di Nonna Elide.&lt;br&gt;Morabito ha una giovane amante e vuole rivendere il fuoco della passione per andare a vivere all'estero insieme a lei, ma quando Clara gli dice di aver dato via la gondola per l'asta di beneficenza, lui va su tutte le furie e chiede di sapere chi l'ha comprata. La moglie gli spiega che le gondole all'asta erano tre, e che probabilmente la sua \u00e8 stata acquistata da Rosina. L'ingegnere vorrebbe ricomprare quella gondola da Rosina, ma la vecchia non vuole sentire ragioni. Il giorno successivo, qualcuno si introduce in casa di Rosina, la uccide con una fortissima botta in testa e cerca il diamante nella gondola.\nLa mela marcia.\nTrama.\nMaiori, un brigadiere dei Carabinieri, si \u00e8 infiltrato in un traffico di droga, e per guadagnarsi la fiducia dei malviventi ha preso un pacchetto di cocaina dal deposito e ora si reca all'appuntamento per consegnarla. Don Matteo, trovandosi a passare proprio nella zona dove dovrebbe avvenire lo scambio, vede che i due delinquenti stanno pestando a sangue Maiori: il prete interviene per fermare l'aggressione, ma riceve un pugno e riesce a mettere in fuga i due spacciatori. Maiori viene subito portato all'ospedale, e al reparto di rianimazione i medici riescono a salvarlo. Il maresciallo Cecchini ringrazia don Matteo per aver salvato la vita a Maiori, e gli spiega che soltanto quattro uomini erano al corrente del fatto che si era infiltrato: lo stesso Cecchini, il capitano Anceschi, Ghisoni e Lauro. Uno dei quattro \u00e8 un corrotto e ha rivelato ai trafficanti la vera identit\u00e0 di Maiori. Anceschi si trova in missione fuori Umbria, e Cecchini non ha alcun dubbio sulla sua innocenza: il maresciallo non vuole credere nemmeno che Ghisoni o Lauro possano aver fatto una cosa del genere, e chiede a don Matteo di aiutarlo in questa delicata indagine. I due iniziano a pedinare Antonio Lauro, il quale si reca nella villa dei Lattanzi, una famiglia che qualche anno prima \u00e8 stata coinvolta in un caso di droga. In realt\u00e0 Lauro non \u00e8 affatto un corrotto, ma \u00e8 soltanto innamorato di Francesca, la moglie di Lattanzi. Don Matteo e Cecchini pedinano anche Ghisoni, e scoprono che il ragazzo \u00e8 proprietario di una costosissima automobile sportiva: nemmeno Ghisoni \u00e8 corrotto, perch\u00e9 l'auto \u00e8 stata acquistata con i soldi di una regolare vincita al SuperEnalotto. La droga del deposito viene fatta esaminare, e si scopre che qualcuno l'ha sostituita con del bicarbonato: i due malviventi volevano quindi uccidere Maiori non perch\u00e9 avevano scoperto la sua identit\u00e0, ma perch\u00e9 avevano creduto che volesse imbrogliarli. Ne consegue che la talpa potrebbe essere chiunque tra i carabinieri della caserma di Gubbio, perch\u00e9 tutti loro possono accedere al deposito."}
{"id": "2533906", "revid": "386574", "url": "https://it.wikipedia.org/wiki?curid=2533906", "title": "Ike Broflovski", "text": ""}
{"id": "2533910", "revid": "110157", "url": "https://it.wikipedia.org/wiki?curid=2533910", "title": "M\u00e4hren", "text": "M\u00e4hren \u00e8 un comune di 252 abitanti della Renania-Palatinato, in Germania.\nAppartiene al circondario (\"Landkreis\") Westerwaldkreis (targa WW) ed \u00e8 parte della comunit\u00e0 amministrativa (\"Verbandsgemeinde\") di Wallmerod."}
{"id": "2533911", "revid": "125021722", "url": "https://it.wikipedia.org/wiki?curid=2533911", "title": "Episodi di Don Matteo (seconda stagione)", "text": "La seconda stagione della serie televisiva italiana Don Matteo, dal titolo Don Matteo 2, \u00e8 andata in onda in prima visione TV in prima serata su Rai 1 HD, a partire dal 21 ottobre 2001 fino al 9 dicembre 2001.\nIl cast non presenta alcuno stravolgimento rispetto a quello della prima stagione: le uniche novit\u00e0 sono l\u2019uscita di scena di Antonio Lauro (Valerio Santoro), e del vicario Giovanni Della Valle (Mauro Pirovano)e Ghisoni (Pietro Pulcini) viene promosso da appuntato a brigadiere \u00e8 inserito nella sigla di apertura (prima era messo tra gli attori partecipanti all\u2019episodio). Per quanto riguarda gli ingressi viene introdotta in questa stagione il nucleo familiare del Maresciallo Cecchini, pur ricoprendo un ruolo (per il momento) marginale, costituito da: sua moglie Caterina (Caterina Sylos Labini), e le sue due figlie: Patrizia (Pamela Saino) ed Assuntina (Giada Arena).\nLa mela avvelenata.\nTrama.\nNerino mangia di nascosto una fetta della torta di mele che Natalina ha preparato per il compleanno di don Matteo. Poco dopo, il ragazzino si sente male e viene portato subito all'ospedale, dove arrivano altri eugubini che, come Nerino, hanno avuto un'intossicazione alimentare. Il capitano Anceschi e il maresciallo Cecchini scoprono che tutti i casi di intossicazione sono stati causati dalle mele avvelenate dei Di Giacomo, due coniugi che vendono al mercato i loro prodotti di agricoltura biologica. Entrambi si dichiarano innocenti e affermano di non sapere chi pu\u00f2 essere stato a irrorare una quantit\u00e0 di antiparassitario di gran lunga superiore a quella consentita dalla Legge. La figlioletta dei due va a stare da don Matteo in attesa che i Carabinieri risolvano il caso. Natalina si ricorda che pochi giorni prima un uomo con l'accento straniero aveva litigato furiosamente con i Di Giacomo, chiedendo dei soldi.\nIl marchio sulla pelle.\nTrama.\nMarisa \u00e8 la proprietaria di un negozio di tatuaggi che si trova nel centro storico di Gubbio, vicino a un bar e a un negozio di ceramiche. Una mattina un ex-detenuto va a trovare Marisa: i due sono stati fidanzati e hanno avuto problemi con la droga. La giovane non crede che lui si sia del tutto disintossicato e lo manda via. Il ceramista che si trova l\u00ec vicino osserva la scena. Quella sera, don Matteo assiste alla partita di calcio di una squadra dilettantistica eugubina, e aiuta un calciatore a fare bella figura. Dopo la partita, il calciatore se ne va insieme ad alcuni suoi compagni, e con loro fa uso di eroina; nella notte, lui e altri giovani drogati della zona muoiono perch\u00e9 l'eroina \u00e8 tagliata male. I Carabinieri devono scoprire al pi\u00f9 presto chi ha spacciato quella droga. Marisa viveva a Roma quando era tossicodipendente, e con il negozio di tatuaggi ha ricominciato una nuova vita. In caserma arriva una telefonata anonima in cui si dice che Marisa \u00e8 una spacciatrice. I Carabinieri perquisiscono il negozio e trovano una grossa quantit\u00e0 di eroina. La ragazza viene arrestata, ma don Matteo crede nella sua innocenza e indaga.\nCuore di ghiaccio.\nTrama.\nIl signor Nico Caronna viene trovato in un giardino di una villa a fianco di un cadavere e la vittima \u00e8 il marito della proprietaria della casa. Delle indagini si occupa soltanto il Maresciallo Cecchini, in quanto il Capitano Anceschi conosce Giulia e sarebbe, dunque, troppo coinvolto. Per\u00f2 Anceschi risulter\u00e0 essere implicato nell'omicidio, quindi don Matteo aiuter\u00e0 Cecchini a smascherare il vero colpevole. \nIl mago.\nTrama.\nA Gubbio arriva il mago Kaspar, un ciarlatano che \u00e8 stato denunciato pi\u00f9 volte per truffa ma mai condannato. Una donna di mezza et\u00e0 si suicida nel suo appartamento lasciando aperto il gas, e due fratelli litigano perch\u00e9 uno di loro ha investito tutti i risparmi della famiglia per seguire le costose indicazioni di Kaspar, e l'altro lo ha picchiato perch\u00e9 l'investimento si \u00e8 rivelato fallimentare. Il capitano Anceschi vorrebbe arrestare Kaspar ma non ha nessuna prova. Monica, una giovane parrocchiana di don Matteo, va a fare un controllo medico e scopre di essere malata di leucemia; la ragazza si isola da tutto e rifiuta il sostegno degli amici e di suo marito. Monica va dal mago Kaspar, il quale le dona uno dei suoi amuleti, impone le mani su di lei e recita delle frasi sconnesse. La donna va di nuovo a fare gli esami clinici, e la leucemia \u00e8 completamente sparita. In citt\u00e0 allora molti iniziano a credere che il mago Kaspar abbia davvero dei poteri magici; Monica inizia a trascorrere molto tempo con Kaspar e gli regala dei soldi. Tra i clienti del mago c'\u00e8 anche Natalina, desiderosa di trovare un fidanzato. I Carabinieri sequestrano gli amuleti di Kaspar; don Matteo ricorda di averne visto uno nella casa della donna che si \u00e8 suicidata.\nCinque astici.\nTrama.\n\"Astice blu\" \u00e8 la rivista gastronomica pi\u00f9 famosa e importante d'Italia, che assegna ai migliori chef i \"cinque astici\", vale a dire il punteggio massimo. A Gubbio viene organizzato un pranzo di beneficenza cucinato dai cuochi contrassegnati con cinque astici.I fratelli Bagnetti hanno un ristorante in un edificio di propriet\u00e0 del fondatore ed editore di \"Astice blu\". L'uomo non vuole rinnovare il contratto di affitto e comunica ai due che dovranno lasciare libero il locale. I Bagnetti urlano la loro rabbia al proprietario, mentre lui \u00e8 al telefono con il suo avvocato. Poco dopo, qualcuno lo uccide. Don Matteo e Natalina vedono che i fratelli Bagnetti stanno picchiando selvaggiamente Gerolamo, un barbone simpatico e un po' svampito. Il prete e la perpetua riescono a fermare l'aggressione e portano il senzatetto all'ospedale.I fratelli Bagnetti vengono accusati dell'omicidio, ma Gerolamo dice di aver visto una donna commettere il delitto. Interrogato dai Carabinieri, il senzatetto afferma che la colpevole \u00e8 Mordelli, una chef che ha cinque astici.\nUn uomo onesto.\nTrama.\nIl maresciallo Cecchini ha appena compiuto quarantasei anni ed \u00e8 un po' dispiaciuto perch\u00e9 la promozione non \u00e8 ancora arrivata; a casa sua, intanto, c'\u00e8 una squadra di operai che sta ristrutturando una parte dell'appartamento. Uno degli operai fa di cognome Facciolla, \u00e8 di origini pugliesi e sta organizzando un piano per incastrare Cecchini: potendo entrare in casa sua come operaio senza insospettire nessuno, nasconde una busta piena di soldi e fa alcune telefonate con il suo cellulare. Il capitano Anceschi ha saputo che tra poco arriver\u00e0 un colonnello in visita ufficiale in caserma, e dopodich\u00e9 sar\u00e0 la volta di un generale; Anceschi raccomanda ai suoi di non fare brutte figure. Cecchini ha ricominciato a fumare, ma, siccome non vuole dirlo alla moglie Caterina, la sera esce di nascosto per comprare le sigarette. Proprio all'uscita della tabaccheria il maresciallo cade nella trappola ordita da Facciolla: una ragazza macedone urla dentro la sua auto, Cecchini entra in quella macchina pur non sapendo chi sia la proprietaria. Quest'ultima dice di essere una prostituta e di essere disperata a causa dei soprusi subiti dai protettori; dice anche di volersi suicidare. Mentre Nino cerca di convincerla ad andare in caserma per sporgere denuncia, Facciolla fa una telefonata anonima al 112 e detta la targa di un'automobile che contiene della droga. L'automobile \u00e8 la stessa in cui si trovano Nino e la macedone: i Carabinieri li fermano entrambi e li conducono in caserma. Cecchini racconta la verit\u00e0, mentre la ragazza afferma che Cecchini controlla un traffico di droga e un giro di prostituzione minorile. Ovviamente don Matteo e il capitano Anceschi non dubitano dell'onest\u00e0 di Nino, ma le prove fabbricate da Facciolla sembrano dimostrare che ci\u00f2 che dice la ragazza \u00e8 vero.\nIl torpedone.\nTrama.\nDurante una gita gratuita a Gubbio organizzata da Costantino Pallotta, sua zia, Annarita Cepponi viene drammaticamente uccisa gettata in un burrone. Gli inquirenti pensano che ad ucciderla sia stato il nipote, essendo stato visto poco prima litigare con quest'ultima. Cecchini infatti lo aveva anche visto mentre, dopo la morte della zia, tornava sul pullman e ritirava tre assegni da 20 milioni di lire dalla borsa della signora Cepponi. Le indagini pi\u00f9 tardi subiscono delle svolte. Il capitano Anceschi e il maresciallo Cecchini sono fermamente convinti che un ipotetico colpevole potrebbe essere anche Bartolo Ferri, che frequentava da anni la donna ma lei non aveva mai ricambiato i suoi sentimenti, perch\u00e9 voleva essere una donna libera senza \"impegni coniugali\". Don Matteo diventa amico di uno dei pensionati della gita: Giovanni Trinchero, un uomo che a prima vista sembra scontento di vivere, ma che sembra nascondere anche un gran segreto. Don Matteo l'aveva aiutato a prendere la sua medicina dopo un attacco di asma. Trinchero sembra contento di fare amicizia con Don Matteo; scoprono anche di avere stessi gusti letterari. Amano Leopardi. Nerino, giocando coi suoi amici, trova un anello in cui \u00e8 scritto \"Annarita, solo di te m'appago\". Don Matteo ricorda che quella citazione \u00e8 presa dal Canto X di Giacomo Leopardi (vv. 101-103):\n\"Spira nel pensier mio la bella imago\",\n\"Da cui, se non celeste, altro diletto\"\n\"Giammai non ebbi, e sol di lei m'appago.\"\nTroveranno infatti Trinchero che stava per buttarsi nello stesso burrone in cui egli aveva spinto la sua amata Annarita. E questo spiegher\u00e0 che da tanti mesi lui la corteggiava senza essere ricambiato. L'episodio termina con una simpatica scenetta in cui Cecchini d\u00e0 a Nerino come \"ricompensa\" un anello da regalare alla sua Lalla, che per\u00f2 non ha lo stesso valore di quello che aveva trovato. Nerino risponder\u00e0 che lui non ha una fidanzata e sar\u00e0 Natalina a prenderlo!\nPeso massimo.\nTrama.\nDurante un allenamento di boxe, Luca, un giovane promettente, cade a terra e muore, apparentemente a causa di un colpo infertogli dal suo allenatore, Luciano Vitri.\nMossa d'azzardo.\nTrama.\nUn famoso uomo d'affari della zona viene rapito e i carabinieri sembrano essere sulla strada giusta ed arrestano un impiegato del rapito. Mentre il figlio prende in mano le redini dell'azienda del padre, don Matteo scopre che sono molti gli impiegati che hanno cattive intenzioni.\nMoglie e buoi dei paesi tuoi.\nTrama.\nUn immigrato di nome Tarek vorrebbe organizzare un matrimonio al figlio secondo le tradizioni del loro paese. Ma questi non sembra molto d'accordo e quindi per evitare lo sposalizio, Mohammed commette un furto. Per\u00f2 per un episodio di violenza viene indagato il fratello Abdul e don Matteo e i carabinieri iniziano a indagare.\nLa banda.\nTrama.\nSergio viene investito da un'automobile e allora la sua fidanzata Angela, ne piange la morte, ma decide di ricominciare una nuova vita ed entrer\u00e0 nella banda musicale del paese. Ma qualcuno che non vuole che resti in citt\u00e0 le spedisce delle lettere minatorie. Le indagini dei carabinieri conducono ad un giovane che sembra essere anche coinvolto nell'incidente, ma come sempre sar\u00e0 l'acutezza investigativa di don Matteo a risolvere il caso.\nIl morso del serpente.\nTrama.\nDurante una processione religiosa, il signor Bruno Lippi viene morso da un serpente. Per salvare la vita dell'uomo, serve un particolare antidoto molto difficile da trovare perch\u00e9 il serpente appartiene ad una rara specie asiatica. Quando i carabinieri indagano sull'uomo che avrebbe potuto introdurre tale specie in Italia, tutto questo porta ad un uomo di origine orientale, che era accanto a Lippi durante la processione.\nQuestione di fegato.\nTrama.\nNerino mentre passaggia nei boschi con don Matteo cade in una buca e scopre un'antica tomba etrusca, con dei tesori dell'epoca. Quando giungono i carabinieri il tesoro sembra essere sparito. I sospetti ricadono su un tombarolo che in passato era gi\u00e0 stato protagonista di furti del genere.\nScherzare col fuoco.\nTrama.\nIn citt\u00e0 scoppia un incendio e il colpevole sembra essere Fabio, un ragazzino che ammette subito la sua colpa. Ma suo padre, totalmente convinto della sua innocenza, chiede aiuto immediatamente a don Matteo.\nFuori gioco.\nTrama.\nLa squadra di pallavolo di Gubbio vince il campionato ma durante i festeggiamenti, Varoli, presidente ed allenatore del team, viene trovato morto. L'indiziata principale sembra essere Vivana, un'ex giocatrice della squadra, in quanto a causa di un incidente causato da Varoli, \u00e8 ora costretta a muoversi sulla sedia a rotelle. Don Matteo conoscendo molto bene la ragazza, prover\u00e0 la sua innocenza.\nLa confessione.\nTrama.\nUna giovane donna viene uccisa nella sua casa e Natalina sembra poter essere d'aiuto alle indagini dell'omicidio. Ha infatti testimoniato di aver visto Giovanni Antonelli fuggire dalla casa dell'omicidio; l'uomo ammette di avere una relazione con la donna, ma si rifiuta di proclamarsi colpevole per il delitto. Successivamente in seguito a degli sviluppi, le indagini si sposteranno sull'azienda del fidanzato ufficiale della vittima."}
{"id": "2533912", "revid": "110157", "url": "https://it.wikipedia.org/wiki?curid=2533912", "title": "Herschbach", "text": "Herschbach \u00e8 un comune di 2.835 abitanti della Renania-Palatinato, in Germania.\nAppartiene al circondario (\"Landkreis\") Westerwaldkreis (targa WW) ed \u00e8 parte della comunit\u00e0 amministrativa (\"Verbandsgemeinde\") di Selters (Westerwald)."}
{"id": "2533914", "revid": "287204", "url": "https://it.wikipedia.org/wiki?curid=2533914", "title": "Herschbach (disambigua)", "text": ""}
{"id": "2533917", "revid": "1369234", "url": "https://it.wikipedia.org/wiki?curid=2533917", "title": "Tiramis\u00f9", "text": "Il tiramis\u00f9 \u00e8 un dolce e prodotto agroalimentare tradizionale diffuso in tutto il territorio italiano, le cui origini sono dibattute e attribuite soprattutto al Veneto e al Friuli-Venezia Giulia. \u00c8 un dessert al cucchiaio a base di savoiardi (oppure altri biscotti di consistenza friabile) inzuppati nel caff\u00e8 e ricoperti di una crema, composta di mascarpone, uova e zucchero, che in alcune varianti \u00e8 aromatizzata con il liquore.\nStoria e origini.\nLa ricetta del tiramis\u00f9 non \u00e8 presente nei libri di cucina precedenti agli anni sessanta del XX secolo. Ci\u00f2 consente di supporre che il tiramis\u00f9, come lo si conosce ora, sia un'invenzione recente. Elemento ulteriore \u00e8 la mancata identificazione del dolce nelle enciclopedie e dizionari degli anni settanta e ottanta. Il dizionario della lingua italiana Sabatini Coletti fa risalire la prima menzione del nome al 1980.\nOrigine attribuita al Veneto.\nL'enogastronomo Giuseppe Maffioli con Annibale Toffolo, nella rivista \"Vin Veneto: rivista trimestrale di vino, grappa, gastronomia e varia umanit\u00e0 del Veneto\" del 1981, storicizzano la preparazione del dolce tra la fine degli anni '60 e l'inizio degli anni '70, localizzandolo presso il ristorante \"Alle Beccherie\" di Treviso, gestito dalla famiglia Campeol, ad opera di un cuoco pasticcere che aveva lavorato in Germania, Roberto \"Loly\" Linguanotto, il quale voleva ricreare delle tipologie di dolci visti nella sua esperienza all'estero. Maffioli identificava il tiramis\u00f9 fra i dolci al cucchiaio di stampo asburgico, anche se, sostanzialmente, lo definiva come una variante della zuppa inglese e la sua diffusione sarebbe stata rapida sia nel Veneto, che in tutta Italia. Roberto Linguanotto, in un'intervista, afferma che la prima ricetta deriverebbe dallo \"sbatudin\", un composto di tuorlo d'uovo sbattuto con lo zucchero, utilizzato comunemente dalle famiglie contadine come ricostituente, a cui venne semplicemente aggiunto del mascarpone. Gli enogastronomi Gigi Padovani e Clara Vada Padovani concordano che la ricetta di Linguanotto sia stata la prima a essere codificata in un libro nel 1983.\nSono tuttavia altri i ristoranti di Treviso a cui viene attribuita la paternit\u00e0 del dolce. Una versione riguarda il ristorante \"Al Cam\u00edn\", con la creazione nella met\u00e0 degli anni 50 da parte della cuoca Speranza Bon di una 'coppa imperiale' realizzata con gli ingredienti classici del tiramis\u00f9, ma non chiamata con tale nome; un'altra versione sposta l'origine invece all'albergo \"Al Fogh\u00e9r\", dirimpettaio del ristorante \"Al Cam\u00edn\", aperto successivamente da Speranza Bon e dal marito Ottorino Garatti. A contendersi le origini c'\u00e8 anche \"El Toul\u00e0\".\nUna ricetta del tiramis\u00f9 si pu\u00f2 trovare nel libro \"I dolci del Veneto\" di Giovanni Capnist del 1983, anche se il dolce non \u00e8 indicato con il suo famoso nome. Ulteriori conferme alla storicit\u00e0 e localizzazione del dolce possono essere ritrovate anche in testi pi\u00f9 recenti come \"Cucina e tradizioni del Veneto\" (testo per istituti alberghieri): anch'esso localizza la creazione del dolce presso il ristorante \"Beccherie\" di Treviso da parte di un cuoco con precedenti esperienze mitteleuropee. Il testo presenta maggiori incertezze per il collocamento temporale dell'invenzione, individuata \u00abnell'immediato dopoguerra\u00bb. In un'intervista, anche il pasticcere Iginio Massari afferma l'origine trevigiana del Tiramis\u00f9, ricordando sia la presunta valenza afrodisiaca, sia la pi\u00f9 probabile versione che lo voleva un dolce usato per fornire energie ai ragazzi prima che sostenessero un esame. A supportare l'origine presso le \"Beccherie\" di Treviso anche la scrittrice Chiara Giacobelli e dalla Guida Frommer's del Norditalia.\nNella guida turistica \"L'Italia dei dolci\" del Touring Club Italiano, nella sezione relativa al Veneto, il tiramis\u00f9 viene definito \u00abdolce moderno per eccellenza\u00bb diffuso oramai in tutto il mondo; allo stesso modo, l'Accademia italiana della cucina ne identifica l'origine veneta (genericamente affermata pure da enciclopedie e vocabolari). Il lemma 'tiramis\u00f9' viene identificato come di origine veneta nel testo \"Le parole dialettali\" di Paolo Zolli del 1986. Il nome del dolce in veneto, \"tirames\u00f9\", poi italianizzato in \"tiramis\u00f9\", sarebbe stato adottato per le sue capacit\u00e0 nutrizionali e ristoratrici, anche se altri affermano che il nome sia dovuto a presunti effetti afrodisiaci. In particolare, Giovanni Comisso, afferm\u00f2 che il dolce sarebbe nato negli anni '30 in una casa di tolleranza sita nel centro di Treviso, presso la \"Cae de Oro\", dove veniva servito agli avventori per ristorarsi dopo la prestazione.\nOrigine attribuita al Friuli-Venezia Giulia.\nA Pieris, nel goriziano, presso il ristorante \"Il vetturino\" viene preparata dagli anni '40 la 'Coppa Vetturino', servita per la prima volta il 19 maggio 1938 sul panfilo reale verso Siracusa, da Mario Cosolo, allora vice cuoco friulano della Regia Marina. Questa viene tradizionalmente realizzata con mousse al cioccolato, pan di Spagna bagnato con Marsala, zabaione e panna montata e, dagli anni Cinquanta, viene chiamata 'Coppa Vetturino Tirime su' e poi, successivamente, solo 'Tirime su'.\nUna versione pone le origini in Carnia negli anni '50 all'Albergo Roma di Tolmezzo ad opera di Norma Pielli, come versione modificata del Dolce Torino, presente al numero 649 de \"La scienza in cucina e l'arte di mangiar bene\" di Pellegrino Artusi, che sarebbe stata realizzata sostituendo il burro con il mascarpone e l'alchermes con il caff\u00e8. A corroborare questa versione, sono stati presentati un conto datato 1959, in cui appaiono tra i dolci ordinati due 'tirami su', il menu di due cene organizzate presso l'Albergo nel 1963 e 1965, tra i cui dolci son presenti, riportati in lingua friulana, \"par indolzi: di tirimi-su un p\u00f4c e di c\u00f4ce i fl\u00f4rs\" (per dolce: un poco di \"tirimi-su\" e fiori [di zucca]), nonch\u00e9 una ricetta che riporta il mascarpone tra gli ingredienti utilizzati ma che non risulta datata.\nSempre Gigi Padovani e Clara Vada Padovani, nel loro libro \"Tiramis\u00f9. Storia, curiosit\u00e0, interpretazioni del dolce italiano pi\u00f9 amato\", ritengono che queste siano da considerare le prime ricette del dolce. Di parere contrario \u00e8 stato in passato lo storico Alessandro Marzo Magno, che ha dedicato un capitolo al tiramis\u00f9 nel suo libro \"Il genio del gusto. Come il mangiare italiano ha conquistato il mondo\". Sebbene Marzo Magno concordasse sul fatto che fossero presenti dei dolci con questo nome, egli riteneva fosse la presenza del mascarpone a definire il tiramis\u00f9; questo avrebbe escluso sia il dolce del \"Il Vetturino\", sia quello di Tolmezzo, perlomeno secondo la versione di Ennio Furlan (gi\u00e0 cuoco al Vetturino), il quale sostiene che il dolce di Norma Pielli fosse una semplice riproposizione del primo, conseguenza della diretta conoscenza tra i proprietari dei due ristoranti. Nel 2017, alla luce della nuova documentazione, Marzo Magno si allinea all'opinione di Padovani.\nVersioni alternative e miti.\nNella tradizione pasticcera il tiramis\u00f9 presenta delle similitudini con alcuni dolci: in particolare con la charlotte, composta da una crema bavarese circondata da una corona di savoiardi e ricoperta da una guarnitura; con la zuppa inglese, composta da strati di savoiardi inzuppati nell'alchermes e/o nel rosolio e crema pasticciera; con il Dolce Torino, composto da savoiardi bagnati nell'alchermes e nel rosolio inframmezzati da un composto a base di burro, tuorli di uovo, zucchero, latte e cioccolato fondente; con la Bavarese Lombarda, con la quale presenta affinit\u00e0 per la preparazione e la presenza di alcuni ingredienti come i savoiardi e i tuorli d'uovo (assodati e non crudi in quest'ultima). Nella bavarese vengono utilizzati anche il burro ed il rosolio (o alchermes), ma non il mascarpone e il caff\u00e8.\nUna delle leggende sulla nascita del tiramis\u00f9 pone le sue origini a Siena, come dolce preparato in occasione di una visita del granduca Cosimo III de' Medici e denominato \"zuppa del duca\". Se questa versione \u00e8 teoricamente compatibile con l'introduzione in Italia di uno degli ingredienti principali del tiramis\u00f9, il caff\u00e8 (utilizzato all'epoca come bevanda e in assenza di attestazioni del suo uso all'interno di alimenti), non lo \u00e8 altrettanto per l'utilizzo del mascarpone, che \u00e8 un formaggio tipico della Lombardia, e per i savoiardi, biscotti originari della Savoia, entrambi poco verosimilmente usati nella pasticceria senese fra il XVII e il XVIII secolo. Il mascarpone, in particolare, irrancidisce rapidamente e difficilmente poteva essere conservato e trasportato in tempi brevi dalla Lombardia alla Toscana.\nAnche l'utilizzo di uova crude all'interno di un dolce non soggetto a cottura, in passato, presentava delle difficolt\u00e0, dato l'elevato rischio di sviluppare la salmonella a causa dei precari metodi di conservazione degli alimenti esistenti a quei tempi. In effetti, anche recentemente la cattiva conservazione dei suoi ingredienti ne ha evidenziato la potenziale pericolosit\u00e0. La zuppa del duca non \u00e8 indicata nei classici libri di cucina come \"La Scienza in cucina e l'arte di mangiar bene\" di Pellegrino Artusi. e non risulta tra i prodotti considerati tipici della zona, mancando tra questi un dolce al cucchiaio che abbia caratteristiche similari al tiramis\u00f9.\nUn'altra tesi racconta che il dolce sia stato creato da un pasticcere di Torino per sostenere il conte di Cavour nella sua azione per unificare l'Italia. Anche ai tempi dell'unit\u00e0 di Italia i metodi di produzione e conservazione degli alimenti non potevano garantire la salubrit\u00e0 di questo tipo di dolce, e anche per questa ipotesi non si sono riscontrate fonti a sostegno.\nAttualit\u00e0.\nIn occasione del giorno europeo 2006, il tiramis\u00f9 venne scelto per rappresentare l'Italia nell'iniziativa \"Sweet Europe\". Il 17 gennaio 2013 il tiramis\u00f9 \u00e8 stato dichiarato piatto ufficiale della 6\u00aa Giornata Internazionale della Cucina Italiana a New York.\nIl 24 maggio 2015, a Gemona del Friuli, \u00e8 stato realizzato il Guinness World Record per il tiramis\u00f9 pi\u00f9 grande del mondo, dal peso di 3,015 Kg, lungo 30 metri e largo 2, e realizzato da 50 pasticceri e 150 volontari.\nDal 29 luglio 2017, la ricetta tradizionale friulana del tiramis\u00f9 \u00e8 stata inserita dal Ministero delle politiche agricole alimentari e forestali nella lista dei prodotti agroalimentari tradizionali friulani e giuliani della regione Friuli-Venezia Giulia.\nDel 2017 \u00e8 la prima \"Tiramis\u00f9 World Cup\", svoltasi a Treviso il 4 e 5 novembre, riservata a non professionisti della ristorazione. L'evento \u00e8 stato replicato nel 2018, 2019 e 2021.\nCaratteristiche.\nPer prepararlo secondo la ricetta originale servono i seguenti ingredienti: biscotti savoiardi, tuorli d'uovo, zucchero, caff\u00e8, mascarpone e cacao in polvere. Nella ricetta originale non sono previsti gli albumi d'uovo e il liquore (tuttavia se si vuole aggiungere, il pi\u00f9 indicato \u00e8 il Marsala). \nLa forma originale del dolce \u00e8 rotonda, anche se la forma dei savoiardi favorisce l'uso di una pirofila rettangolare o quadrata, diffondendo l'immagine classica \"a mattonella\". Tuttavia \u00e8 spesso assemblato anche all'interno di bicchieri di vetro rotondi, che mostrano i vari strati, o a piramide."}
{"id": "2533918", "revid": "599013", "url": "https://it.wikipedia.org/wiki?curid=2533918", "title": "Salz", "text": ""}
{"id": "2533921", "revid": "610351", "url": "https://it.wikipedia.org/wiki?curid=2533921", "title": "Roberto Giordano", "text": "Biografia.\nInizia gli studi di pianoforte con Angela Masneri. Nel 1999 si diploma al Conservatorio \"Rossini\" di Pesaro con il massimo dei voti, lode e menzione speciale e contemporaneamente riceve il diploma di \"Execution\" presso l'Ecole Normale De Musique \"A. Cortot\" di Parigi, con \"unanimit\u00e9 et f\u00e9licitations\" della giuria. Prosegue gli studi con Leonid Margarius e Piero Rattalino all'Accademia Pianistica di Imola, dove si diploma con il titolo di Master nel gennaio 2007. \u00c8 stato particolarmente apprezzato da Vladimir A\u0161kenazi, nella sua esecuzione integrale degli studi di Fryderyk Chopin.\nNel 2003 \u00e8 premiato al \"Concours Musical International Reine Elisabeth de Belgique\", a Bruxelles. In seguito a questo riconoscimento mondiale, il regista Gerard Corbiau realizza uno speciale-biografia su Giordano, che sar\u00e0 trasmesso dalle maggiori emittenti del mondo: \"Roberto Giordano, d'un monde \u00e0 l'autre\".\n\u00c8 ospite regolare delle maggiori sale ed enti internazionali, tra cui il Teatro alla Scala, Palais des Beaux Arts di Bruxelles, Teatro dell'Ermitage di San Pietroburgo, Minato Mirai Hall di Yokohama, Konzerthaus di Berlino, Mozarteum di Salisburgo, Philharmonia di Breslavia in Polonia, Accademia Filarmonica Romana, Settimane Musicali di Stresa, Pomeriggi Musicali di Milano, Forbidden City Concert Hall di Pechino. Svolge inoltre un'intensa attivit\u00e0 concertistica nei paesi del Benelux, in Italia, in USA e Giappone sia come solista che con Orchestre di rilievo internazionale.\nHa collaborato con RTBF radio e televisione Belga, come ospite di programmi culturali e musicali.\nLe sue esecuzioni sono state registrate e trasmesse da RTBF e VRT, Radio belga, RAI, Radiouno, Radiotre e Radio Vaticana, Classica Japan, Radio Classica, SKY Classica.\nSuona regolarmente con il baritono Jos\u00e9 van Dam.\nLa sua discografia comprende tre CD pubblicati da \"Cypr\u00e8s\" e da \"La Bottega Discantica\".\nIl regista G\u00e9rard Corbiau gli ha dedicato un documentario dal titolo \"Roberto Giordano, d'un monde \u00e0 l'autre\".\nNel 2011 \u00e8 apparso in \"Los \u00fanicos\"."}
{"id": "2533922", "revid": "484362", "url": "https://it.wikipedia.org/wiki?curid=2533922", "title": "Cesare Frugoni", "text": "Biografia.\nFamiglia e formazione.\nCesare Frugoni nacque il 4 maggio del 1881 a Brescia da una famiglia abbiente. La madre, Rosa Camotti, mor\u00ec quando Frugoni aveva da poco compiuto quattordici anni. Questo evento rese la sua adolescenza piuttosto turbolenta: egli era poco propenso allo studio ed insofferente alla severa disciplina impostagli sia dal padre, l'avvocato Pietro, sia dagli insegnanti del Collegio Longone di Milano, allora militarizzato.\nNegli anni cominci\u00f2 a sviluppare un sempre pi\u00f9 forte interesse per materie come la zoologia e la biologia, che gi\u00e0 lo proiettavano verso una precisa strada. Anche per questo motivo decise di iscriversi presso la Facolt\u00e0 di Medicina e Chirurgia dell'Universit\u00e0 degli Studi di Parma. Da questo momento in poi l'atteggiamento di Frugoni nei confronti dello studio cambi\u00f2 radicalmente. Nei primi due anni di universit\u00e0 non torn\u00f2 quasi mai a casa, giustificandosi con il padre affermando di aver ottenuto trenta e lode a tutti esami del primo e del secondo anno. Il padre era talmente scettico che chiese conferma dei brillanti risultati alla segreteria universitaria.\nGrazie all'interessamento del primario ospedaliero dottor Giuseppe Gasparotto, anche medico di famiglia dei Frugoni, Cesare pot\u00e9 frequentare la sala incisoria dell'ospedale e durante il terzo anno di studio anche il reparto diretto dallo stesso Gasparotto. Ebbe modo cos\u00ec di entrare precocemente in contatto con i pazienti ricoverati presso l'ospedale. \nPer gli ultimi tre anni di universit\u00e0 si trasfer\u00ec a Firenze dove fu sotto la guida di un famoso clinico, il professor Pietro Grocco. \nGrazie al suo brillante curriculum di studi conclusosi con tutti trenta e lode ad eccezione di un solo ventisette, il professor Grocco lo volle con s\u00e9 ancora per un anno presso il suo reparto di clinica medica.\nMedico e docente universitario.\nTrascorso l'anno in clinica dopo la laurea, per completare la sua preparazione biologica e su diretto consiglio di Pietro Grocco, frequent\u00f2 per un anno e mezzo la Patologia generale dell'Universit\u00e0 degli Studi di Pavia diretta dallo scienziato professor Camillo Golgi che proprio in quell'anno, 1906, venne insignito del premio Nobel per la medicina. Durante la sua permanenza, Frugoni studi\u00f2 la forma morbosa nota come miastenia, grave o pseudoparalitica, individuandone la causa in alterazioni morfofunzionali a livello della placca motrice responsabili del blocco della trasmissione neuromuscolare. Questa deduzione scaturita dalle osservazioni cliniche e istopatologiche \u00e8 stata oggi sostanzialmente confermata dalle acquisizioni che ascrivono l'eziopatogenesi della malattia alla presenza di anticorpi contro i recettori dell'acetilcolina a livello della giunzione neuromuscolare.\nDopo questo periodo dedicato alla ricerca torn\u00f2 a Firenze presso il professor Grocco avendo vinto prima il concorso per assistente effettivo e poi, l'anno successivo, nel 1909, quello di aiuto. La salute del suo Maestro cominci\u00f2 per\u00f2 a mostrare i segni di una malattia molto grave che ne facevano prevedere la prossima fine. In questa fase Frugoni opt\u00f2 per la carriera ospedaliera vincendo nel 1914 il concorso per primario ospedaliero allo Arcispedale di Santa Maria Nuova in Firenze.\nNel 1915 scoppiava il conflitto mondiale, e a maggio dello stesso anno Cesare Frugoni part\u00ec per il fronte dove rimase per quattro anni in zona di operazioni rinunciando al diritto di avvicendamento, che dopo un anno e mezzo consentiva il rientro ai primari medici dei grandi ospedali. \nNel 1916 mor\u00ec il suo amatissimo maestro Grocco e il 5 giugno Cesare Frugoni fu iniziato in Massoneria nella Loggia \"La Vedetta\" di Udine e il 27 dicembre dello stesso anno divenne Maestro massone132\nFinita la guerra, vinse il concorso per la cattedra di Patologia medica dell'Universit\u00e0 degli Studi di Firenze reinserendosi in questo modo nella carriera accademica.Nel 1927 fu chiamato alla clinica medica di Padova dove rimase fino al 1930. L'ultimo anno assunse anche la direzione della clinica pediatrica. Successivamente, nel 1931, pur non essendo iscritto al partito fascista, succedendo a Vittorio Ascoli, assunse la direzione dell'istituto di clinica medica della Sapienza - Universit\u00e0 di Roma. \nNell'anno accademico 1944-45, gli venne affidato l'incarico della Semeiotica medica. Contemporaneamente favor\u00ec l'apertura presso il suo istituto, nel 1945, di un ambulatorio per lo studio dei gemelli la cui direzione fu affidata a Luigi Gedda. Questa struttura fu attiva fino al 1953 e rappresent\u00f2 il primo nucleo dell'Istituto di genetica, inaugurato l'anno successivo.\nUltimi anni.\nNel 1951 lasci\u00f2 la cattedra all'Universit\u00e0 avendo raggiunto il limite di et\u00e0, e \"\u201crazionalmente e gradualmente\u201d\" cominci\u00f2 a lasciare anche tutte le altre cariche tenute contemporaneamente per molti anni, cominciando da quelle pi\u00f9 importanti come la presidenza della Societ\u00e0 Italiana di Medicina Interna (1942-1958), quella dell'Accademia Medica di Roma, quella del Consiglio Superiore di Sanit\u00e0 (1950-1966) e molte altre, continuando comunque ad esercitare la sua professione fino all'et\u00e0 di 90 anni. Lucidissimo fin quasi agli ultimi giorni, mor\u00ec a Roma il 6 gennaio 1978. La sua salma fu successivamente trasferita nella citt\u00e0 natale.\nVita privata.\nDal matrimonio con la moglie, Margherita Almici, ebbe due figli, Rosy e Pietro. Pietro divenne in seguito neurochirurgo all'Universit\u00e0 degli Studi di Padova. Rimasto vedovo, spos\u00f2 in seconde nozze, nel 1965, il mezzosoprano Giulietta Simionato. \nAttivit\u00e0 di ricerca.\nNegli anni Frugoni condusse numerose ricerche nei settori della patologia e della clinica medica; nel periodo trascorso al fronte, esattamente dal 1915 al 1919, ebbe modo di studiare le malattie infettive a cui andavano incontro i soldati. Tra queste riport\u00f2 interessanti informazioni sul tifo e su alcuni casi di ittero secondario.\n\"Nel corso dei suoi studi si dedic\u00f2 alla descrizione di una particolare forma di splenomegalia, la splenomegalia congestizia da trombosi della vena splenica, caratterizzata da ricorrenti emorragie digestive\". Riport\u00f2 le sue osservazioni in una serie di pubblicazioni: \"La splenomegalia tromboflebitica primitiva\", \"Des gastrorragies au cours de la spl\u00e9nom\u00e9galie thrombophl\u00e9bitique\", \"Splenomegalia tromboflebitica e piletromboflebite da diffusione\", \"Gastrorragie in corso di splenomegalia tromboflebitica\", \"La splenomegalie thrombophl\u00e9bitique. Questa particolare forma di splenomegalia \u00e8 ancora oggi conosciuta anche come la \"malattia di Frugoni - Chauchois - Eppinger\", che furono i primi a studiarla e ad analizzarla.\nNel campo delle malattie allergiche troviamo importanti ricerche di Frugoni riguardanti l'asma bronchiale, interpretata da lui come \"un'espressione di uno stato di iperreattivit\u00e0 respiratoria dovuta ad un'anomala risposta a stimoli irritativi o a sostanze eterogenee\". \nCodice deontologico nazionale.\nNel 1953 La FNOM nomina una Commissione per la redazione del Codice Deontologico nazionale, presieduta da Frugoni, e nel 1954 la commissione conclude i suoi lavori con la pubblicazione su \"Federazione Medica\" del testo \"Codice di Deontologia Medica\" noto a tutti anche come \"Codice Frugoni\". In tale codice vengono enumerati i pi\u00f9 importanti canoni della vita professionale del medico costituendo una guida per il comportamento che il medico deve assumere in determinate circostanze. Un esempio pu\u00f2 essere riportato dal caso dell'aborto terapeutico. Per chi \u00e8 vincolato a leggi e norme religiose, l'interruzione della vita non va praticata mai, in quanto questo determina un profondo trauma spirituale che colpisce il medico diviso tra la profonda convinzione ed osservanza religiosa ed il suo naturale impegno alla lotta contro il dolore e contro la morte. Nel comma 2 dei principi fondamentali della deontologia medica di Frugoni \u00e8 testualmente detto:\nNel codice stesso \u00e8 sancito nell'articolo 57:\nLa mancata osservanza del codice deontologico tuttora porta a sanzioni e ad importanti provvedimenti disciplinari come la sospensione dalla professione per un tempo limitato, fino anche alla definitiva radiazione.\nUn altro pesante quesito che sorgeva spesso ai tempi di Frugoni era se al malato si dovesse o meno svelare la verit\u00e0, specie quando si riteneva la malattia inguaribile e incurabile, ed inevitabile e prossima la fine. Frugoni ritiene che il concetto di \u201cfine prossima e di malattia inguaribile\u201d sia sempre un'opinione pi\u00f9 che un fatto, poich\u00e9 sempre esiste la possibilit\u00e0 di errore nel giudizio diagnostico e nella formulazione prognostica. Ritiene anche che lo stesso concetto di incurabilit\u00e0 del resto sia relativo al tempo e cio\u00e8 subordinato alle nuove scoperte terapeutiche.\nNietzsche scrive che un medico non deve tentare di guarire mali incurabili. Zweig invece, nella \u201cFelicit\u00e0 proibita\u201d fa dire al dottor Condor che proprio per i malati inguaribili il medico deve prodigarsi e che un medico che all'inizio accetti il concetto di incurabilit\u00e0, diserta il suo vero compito e capitola prima della battaglia. L'opinione di Frugoni al riguardo, riportata anche nel Codice, \u00e8 che il medico non deve parlare con brutalit\u00e0, freddezza o crudelt\u00e0 ma con forma, tatto, comprensione, anzi compatimento, bont\u00e0 e dolcezza. Il medico deve inoltre esercitare opera di distensione e tranquillizzare mantenendo accesa la luce della speranza nel malato. Al malato va evitato, fino a che si pu\u00f2, lo stress di sentirsi grave ed \u00e8 quindi importante evitare prognosi gravi o sentenze che ne accrescano la depressione e la disperazione; infatti, afferma Frugoni: \u201c\"se non sempre guarire si pu\u00f2, sempre consolare si deve\"\u201d. Un altro problema deontologico \u00e8 il segreto professionale, il quale viene affrontato nei capitoli dal 5 all'11 del Codice Frugoni:\nPazienti illustri.\nClinico assai noto e apprezzato, Frugoni ebbe in cura molti illustri personaggi: Guglielmo Marconi, Benito Mussolini, Arturo Toscanini, Ildebrando Pizzetti, Rodolfo Graziani, Palmiro Togliatti, il re Fu'ad I d'Egitto e Alfonso XIII di Spagna.\nRe Fuad di Egitto.\nNella sua autobiografia Frugoni racconta che nel 1935 il signor Ernesto Verucci, architetto e ispettore di palazzo reale nonch\u00e9 uomo di fiducia del re Fuad di Egitto, si rec\u00f2 da lui a Roma per esporgli le condizioni preoccupanti del sovrano e per invitarlo a visitare al pi\u00f9 presto il re che aveva addirittura dovuto sospendere ogni udienza e ogni contatto con tutti.Frugoni acconsent\u00ec e il giorno dopo raggiunse Il Cairo dove fu accolto dal dottor Gino Grossi, valoroso medico italiano da qualche tempo residente in Egitto.\nIl re soffriva di crisi di maggiore affanno e di improvvise esplosioni e colpi di tosse, quasi come di un violento singhiozzo accompagnato da uno strano rumore gutturale. Questo particolare disturbo era insorto in conseguenza di una ferita da arma da fuoco al polmone per un attentato subito nel 1916. La visita si svolse comunque regolarmente e tutto fu precisato con i medici curanti, concordi con le prescrizioni terapeutiche. Le condizioni del re migliorarono in pochi giorni e cos\u00ec Frugoni decise di tornare a Roma lasciando una scia di gratitudine personale e dell'ambiente politico.\nDopo pochi mesi fu per\u00f2 urgentemente richiamato per via dell'aggravarsi delle condizioni del re. Frugoni si precipit\u00f2 in Egitto, ma l\u00ec trov\u00f2 il sovrano in condizioni estremamente compromesse per un flemmone duro al palato che lo port\u00f2 alla fine il 28 aprile 1936.\nPalmiro Togliatti.\nFrugoni divenne famoso anche per essere stato medico dell'allora leader del partito comunista italiano Palmiro Togliatti, con il quale instaur\u00f2 un rapporto di stima e di amicizia. Togliatti soffriva di ipertensione e di vari disturbi del metabolismo e per questo motivo necessitava di una attenta sorveglianza. A peggiorare la sua situazione clinica influirono inoltre, oltre che i tanti impegni politici, i numerosi episodi ed incidenti della sua vita.\nFrugoni, nella sua autobiografia, ricorda innanzitutto l'attentato del 14 luglio 1948 per il quale Togliatti fu portato al Policlinico Umberto I in patologia chirurgica, allora diretta dal professor Pietro Valdoni. Il paziente era in grave stato di shock e mostrava grande difficolt\u00e0 respiratoria, ma in pochi giorni si riprese e le numerose raccomandazioni di Frugoni sulle limitazioni alle fatiche cerebrali e politiche furono purtroppo ben poco osservate.\nIl 22 agosto 1950, ad Ivrea, l'automobile sulla quale viaggiavano con lui l'on. Nilde Iotti e la figlia adottiva Marisa, si scontr\u00f2 con un camion e Togliatti riport\u00f2 varie lesioni. Il leader fu trasportato all'Ospedale di Ivrea e dopo poco tempo fu raggiunto da Frugoni il quale mise in evidenza, in seguito alle radiografie, una sottile linea di frattura al frontale. Il decorso fu regolare e fu predisposto un periodo di convalescenza. All'insorgere di piccoli disturbi e lievi assenze della memoria, Frugoni decise di interpellare il neurologo professor Ugo Cerletti che constatando lo stato di progressiva gravit\u00e0 confermava l'esistenza di un ematoma subdurale.\nIl malato fu per questo motivo trasportato alla clinica Salus dove fu operato. L'intervento fu eseguito dal professor Pietro Valdoni il quale, una volta incisa la dura madre, pratic\u00f2 lavaggio e toilette chirurgica della regione dell'ematoma con un risultato cos\u00ec meraviglioso che gi\u00e0 nel letto operatorio il malato riprendeva coscienza e chiedeva che cosa stesse succedendo. Durante la convalescenza Frugoni e Togliatti si videro spesso e fu proprio in queste occasioni che fra i due si instaur\u00f2 un rapporto di profonda stima reciproca.\nPer Togliatti per\u00f2 le sfortune non erano terminate: il 1\u00ba maggio 1955 a Trieste, mentre teneva un discorso politico accus\u00f2 un malore, fu trasportato d'urgenza all'ospedale dove gli venne diagnosticata una emorragia subaracnoidea, diagnosi che Frugoni sottoscrisse e conferm\u00f2. Nonostante le raccomandazioni di Frugoni, dopo pochi giorni l'infermo riprese le sue attivit\u00e0 politiche.\nLe condizioni di salute di Togliatti erano ormai piuttosto precarie e infatti nel 1964 egli fu colto a Jalta (Crimea) da un ictus apoplettico che l'aveva messo in profondo stato di coma. Frugoni, che si trovava in Svizzera in vacanza, fu immediatamente raggiunto dall'on. Casetta (deputato regionale della Valle d'Aosta) che gli chiese di partire immediatamente verso Jalta, aggiungendo che per frontiere, passaporti ed eventuali complicazioni era gi\u00e0 tutto predisposto perfettamente. Una volta arrivato a Jalta Frugoni apprese che le condizioni e le circostanze di Jalta erano state identiche a quelle di Trieste in quanto l'ictus insorse proprio mentre Togliatti teneva una conferenza ai giovani pionieri. La diagnosi di emorragia cerebrale era palese e le possibilit\u00e0 di intervento molto scarse. Qualche giorno dopo, esattamente il 24 agosto, Togliatti mor\u00ec.\nGuglielmo Marconi.\nNel 1927 Guglielmo Marconi sub\u00ec il primo attacco di Angina Pectoris e a distanza di due anni un nuovo attacco lo colp\u00ec mentre era a Gaeta. Una volta stabilitosi a Roma nel 1935, Marconi si pose sotto la sorveglianza del prof. Frugoni il quale lo visit\u00f2 molto spesso per il ripetersi di attacchi dolorosi che insorgevano anche per piccoli sforzi fisici.\nNel settembre del 1935 Marconi si rec\u00f2 in Brasile per inaugurare la stazione di radiodiffusione Tuppy e durante la cerimonia fu colpito da un attacco. Rientrato a Roma, le sue condizioni fisiche risultarono molto precarie. Frugoni lo indusse allora a restare per qualche tempo in completo riposo fisico e intellettuale ed essendosi reso conto che in quelle condizioni, tanto pericolose, egli aveva assoluto bisogno di una assistenza medica continuativa, affid\u00f2 il malato al dottor Arnaldo Pozzi per una regolare e quasi quotidiana osservazione. Nel Gennaio del 1937, mentre si disponeva a lasciare Palazzo Venezia, venne colto da un attacco d'angina.\nUna notte del mese di marzo Marconi fu colpito da un edema polmonare acuto, che fu purtroppo il primo di una lunga serie. E infatti il 19 Luglio fu colpito da un nuovo attacco. Il primo ad arrivare a casa Marconi fu proprio Arnaldo Pozzi: questi, nonostante i farmaci somministrati in urgenza, non riusc\u00ec a far cessare il dolore e cos\u00ec si rese conto che doveva trattarsi di un infarto cardiaco grave. Frugoni, fuori Roma per un consulto, arriv\u00f2 in via Condotti verso le 21, quando Marconi si era leggermente ripreso. Dopo averlo visitato, consigli\u00f2 di continuare a somministrare vasodilatatori e sedativi e tranquillizz\u00f2 Marconi dicendogli che il suo stato non era grave, ma che sarebbe rimasto in ospedale per qualche eventualit\u00e0 che si fosse presentata nella notte. Purtroppo nelle ore successive le condizioni peggiorarono. Nel frattempo si era sparsa la voce delle condizioni precarie di Marconi e giungevano messaggi di auguri dalle pi\u00f9 alte autorit\u00e0, anche dallo stesso papa. Verso le 3.45 Marconi mormor\u00f2: \u201cPozzi, mi sento molto male\u2026\u201d e prima ancora che i due medici lo potessero soccorrere il suo cuore smise di battere.\nMonumenti e ricordi.\nA Roma, gli \u00e8 intitolata una via nel quartiere EUR, vicino al Parco del Ninfeo."}
{"id": "2533925", "revid": "124281737", "url": "https://it.wikipedia.org/wiki?curid=2533925", "title": "Episodi di Don Matteo (terza stagione)", "text": "La terza stagione della serie televisiva italiana Don Matteo, dal titolo Don Matteo 3, \u00e8 andata in onda in prima visione TV in prima serata su Rai 1 HD, a partire dal 27 settembre 2002 fino al 15 novembre 2002.\nIl cast delle precedenti stagioni \u00e8 confermato ad eccezione di Gastone Moschin sostituito da Renato Carpentieri nel ruolo del vescovo.\nI segreti del cuore.\nTrama.\nNel cementificio diretto da Luigi Ontani viene trovato il cadavere di un giovane operaio. I Carabinieri iniziano subito le indagini: la vittima Luca Masini era fidanzato con la figlia di un lavoratore del cementificio, ma l'aveva lasciata quando gi\u00e0 avevano deciso di sposarsi. Il padre della ragazza non ha mai accettato il suo comportamento e lo ha pi\u00f9 volte minacciato: per questo viene iscritto nel registro degli indagati. Dall'autopsia emerge che il giovane \u00e8 morto per avvelenamento da cianuro, e che poi \u00e8 stato trasportato nella fabbrica; qualche giorno prima di morire, la vittima aveva avuto una colluttazione con il cognato di Ontani, Filippo Braschi, da poco tornato da Harvard per prendere possesso dell'azienda. Luigi Ontani, infatti, inizi\u00f2 a lavorare come operaio, poi si innamor\u00f2 di Maria Grazia, la figlia del padrone, la spos\u00f2 e venne nominato direttore. Il fratello di Maria Grazia, Filippo, ha vissuto all'estero per tanti anni, ma ora vuole cacciare via il cognato e dirigere la azienda. Maria Grazia adesso \u00e8 un'alcolista depressa che fa uso di metadone, ed era l'amante della vittima. Sia il maresciallo Cecchini, sia il capitano Anceschi che Natalina credono di aver vinto un milione di Euro in una lotteria.\nIn amore non \u00e8 mai troppo tardi.\nTrama.\nUn imprenditore agricolo, proprietario di un maneggio, si trova in difficolt\u00e0 economiche, e decide di vendere i cavalli e tutta la propriet\u00e0. Qualcuno appicca un incendio per dar fuoco alla macchina del proprietario del maneggio, ma, per sbaglio, o volutamente, l'incendio si allarga, finendo per bruciare le stalle. Tre cavalli in fin di vita vengono uccisi. I Carabinieri sospettano del proprietario del maneggio, e di un cameriere. Nel frattempo il maresciallo Cecchini trova quattro minuscoli gattini, mentre Nerino diventa amico di un bambino del maneggio, che gli regala un uovo d'anatra. Don Matteo cerca di fare luce sul caso.\nScandalo in citt\u00e0.\nTrama.\nLodovico Pancrazi \u00e8 uno scrittore di libri gialli sposato con Cinzia, una donna molto pi\u00f9 giovane di lui. Un uomo viene ritrovato morto nell'agriturismo di sua propriet\u00e0; il delitto sembra inspiegabile, ma per puro caso Nerino guarda una video-cassetta che mostra degli incontri erotici tra i clienti dell'agriturismo della vittima. Per non turbare la sensibilit\u00e0 di Assuntina e Patrizia, don Matteo decide di consegnare la VHS al capitano Anceschi, il quale stavolta \u00e8 ben contento che il prete-investigatore voglia collaborare con lui. I Carabinieri sono convinti che l'autore dell'omicidio sia una delle persone ricattate dalla vittima, che minacciava di rivelare a tutta la citt\u00e0 le loro relazioni extra-coniugali. Cinzia Pancrazi si vede nella video-cassetta con il suo amante, ed \u00e8 stata vista nei pressi del luogo del delitto nell'ora in cui \u00e8 avvenuto l'omicidio; per questi motivi, Cinzia \u00e8 la principale sospettata. Suo marito Lodovico, tuttavia, confessa di essere lui l'assassino. Don Matteo non gli crede e cerca di scoprire la verit\u00e0.\nSequestro di persona.\nTrama.\nAlessio Zama, un uomo di mezza et\u00e0, viene assassinato mentre si trova nella vasca da bagno del suo appartamento: \u00e8 impossibile che si sia suicidato perch\u00e9 qualcuno gli ha buttato addosso un asciugacapelli. L'indiziata numero uno \u00e8 Petra Novelli, una giovane di origini messicane tornata a Gubbio dal Messico poco prima dell'omicidio. Il capitano Anceschi incontra don Matteo, il maresciallo Cecchini e Patrizia nel centro storico, e fa vedere loro la sua nuova automobile. Nel frattempo, in una gioielleria che si trova proprio a ridosso della piazzetta dove Cecchini si domanda a cosa serva una macchina cos\u00ec grande per un uomo single, Petra Novelli chiede al gioielliere Ettore Giuliani per quale motivo non ha confermato il suo alibi. Giuliani le risponde di non averla vista nel suo negozio all'ora del delitto, ma Petra sa benissimo che il commerciante sta mentendo, e, per paura di andare ingiustamente in prigione, minaccia l'uomo con una pistola, intimandogli di dire la verit\u00e0 ai Carabinieri. Ettore Giuliani finge di volerla accontentare e attiva l'allarme anti-rapina: Petra esce dal negozio con l'intenzione di fuggire. Anceschi \u00e8 gi\u00e0 rientrato in caserma, ma Cecchini si trova ancora in piazza ed estrae la sua pistola per arrestare la Novelli. Proprio in quel momento passa l\u00ec Patrizia, che era andata a comperare un paio di scarpe; Petra non si fa scrupoli a prendere in ostaggio la ragazzina e a puntarle la pistola alla tempia. Il maresciallo Cecchini \u00e8 sconvolto e urla alla Novelli di lasciare libera sua figlia; don Matteo, invece, nascondendo l'agitazione, spiega a Petra che Patrizia \u00e8 la figlia di Cecchini, e le propone di prendere lui come ostaggio al posto della ragazzina. La Novelli accetta: lascia andare Patrizia, e fugge via con la sua auto insieme a don Matteo. Adesso i Carabinieri devono trovare il prete prima che la sua sequestratrice possa fargli del male. Un quotidiano locale titola in questo modo la prima pagina: \u00abPrete rapito da un'assassina?\u00bb\nIl passato ritorna.\nTrama.\nOsvaldo Bellini, marito infedele, viene trovato ammazzato. Il motivo sembra essere la gelosia, tanto che la moglie della vittima viene sospettata del delitto. Mentre sta cercando di risolvere il caso, Don Matteo incontra la madre dell'accusata, che \u00e8 una sua amica d'infanzia che tenter\u00e0 di prendersi la colpa del crimine.\nPaura in palcoscenico.\nTrama.\nA Gubbio si sta per svolgere una delle tappe della tourn\u00e9e di una nota compagnia teatrale, che porta in scena lo spettacolo basato sul romanzo \"Anna Karenina\". La protagonista dovrebbe essere Irina Platt, attrice molto famosa e non pi\u00f9 giovanissima, che ha un talento innato per la recitazione ma \u00e8 affetta da problemi psichici. Il marito di Irina Platt \u00e8 il regista dello spettacolo, ed \u00e8 un arrampicatore sociale: ha sposato Irina solo per avere una facile carriera e ora sta cercando in tutti i modi di farla ammalare, allo scopo di farla ritirare per sempre dalle scene. L'uomo ha anche una relazione extra-coniugale con una delle giovani attrici della compagnia; quest'ultima desidera ottenere il ruolo di protagonista. Pippo viene scelto per fare il figurante, e don Matteo lo accompagna alle prove. Mentre Irina Platt si trova sul palco, avviene un terribile incidente: un pesante attrezzo di scena cade addosso a un giovane lavorante del teatro, che muore sul colpo. Il capitano Anceschi crede che non si tratti di incidente ma di omicidio premeditato.\nBeauty Farm.\nTrama.\nCaterina, la moglie del maresciallo Cecchini, partecipando a un concorso a premi ha vinto una vacanza gratis in un'esclusiva beauty farm, i cui clienti sono persone ricche o famose. Cecchini vorrebbe che la sua consorte rinunciasse al premio perch\u00e9 non si ritiene in grado di badare alle figlie e di gestire la casa da solo, ma Caterina sente il bisogno di avere del tempo da dedicare al puro relax e quindi si reca nella beauty farm. L\u00ec, l'ospite d'eccezione \u00e8 Corinna Campbell, attrice statunitense in declino: un fan la segue in continuazione perch\u00e9 si \u00e8 innamorato di lei. Corinna litiga furiosamente con sua figlia Barbara, e decide di non aiutarla pi\u00f9 economicamente. Il giorno successivo viene ritrovato il cadavere di Corinna Campbell all'interno di un lago: il capitano Anceschi dirige le indagini, e don Matteo si intromette per fare luce sul caso.\nL'incarico.\nTrama.\nAurelio Giannocca \u00e8 un anziano vedovo appassionato di letteratura. Durante una manifestazione, un uomo tenta di ucciderlo, ma don Matteo riesce a salvargli la vita, e le telecamere di un'emittente televisiva locale riprendono il tentato omicidio. I Carabinieri esaminano il filmato per risalire all'identit\u00e0 dell'aggressore, il cui volto coperto viene pubblicato sui quotidiani locali. Il colpevole, che ha gravi problemi economici, tenta per la seconda volta di uccidere Aurelio Giannocca, ma riesce solo a ferirlo. Don Matteo indaga sulla vita privata di Giannocca: l'anziano, dopo la morte di sua moglie, ha interrotto quasi del tutto i rapporti con le altre persone, dedicandosi soprattutto alla lettura. In questo periodo, Aurelio aveva preso in prestito dalla biblioteca comunale un libro di Jules Verne dal titolo \"Le tribolazioni di un cinese in Cina\". L'unica persona con cui Aurelio comunica \u00e8 la nipote Alice. La ragazza \u00e8 sconvolta per quello che \u00e8 successo e nota che il primo tentato omicidio \u00e8 avvenuto nello stesso giorno dell'anniversario della morte della moglie di Giannocca. Alice \u00e8 fidanzata con un ex-detenuto di cognome Laurenzi, che dopo aver scontato la condanna per rapina vuole essere un bravo cittadino. La madre di Alice, tuttavia, lo ritiene ancora un delinquente e cerca di allontanarlo da sua figlia. A causa di un falso indizio, Laurenzi viene accusato del duplice tentato omicidio.\nBellissima.\nTrama.\nAlberto Mea, un fotografo di fama internazionale, si reca a Gubbio insieme alle sue modelle per presentare alcune sue opere. Mea va in canonica per salutare don Matteo, e dice di aver sentito parlare del suo talento investigativo. Viviana, una delle modelle di Alberto, \u00e8 tormentata da qualcosa e vuole parlarne con don Matteo, ma poi ci ripensa. Durante la notte, qualcuno uccide Viviana, e Maria Jelic, un'adolescente di etnia rom, potrebbe aver visto qualcosa di utilissimo alle indagini. Il capitano Anceschi cerca di convincerla con la massima gentilezza a dire tutto ci\u00f2 che sa sull'omicidio, ma Maria non vuole collaborare con le forze dell'ordine. La ragazza viene allora affidata provvisoriamente a don Matteo, il quale tenta anche lui di farle capire che la sua testimonianza \u00e8 indispensabile per fare giustizia. Maria fa amicizia con Nerino, e gli trasmette la sua passione per il libro \"Zanna Bianca\" di Jack London. Quando per\u00f2 Nerino utilizza il termine \"zingara\" riferendosi a Maria Jelic, quest'ultima gli tira uno schiaffo e scappa via dalla canonica.\nIl mistero del convento.\nTrama.\nIl signor Gabriele De Cortalo \u00e8 stato chiamato a testimoniare in un processo: per questo decide di andare a vivere nel convento diretto da Padre Giuliano, per riflettere sulla testimonianza e in generale su come \u00e8 stata la sua vita fino a quel momento. Casualmente, anche don Matteo si trova in quel convento: il sacerdote nota che il priore Padre Giuliano \u00e8 troppo rigido e austero nei confronti di Frate Fabio, un giovane novizio che qualche tempo prima era scappato dal convento perch\u00e9 si era innamorato di una ragazza oltre a dover assistere i genitori e che per questo ora si trova isolato dagli altri frati. Nessuno, a parte i religiosi e le forze dell'ordine, dovrebbe sapere che De Cortalo si \u00e8 ritirato in convento: l'uomo ha infatti ricevuto delle minacce di morte. Ciononostante, egli viene ucciso durante la notte: il cadavere si trova gi\u00f9 dal fianco di vecchia scalinata, essendo questa stranamente senza ringhiera. Anche la borsa, contenente tutte le testimonianze da De Cortalo, scompare misteriosamente ma i due sospettati (il sig. Montani e l'ing. Boldrini) dell'omicidio hanno degli alibi che reggono, quindi scagionati per lo meno come assassini; da un dialogo intercettato tra i due, si scopre che la borsa \u00e8 in possesso di Montani e che questi \u00e8 disposto a pagare Boldrini in cambio dell'aiuto a distruggere le testimonianze e a fuggire a Bruxelles il giorno stesso.\nAd un certo punto padre Giuliano si sente male e Don Matteo, nonch\u00e9 i frati del convento e i Carabinieri l\u00ec presenti per l'indagine, capiscono che \u00e8 un esaurimento nervoso dovuto alla sua eccessiva rigidit\u00e0 con stesso ancora pi\u00f9 che con gli altri frati: in questa occasione Don Matteo si fa raccontare da Fabio il perch\u00e9 \u00e8 stato punito e, come testimoniale resto fra' Federico, viene fuori che Fabio ha l'aggravante di aver rotto un busto e la stessa scalinata senza ringhiera: del resto Fra' Federico racconta epadre Giuliano non aveva voluto neppure transennarla, per mostrare al vescovo, venuto in visita il giorno prima della morte di De Cortalo, l'atmosfera mistica creata da quella scalinata. A quel punto Don Matteo inizia a sospettare che Padre Giuliano sia coinvolto, sia pur indirettamente, nell'assassinio di De Cortalo e che abbia punito frate Fabio anche per evitare che venisse a sapere verit\u00e0 scomode. Chiede, quindi, e ottiene da fra' Federico di recarsi nella stanza dove stava De Cortalo sperando di trovare quale altro indizio e in quel momento arrivano i Carabinieri, informati di un furto nello stesso convento: si tratta certamente della borsa di De Cortalo perch\u00e9 i Carabinieri, dal monitoraggio delle operazioni bancarie di Montani, scoprono che costui non era ancora andato a Bruxelles come aveva detto nel dialogo intercettato ma, come dimostra il monitoraggio delle sue operazioni bancarie, egli aveva prelevato poche ore prima dei soldi da una banca umbra e pagato l'autostrada ad un casello in Lazio. Don Matteo capisce quindi che la morte di Cortalo non \u00e8 stata un omicidio, ma solo un incidente: De Cortalo, minacciato telefonicamente da Montani e Boldrini di tacere gli illeciti di questi due, si \u00e8 recato nella stanza in cima alla scalinata per nascondere la borsa per poi, nello scendere, scivolare e cadere dal fianco della scala e spezzarsi, per questo, l'osso del collo. Padre Giuliano conferma tutto questo a Don Matteo, ancora una volta creduto dai Carabinieri: il priore, per paura di far brutta figura con il vescovo, aveva nascosto il cadavere di De Cortalo nella di lui stanza e aperto la finestra, per far pensare che era stato assassinato e che gli assassini si fossero poi dileguati dalla finestra. Dal canto suo Don Matteo si confessa con padre Giuliano per essere stato superbo avendo creduto troppo a lungo all'ipotesi dell'assassinio di De Cortalo e, in cambio, oltre alla testimonianza sulla morte di Cortalo, ottiene dal priore che questi perdoni frate Fabio.\nNel corso dell'indagine, il capitano Anceschi riceve una lettera dal Comando Generale dell'Arma dei Carabinieri, in cui gli viene comunicato che tra non molto tempo verr\u00e0 trasferito a Trento. Anceschi comunica quindi al maresciallo Cecchini che quella sul mistero del convento sar\u00e0 la loro ultima inchiesta insieme, e gli chiede invano di tenere fuori don Matteo dal loro lavoro. Cecchini \u00e8 molto dispiaciuto, perch\u00e9 considera Anceschi non solo un superiore corretto e capace, ma anche e soprattutto un buon amico; tuttavia, un po' per orgoglio e un po' per rispettare le gerarchie, il maresciallo dice ad Anceschi che il trasferimento a Trento non \u00e8 un problema, perch\u00e9 a Gubbio arriver\u00e0 un altro capitano. Alla fine, per\u00f2, si scopre che la lettera era in realt\u00e0 indirizzata a tale Capitano Aleschi, quindi Anceschi resta a Gubbio, contento anche dell'immancabile aiuto di Don Matteo .\nIl testimone.\nTrama.\nDario \u00e8 un ragazzino di tredici anni che vive in una baracca nella periferia di Gubbio insieme al padre, un disoccupato alcolista nato a Napoli. Giocando a pallone da solo, Dario ha fatto amicizia con un giovane malvivente che svolgeva l'attivit\u00e0 di cassiere per un pericoloso clan camorristico; lui ha abbandonato la sua banda portandosi via i soldi ottenuti con un sequestro di persona. Il capo di questo clan si trova ora in Umbria insieme a due scagnozzi, ed ha intenzione di trovare il traditore, ucciderlo e riprendersi i soldi da lui rubati. I due criminali trovano il loro ex-compagno, gli sparano addosso senza farsi rivelare il luogo dove ha nascosto i soldi, e poi fuggono via. Non si sono accorti che Dario ha sentito la sparatoria, e dopo averli visti allontanarsi \u00e8 andato a soccorrere il suo amico; quest'ultimo gli dice in punto di morte il luogo dove si trovano i soldi del riscatto.Le indagini sull'omicidio vengono affidate al magistrato Giulia Massai, che ordina al capitano Anceschi di perquisire la baracca dove vivono Dario e suo padre: i Carabinieri trovano una maglietta del ragazzino sporca di sangue. \u00c8 evidente che il tredicenne sa qualcosa ma non vuole parlare, e vuole separarlo dal padre perch\u00e9 quest'ultimo non ha un lavoro. Don Matteo interviene e spiega che il padre di Dario lavorer\u00e0 per lui in canonica come assistente di Natalina. Dario e il genitore vengono quindi a vivere con Don Matteo, che ha chiesto e ottenuto il permesso dal Vescovo. La notizia che il ragazzino \u00e8 stato testimone dell'omicidio viene pubblicata dai giornali e dai telegiornali: il mandante del delitto lo viene a sapere e ordina ai suoi scagnozzi di trovare il piccolo e di costringerlo a rivelare dove si trovano i soldi, dopodich\u00e9 lo dovranno uccidere perch\u00e9 \u00e8 un testimone scomodo.\nNatalina innamorata.\nTrama.\nNatalina cerca da molti anni un fidanzato, anche se ormai la sua famiglia in senso affettivo \u00e8 composta da don Matteo, nonna Elide, Pippo e Nerino. Loro per\u00f2 hanno notato che Natalina ha un comportamento diverso dal solito: \u00e8 sempre di buon umore, \u00e8 fin troppo cortese e gentile. Il motivo di questo cambiamento \u00e8 che Natalina si \u00e8 innamorata. Purtroppo, per\u00f2, l'uomo che dice di amarla \u00e8 in realt\u00e0 uno spietato seduttore, che sfrutta i sentimenti delle donne sole e bisognose di amore per succhiarne via tutto il patrimonio e l'energia vitale. Don Matteo ha conosciuto delle donne che sono state precedentemente truffate dal mascalzone, e ha capito che Natalina \u00e8 la sua prossima vittima. Il prete cerca di far capire alla perpetua che il suo fidanzato \u00e8 intenzionato ad appropriarsi solo dei suoi soldi, ma Natalina reagisce in malo modo e litiga furiosamente con Don Matteo, perch\u00e9 \u00e8 letteralmente accecata dai sentimenti che prova per l'uomo. \nTre matrimoni e... un Babbo Natale.\nTrama.\nMichele Fantoni \u00e8 un ex-ladro che in passato aveva il sarcastico soprannome \"Babbo Natale\" perch\u00e9 entrava illegalmente nelle case attraverso il camino e poi rubava tutto ci\u00f2 che aveva un valore economico. Adesso, dopo aver pagato il suo debito con la giustizia, Fantoni \u00e8 un uomo libero e si sta per sposare in seconde nozze con una donna che lo ama e di cui \u00e8 innamorato. Don Matteo d\u00e0 il via alla celebrazione del matrimonio, ma in chiesa irrompono il maresciallo Cecchini, il capitano Anceschi e il brigadiere Ghisoni che arrestano Fantoni con l'accusa di furto e omicidio.Infatti, la notte precedente, una donna, che viveva in un appartamento a Gubbio insieme al marito, \u00e8 stata assassinata a seguito di un tentativo di furto finito male. Fantoni, che fino a quel momento non aveva mai ucciso nessuno, dichiara di essere completamente innocente, ma le prove sembrano essere a suo sfavore.Don Matteo si impegna per scoprire la verit\u00e0, ma nel frattempo cerca anche di ricucire il rapporto tra la fidanzata di Fantoni e la figlia avuta dal primo matrimonio.\nIl re degli scacchi.\nTrama.\nA Gubbio si svolge il torneo degli scacchi viventi, e il Vescovo regala a Don Matteo un libro in cui vengono narrate le precedenti edizioni: ci sono scritti gli elenchi dei partecipanti, l'andamento delle singole partite mossa per mossa e gli esiti finali di ogni torneo. La gioia e l'entusiasmo della popolazione per questo evento viene rovinata dall'azione di un misterioso aggressore che spara a degli uomini anziani con lo scopo di ferirli alle gambe, e poi rivendica questi gesti usando il soprannome \"Re degli scacchi\". Un carabiniere di cognome Jeremey viene gravemente ferito durante una notte nel tentativo di sventare un attacco del re degli scacchi. Il terrore si diffonde in citt\u00e0, e un colonnello arriva in caserma e rimprovera il capitano Anceschi e il maresciallo Cecchini perch\u00e9 non sono ancora riusciti a identificare questa persona. Don Matteo, consultando il libro regalatogli dal Vescovo, scopre che gli anziani feriti dal re degli scacchi avevano partecipato a un'edizione del torneo degli scacchi viventi molti anni prima, quando un giocatore molto in gamba era soprannominato proprio \"il Re degli scacchi\".\nLa lettera anonima.\nTrama.\nPatrizia, figlia del maresciallo Cecchini, \u00e8 diventata molto amica di Michela, una sua coetanea, figlia del professor Romalli, un esperto di edilizia che lavora come perito per il Comune di Gubbio. Una mattina, il professor Romalli riceve una lettera anonima, e, dopo averne letto il contenuto, tenta di suicidarsi gettandosi dalla finestra del suo appartamento. Fortunatamente, il maresciallo Cecchini e il brigadiere Ghisoni erano andati da lui per interrogarlo riguardo a una tangente; i due carabinieri soccorrono tempestivamente il professore, che entra in coma.La lettera anonima faceva riferimento al fatto che Romalli veniva tradito dalla moglie. Il capitano Anceschi indaga sia sulla tangente, sia sul tentato suicidio. Nel frattempo, molti eugubini ricevono delle lettere anonime in cui si fa riferimento a relazioni extra-coniugali. Don Matteo, durante un'omelia, convince i suoi parrocchiani a denunciare questi atti vigliacchi, senza vergognarsi. La madre del capitano Anceschi viene da Roma a fare visita a suo figlio e gli chiede se si \u00e8 fidanzato.\nIl volo.\nTrama.\nA Gubbio si svolge la gara di deltaplano sponsorizzata da Lo Monaco, un imprenditore che sta per entrare in politica. Si sfidano Francesco Monti e Federico Tornabuoni; quest'ultimo non prova semplice rivalit\u00e0 sportiva nei confronti del suo avversario, ma odio e invidia, perch\u00e9 secondo lui Francesco gli ha portato via la fidanzata. In realt\u00e0 Anna, che prima stava con Federico, ha liberamente scelto di lasciarlo per mettersi con Francesco. Tra gli spettatori della gara ci sono anche i Carabinieri e gli abitanti della canonica: Pippo si \u00e8 messo in testa di diventare carabiniere, ma il maresciallo Cecchini cerca di fargli capire che non \u00e8 un mestiere adatto a lui. Francesco Monti inizia a volare con il suo deltaplano, ma precipita pochi minuti dopo il decollo e muore: qualcuno ha sabotato l'apparecchio. Le indagini si concentrano subito sulla vita privata della vittima: Anceschi sospetta di Federico, che avrebbe potuto uccidere Francesco perch\u00e9 non accettava la fine della relazione con Anna. Don Matteo entra in possesso di alcune foto scattate dalla vittima, che ritraggono un fiume rosso: probabilmente il movente del delitto non \u00e8 passionale."}
{"id": "2533926", "revid": "74801", "url": "https://it.wikipedia.org/wiki?curid=2533926", "title": "Circondario del Westerwald", "text": "Il circondario del Westerwald (in tedesco Westerwaldkreis, targa WW) \u00e8 un circondario (\"Landkreis\") della Renania-Palatinato, in Germania.\nComprende 9 citt\u00e0 e 183 comuni; capoluogo e centro maggiore \u00e8 Montabaur."}
{"id": "2533927", "revid": "3831", "url": "https://it.wikipedia.org/wiki?curid=2533927", "title": "Caratteri chiave", "text": ""}
{"id": "2533928", "revid": "149727", "url": "https://it.wikipedia.org/wiki?curid=2533928", "title": "Circondario di Freising", "text": ""}
{"id": "2533932", "revid": "465096", "url": "https://it.wikipedia.org/wiki?curid=2533932", "title": "Pam Shriver", "text": "In carriera si \u00e8 aggiudicata 21 titoli WTA in singolare, raggiungendo la finale agli US Open del 1978 e spingendosi fino alla posizione n\u00b03 in classifica mondiale. Si \u00e8 inoltre aggiudicata due volte la Fed Cup con gli Stati Uniti nel 1986 e nel 1989.\nStraordinaria doppista, ha formato, insieme a Martina Navr\u00e1tilov\u00e1, una delle coppie di doppio pi\u00f9 forti della storia del tennis femminile vincendo in tutto ben 111 titoli WTA tra cui 21 tornei del Grande Slam (completando anche il Grand Slam nel 1984), 10 Masters di fine anno e la medaglia d'oro alle Olimpiadi di Seul insieme alla connazionale Zina Garrison, pi\u00f9 il Roland Garros 1987 vinto in coppia con Emilio S\u00e1nchez nel doppio misto.\nNel 2002 \u00e8 stata introdotta nell'International Tennis Hall of Fame. \nCaratteristiche tecniche.\nLa Shriver era una giocatrice Serve &amp; volley, che scendeva molto spesso a rete. Era supportata in questo da un eccellente gioco di volo. A fondo campo giocava molti colpi in slice, e aveva il rovescio a una mano.\nCarriera.\nLa maggior parte dei titoli di doppio li ha ottenuti insieme a Martina Navr\u00e1tilov\u00e1; le due hanno raggiunto ventitr\u00e9 finali Slam vincendone venti e realizzando il Grand Slam nel 1984.\nIn singolare ha raggiunto la finale degli US Open 1978, persa contro Chris Evert, e nel 1988 la finale del torneo di fine anno persa con Gabriela Sabatini. Nel doppio ha vinto tutti e quattro i tornei del Grande Slam almeno quattro volte a cui vanno sommati dieci tornei di fine anno e l'oro olimpico. Ha vinto uno Slam anche nel doppio misto, al Roland Garros 1978, quando ha trionfato insieme a Emilio S\u00e1nchez Vicario.\nComplessivamente in carriera ha vinto ventuno tornei come singolarista, arrivando fino alla terza posizione mondiale, centoundici in doppio e uno nel doppio misto.\nIn Fed Cup ha giocato venti match con la squadra statunitense vincendone diciannove e conquistando il titolo nel 1986 e 1989.\nNel 2002 \u00e8 stata introdotta nella International Tennis Hall of Fame.\nVita privata.\nNel 2002 ha sposato l'attore australiano George Lazenby. Hanno avuto tre figli, George (nato nel 2004), e i due gemelli Caitlin Elizabeth e Samuel Robert (ad ottobre del 2005). Nel 2011 hanno divorziato. Sostiene il partito repubblicano."}
{"id": "2533937", "revid": "124534354", "url": "https://it.wikipedia.org/wiki?curid=2533937", "title": "Episodi di Don Matteo (quarta stagione)", "text": "La quarta stagione della serie televisiva italiana Don Matteo, dal titolo Don Matteo 4, \u00e8 andata in onda in prima visione TV in prima serata su Rai 1, a partire dal 19 febbraio 2004 fino al 6 maggio 2004.\nIn questa stagione il cast principale presenta qualche novit\u00e0 pi\u00f9 significativa rispetto alle scorse stagioni: tanto per cominciare, viene introdotta la figura di Laura Respighi (Milena Miconi), destinata ad iniziare una relazione con il capitano. Vengono apportate inoltre due sostituzioni rilevanti: l\u2019una all\u2019interno della canonica, che vede l\u2019addio di Nerino (Claudio Ricci), rimpiazzato da Camilla; l\u2019altra all\u2019interno della caserma, che vede la sostituzione (momentanea) del brigadiere Ghisoni (Pietro Pulcini) con l\u2019appuntato Linetti (Andrea Cereatti). Escono invece di scena senza rimpiazzo le figure di nonna Elide (Evelina Vermigli) e del Vescovo (Renato Carpentieri). Per quanto riguarda il cast secondario le figure pi\u00f9 ricorrenti sono quelle di Caterina (Caterina Sylos Labini), Patrizia (Pamela Saino) e Assuntina (Giada Arena).\nCampagna elettorale.\nTrama.\nA Gubbio si stanno per svolgere le elezioni comunali e il partito favorito \u00e8 una lista civica ambientalista che propone come candidato sindaco un giovane giornalista, figlio di un cittadino eugubino di religione ebraica. Il ragazzo, che non ha mai avuto un buon rapporto con il padre, riceve da tempo delle lettere minatorie che lo esortano a rinunciare alla candidatura. Nel frattempo, il capitano Anceschi naviga su internet con il nickname \"Barone rosso\", e conosce in chat una donna che si fa chiamare \"Cenerentola\": tra i due nasce un legame molto intenso, anche se virtuale. Natalina e Pippo stanno tornando in canonica dopo avere fatto la spesa, e si accorgono che sul ciglio della strada c'\u00e8 una macchina. Il sagrestano si avvicina e vede il cadavere del giornalista che avrebbe potuto vincere le elezioni. I Carabinieri iniziano le indagini partendo dalle continue minacce che il giovane subiva: in una delle varie lettere minatorie si faceva anche riferimento al fatto che Gubbio non doveva avere un Sindaco ebreo. Don Matteo, che conosce il padre della vittima, parlando con lui afferma che non ha nessun senso discriminare gli Ebrei, sia per il fatto che l'ebraismo \u00e8 stato un indispensabile presupposto per la nascita del cristianesimo e sia perch\u00e9 tutti gli esseri umani sono eguali davanti a Dio, a prescindere dalla razza e dalla fede. Il maresciallo Cecchini sa che la vittima aveva l'obiettivo di far diventare parco nazionale una zona agricola di Gubbio, e, se ci fosse riuscito, avrebbe causato un considerevole danno economico ai proprietari terrieri di quella zona. I sospettati, quindi, sono molti. La lista civica ecologista decide di presentare un nuovo candidato alla carica di Sindaco: si tratta della dottoressa Laura Respighi, una convinta ambientalista e animalista che vive da alcuni anni all'estero per lavoro. Laura accetta l'incarico e viene in treno nella citt\u00e0 umbra. I Carabinieri hanno il compito di proteggere Laura, visto che il suo compagno di partito \u00e8 stato ucciso, ma lei \u00e8 convinta che la scorta non le serva a nulla. Il migliore amico della vittima, uno dei componenti di quel partito, va a salutare Laura, la quale riceve anch'essa una lettera minatoria. Tra la Respighi e Anceschi c'\u00e8 subito una forte antipatia, o almeno cos\u00ec sembra: Laura \u00e8 figlia di un colonnello dei Carabinieri, e ritiene che gli uomini che portano una divisa siano tutti insopportabili; Flavio, per\u00f2, ogni tanto guarda Laura con un'espressione che non \u00e8 affatto antipatica. Le indagini proseguono, e viene arrestato un pericoloso delinquente italiano, che sembra essere coinvolto in un grave fatto avvenuto qualche tempo prima: un container era esploso causando la morte di dodici immigrati clandestini.\nDelitto in biblioteca.\nTrama.\n\u00c8 tarda sera, e un professore si trova nella biblioteca di una basilica di Citt\u00e0 del Vaticano. Il custode gli fa notare che \u00e8 orario di chiusura, ma lui vuole rimanere ancora qualche minuto. Il custode si allontana, e qualcuno spinge violentemente il professore gi\u00f9 dal piano della biblioteca, uccidendolo.Il cardinale del luogo ricorda che, quando si trovava in missione in Amazzonia, il suo amico don Matteo aveva un innato talento investigativo. Per questo motivo fa venire a Roma il parroco di Gubbio e gli chiede, in nome della loro antica amicizia, di risolvere questo scottante caso. Il prete accetta ma chiede che ad aiutarlo ci siano il capitano Anceschi e il maresciallo Cecchini, che sono i carabinieri con i quali ha risolto molti casi a Gubbio. La presenza di due militari nell'ambiente ecclesiastico non permetterebbe di indagare con discrezione, quindi i due dovranno fingere di essere seminaristi: Anceschi si chiamer\u00e0 Alvise e Cecchini si chiamer\u00e0 Serafino.&lt;br&gt;Intanto, un'assistente sociale porta a Gubbio una bambina di sette anni di nome Camilla Condori, nata in Bolivia da una missionaria laica italiana. La piccola viene affidata temporaneamente al sindaco Laura Respighi, e dichiara di essere la figlia di don Matteo: in realt\u00e0 la madre di Camilla era in missione umanitaria insieme a don Matteo, che fu padrino di battesimo della bambina. Prima di morire a causa di un grave incidente, la madre ha chiesto, tramite il testamento, che sua figlia fosse affidata a don Matteo; ma ora il sacerdote \u00e8 in Vaticano. Nella biblioteca dove \u00e8 avvenuto il delitto, i nostri scoprono l'esistenza di un passaggio segreto che forse \u00e8 stato utilizzato proprio dall'assassino per cogliere di sorpresa la sua vittima. Accanto al cadavere sono stati ritrovati dei granelli di un rosario e un registratore rotto. I tecnici della Polizia Scientifica riescono a recuperare l'ultima registrazione: il professore stava leggendo il contenuto di un censimento effettuato ai tempi di Ges\u00f9 Cristo, poi l'urlo dell'uomo mentre precipitava gi\u00f9. I nostri scoprono che una giovane restauratrice che conosceva la vittima ha rubato un'importante edizione di un Vangelo; la ragazza viene arrestata perch\u00e9 si ritiene che sia stata sorpresa dal professore mentre rubava e lo abbia voluto eliminare perch\u00e9 era un testimone scomodo.\nMio padre \u00e8 stato in carcere.\nTrama.\nVanni Bertolacci, il padre di Nerino, ha quasi scontato la sua pena e sta per uscire di prigione. Era stato arrestato quattro anni prima per una rapina a mano armata. Ora, il capitano Anceschi e un suo superiore vorrebbero che Vanni si infiltrasse nella banda con cui aveva compiuto quella rapina, allo scopo di raccogliere le prove per poter arrestare i componenti. Infatti la banda \u00e8 diventata una vera e propria organizzazione criminale, dedita non solo a rapine ma anche a stupri e omicidi. Inizialmente, Vanni non ha nessuna intenzione di collaborare con i Carabinieri perch\u00e9 sa che essere un infiltrato significa rischiare la vita. Anceschi, per\u00f2, gli fa capire che aiutando le forze dell'ordine ad assicurare alla giustizia quei delinquenti assassini gli permetterebbe di riscattarsi definitivamente agli occhi dell'opinione pubblica ma soprattutto di suo figlio Nerino. Vanni, che grazie all'assistente sociale ha gi\u00e0 trovato un piccolo appartamento in affitto e un lavoro come guardiano del museo comunale, accetta di infiltrarsi. L'operazione deve per\u00f2 rimanere segreta, e il capitano Anceschi riceve l'ordine di non parlarne con nessuno dei membri della caserma di Gubbio, nemmeno con il maresciallo Cecchini, che rivelerebbe subito la cosa a don Matteo. Cecchini, per\u00f2, essendo preoccupato per Nerino, vorrebbe controllare Vanni, e quindi Anceschi \u00e8 costretto a rinfacciare al suo maresciallo il fatto che pur avendo quasi mezzo secolo non ha ancora ottenuto quella famosa promozione. Cecchini si sente offeso da quelle parole e crede che Anceschi non si fidi pi\u00f9 di lui. Vanni si \u00e8 infiltrato, e riceve dal capobanda l'incarico di compiere una rapina all'armeria insieme con altri delinquenti. Nella rapina, questi ultimi riescono a rubare molte armi, ma Bertolacci viene lievemente ferito al braccio da un colpo di pistola sparato dal titolare del negozio. Nerino nota sia la ferita al braccio e sia il fatto che suo padre \u00e8 sempre nervoso e preoccupato e frequenta cattive compagnie: il ragazzo crede che Vanni abbia ricominciato a delinquere.\nDebito per la vita.\nTrama.\nIl capitano Anceschi e Natalina vanno casualmente a fare la spesa nello stesso supermercato, dove irrompe uno sconosciuto coperto da un passamontagna e armato di pistola, il quale minaccia la cassiera chiedendole tutti i soldi. Il rapinatore, innervosito dalle grida di Natalina, spara ad Anceschi e lo ferisce in maniera gravissima; poi scappa via. Flavio viene subito portato in ospedale, e il medico dice che per salvargli la vita occorre una trasfusione di sangue. Tuttavia n\u00e9 Don Matteo, n\u00e9 il maresciallo Cecchini, n\u00e9 Natalina, n\u00e9 Laura Respighi n\u00e9 Pippo hanno il sangue dello stesso gruppo del capitano Anceschi. La situazione \u00e8 disperata, ma una ragazza che non ha mai avuto a che fare con Flavio, ha il sangue del suo stesso gruppo e si rende disponibile a donarlo. Nel frattempo Cecchini e i suoi uomini arrestano Nicola Venturi proprietario di una auto bianca vista dai testimoni, era stato licenziato pochi giorni fa dal supermercato e per vendicarsi ha fatto la rapina. In seguito alla trasfusione, Anceschi \u00e8 completamente fuori pericolo, ma non pu\u00f2 tornare a casa da solo, e don Matteo gli propone di trascorrere la convalescenza in canonica. Flavio accetta, e il giorno successivo va a casa della ragazza che gli ha salvato la vita con l'intenzione di ringraziarla, ma la trova morta. Apparentemente si tratta di un suicidio, ma Anceschi non riesce a crederci e chiede ad Cecchini se la ragazza sia stata uccisa o no e poi chiede aiuto a Don Matteo ad indagare insieme interrogando sia Nittoli e Marini. Mentre annaffiava i fiori del giardino della vittima, Anceschi, scopre un mazzo rose comprate dal fioraio e trova un biglietto scritto da Nitoli il proprietario del supermercato e riferisce a Cecchini che aveva un appuntamento con la ragazza nel giorno del delitto. Intanto il Ris scopre che la posizione della vittima non \u00e8 compatibile con un'ipotesi di suicidio, ma di omicidio e trovano delle impronte nella ringhiera. Il capitano e Cecchini interrogano Nitoli per il motivo dell'appuntamento con Elena Lorenzi rivelandogli che aveva una relazione ed aveva deciso di finanziare il progetto che voleva realizzare la vittima. Dopo l'interrogazione i due fanno firmare al proprietario del supermercato la deposizione per poi mandare la penna al Ris per confrontare le impronte trovate nel luogo del delitto. Al supermercato Natalina chiede a Don Matteo di leggere se nel barattolo di pomodori se ci sono i conservanti perch\u00e9 quest'ultima l'aveva chiesto ad un dipendente che per\u00f2 non aveva gli occhiali. Natalina indica a Don Matteo proprio Marini che nel giorno della rapina non aveva gli occhiali e poi scopre un elenco sulle targhe auto dei dipendenti tra i quali spicca il nome di Nicola Venturi. Nel frattempo Anceschi scopre che non \u00e8 stato Nitoli a lasciare le impronte sulla ringhiera nel luogo del delitto, ma don Matteo gli riferisce che l'assassino \u00e8 colui che ha organizzato la rapina al supermercato, ovvero Dario Marini e suo fratello che ha proprio un'auto bianca uguale a quella di Venturi. Marini confessa di aver organizzato la rapina e l'uccisione della ragazza perch\u00e9 lei aveva scoperto che i soldi provengono dal supermercato da lui rapinato. Intanto Venturi viene assunto da Nitoli in un negozio biologico grazie all'aiuto di Don Matteo e di Anceschi che ormai guarito pu\u00f2 tornare a casa.\nGara di ballo.\nTrama.\nIl Comune di Gubbio organizza una gara di ballo, che vedr\u00e0 sfidarsi separatamente i dilettanti e i professionisti. Tra i dilettanti, il maresciallo Cecchini, che gi\u00e0 in passato ha vinto competizioni amatoriali, parteciper\u00e0 con sua moglie Caterina, e Natalina insieme a Pippo, nonostante quest'ultimo sia totalmente incapace. Tra i professionisti, il favorito \u00e8 Loris Guazza, un ballerino di fama regionale, che garegger\u00e0 insieme alla fidanzata Evelina De Magistris. Quest'ultima \u00e8 l'unica figlia di Ettore De Magistris, noto farmacista eugubino, che \u00e8 assolutamente contrario alla relazione tra sua figlia e il ballerino: una sera, Evelina esce di casa perch\u00e9 Loris la sta aspettando, ma Ettore la afferra con violenza e la costringe a rientrare. Lei si ribella e pretende di essere autonoma, rinfacciando al padre la vicenda di un certo Gabriele. Il padre la colpisce con uno schiaffone in faccia. Evelina, piangendo, urla ad Ettore tutto il suo odio e corre da Loris, che dice di amarla come non ha mai amato nessuna. Si svolgono le prove: Evelina e Loris ballano per parecchio tempo, fino a quando lui vuole fare una sosta per bere. Dopo aver sorseggiato una bibita, il ballerino si sente male e cade a terra. Alle prove \u00e8 presente anche Sartori, un medico legale, che subito stabilisce che il giovane \u00e8 morto. Laura Respighi va in caserma e chiede al capitano Anceschi di farle da cavaliere alla gara di ballo. Lui rimane piacevolmente sorpreso da questa richiesta e accetta senza dirle che non ha mai ballato in vita sua. Anceschi chiede quindi a Cecchini di insegnargli a ballare il tango per poter fare bella figura con la sindachessa. Sartori esegue l'autopsia su Guazza, e stabilisce che la vittima \u00e8 deceduta perch\u00e9 nella bottiglia di plastica contenente la bibita \u00e8 stato iniettato un farmaco a cui Loris era allergico. Poich\u00e9 questo farmaco \u00e8 utilizzato abitualmente da Ettore De Magistris per curarsi da un disturbo nervoso, il farmacista viene subito accusato dell'omicidio e arrestato. L'uomo ha un movente e non cerca di discolparsi: la sua colpevolezza sembra certa, ma Silvana, moglie di Ettore e madre di Evelina, \u00e8 assolutamente convinta dell'innocenza di suo marito e chiede aiuto a don Matteo.\nMorte all'alba.\nTrama.\nUna domenica pomeriggio, in canonica si festeggia il compleanno di Natalina. \u00c8 presente anche il maresciallo Cecchini insieme alla moglie Caterina e alle figlie Patrizia e Assuntina. A un certo punto Cecchini riceve la telefonata di un suo amico medico, il Dott. Corini, che gli chiede aiuto perch\u00e9 in ospedale stanno succedendo delle cose strane. Il carabiniere, non volendo rinunciare a trascorrere la domenica con la sua famiglia e i suoi amici, gli d\u00e0 appuntamento alla mattina seguente. Durante la notte, Natalina ha un attacco di tachicardia e viene ricoverata d'urgenza in ospedale. Il mattino seguente, all'alba, il medico amico di Cecchini precipita dal quarto piano. Don Matteo raccoglie le sue ultime parole prima di morire: sembrano frasi senza senso, ma la fidanzata del morto riconosce che Boccioni \u00e8 il cognome di un infermiere dell'ospedale. Sulle mani del morto vengono trovate tracce di cocaina: il capitano Anceschi crede quindi che la vittima avesse scoperto un traffico di droga all'interno della struttura ospedaliera, e che qualcuno, probabilmente Boccioni, abbia deciso di impedirgli di denunciare. Per risolvere il caso, il maresciallo Cecchini deve infiltrarsi in ospedale fingendo di essere un infermiere. Nel frattempo, siccome Natalina \u00e8 ancora in ospedale e don Matteo \u00e8 impegnato ad aiutare Nino a risolvere il caso, Pippo e Camilla devono cavarsela da soli in canonica.\nComma 23.\nTrama.\nUn uomo, Laudani, si sta recando preoccupato nella sede di una societ\u00e0 finanziaria la cui titolare \u00e8 Giulia Rebetti: quest'uomo svolge la professore di infermiere e vuole a tutti i costi parlare con il dottor Morandi. Lo ricevono due collaboratori della societ\u00e0, che gli dicono che in questo momento il dottor Morandi non pu\u00f2 riceverlo. Ma lui li aveva anche avvertiti per telefono del fatto che sarebbe venuto per una questione urgente, e dice di volere andare a fare una denuncia ai Carabinieri. Uno dei due scagnozzi, allora, lo minaccia e poi lo colpisce con un pugno. L'infermiere cade, sbatte la testa e muore. In quel momento entra la segretaria di Giulia Rebetti, che vede il cadavere e viene minacciata di morte dall'altro scagnozzo. A Patrizia Cecchini, la prima delle due figlie del maresciallo, accade un fatto terribile: mentre si trova fuori con le sue amiche, le cade della calce in un occhio. Cecchini e sua moglie Caterina portano subito Patrizia all'ospedale, dove un professore spiega loro la situazione. La ragazza rischia di perdere completamente l'uso di un occhio, e l'unica possibile soluzione \u00e8 quella di farla operare in una clinica privata specializzata che si trova negli Stati Uniti d'America, ma l'intervento \u00e8 assai costoso. Il medico consiglia al maresciallo di rivolgersi alla societ\u00e0 finanziaria di Giulia Rebetti, dove otterr\u00e0 sicuramente un prestito con interessi inferiori rispetto a quelli che pretenderebbe una banca. Cecchini decide di ascoltare il suggerimento di quel dottore senza prima sentire il parere dei suoi amici pi\u00f9 fidati, e cio\u00e8 di don Matteo e del capitano Anceschi. La Rebetti, intanto, \u00e8 stata correttamente informata dai suoi scagnozzi dell'omicidio del loro debitore, e ordina alla sua segretaria di non rivelare a nessuno la verit\u00e0. Cecchini si presenta alla finanziaria da solo e in borghese: la Rebetti capisce subito che non \u00e8 venuto l\u00ec come carabiniere ma come potenziale cliente, lo accoglie con gentilezza e gli fa firmare un contratto. &lt;br&gt;Intanto, Camilla ha dei problemi a scuola: la maestra ha deciso di fare una recita a cui potranno partecipare anche i genitori degli alunni, e i suoi compagni la insultano e la emarginano perch\u00e9 \u00e8 orfana. La bambina, quindi, va a trovare il capitano Anceschi, che \u00e8 un uomo solo come lei. Camilla e Flavio diventano amici, e la piccola a scuola dice a tutti che Anceschi \u00e8 suo padre: \u00e8 una bugia, ma molti ci credono e iniziano a spargersi delle voci false. Il maresciallo Cecchini \u00e8 sollevato, ma poi, rileggendo con pi\u00f9 calma il contratto, si accorge di un comma scritto molto pi\u00f9 piccolo rispetto agli altri. \u00c8 il comma ventitr\u00e9, che stabilisce che il destinatario del prestito stipula anche un'assicurazione sulla vita dal costo di 50.000 euro all'anno. Per Cecchini e la sua famiglia sembra essere la rovina definitiva.\nIl calice avvelenato.\nTrama.\nUna mattina, don Matteo apprende da un manifesto che l'unico centro di accoglienza per i senzatetto presente in citt\u00e0 \u00e8 stato chiuso per via delle pressioni di un piccolo partito politico estremista. Quando sta per rientrare, il sacerdote sente Natalina urlare: un barbone \u00e8 morto nella chiesa. Arrivano subito il maresciallo Cecchini, il capitano Anceschi, il medico legale e la polizia scientifica. La vittima \u00e8 morta per avvelenamento da stricnina, alcaloide altamente tossico che causa una morte molto dolorosa. I sospetti si concentrano subito sul leader di quel gruppo estremista che ha fatto chiudere il centro: l'uomo dichiara di disprezzare i senzatetto perch\u00e9 sono degli inutili parassiti, ma che non rischierebbe mai di finire in prigione per uno di loro. Le indagini vanno avanti, e si scopre che la vittima aveva bevuto il vino rubato dalla sacrestia, lo stesso vino che avrebbe dovuto bere don Matteo durante la celebrazione eucaristica. Cecchini e Anceschi corrono subito in parrocchia per avvisare il prete, che rimane sorpreso e sconcertato: qualcuno si \u00e8 intrufolato in sacrestia e ha messo la stricnina nel vino da messa, con l'obiettivo di uccidere don Matteo; solo per una pura casualit\u00e0, il senzatetto Giuseppe \u00e8 entrato in chiesa e, poich\u00e9 aveva molta sete, ha bevuto dal calice avvelenato. Vengono interrogati anche Natalina e Pippo; la perpetua non ha nulla da nascondere ed \u00e8 solo preoccupata del fatto che in giro ci sia qualcuno che vuole assassinare don Matteo, ma il sagrestano, anche lui preoccupato, mente al maresciallo Cecchini dicendo di aver chiuso a chiave l'armadietto che conteneva il calice avvelenato. In realt\u00e0, quella sera in televisione c'era la partita del Perugia, e Pippo, che non voleva perdere il calcio d'inizio, non aveva riordinato la sacrestia e aveva lasciato l'armadietto aperto. Una sera, don Matteo sta pregando in chiesa e qualcuno entra e spegne la luce. Il prete capisce che si tratta dell'assassino e afferra una candela, ma poi cerca di dialogare. Questa persona scappa via con la sua macchina. Il principale sospettato adesso \u00e8 un uomo appena uscito di prigione, che era stato arrestato da Cecchini con l'assistenza spirituale di don Matteo. Il sacerdote lo va a trovare e capisce che \u00e8 innocente, poi prende la bicicletta per tornare a casa ma qualcuno gli spara. Don Matteo viene ricoverato d'urgenza in ospedale.\nLa valigia.\nTrama.\nSiamo all'inizio di febbraio: Natalina \u00e8 andata alla parrocchia Santa Rosaria di Pompei e adesso sta tornando a Gubbio in treno. Arrivata alla stazione, la perpetua non vede don Matteo e si ferma al bar, dove poggia la sua valigia. Proprio l\u00ec, vicino a lei, c'\u00e8 Sabrina Giacci, una giovane modella che sta facendo una telefonata. Anche la ragazza ha poggiato a terra la sua valigia, che \u00e8 identica a quella di Natalina. La ragazza dice al telefono di essere stanca e che quello \u00e8 stato il suo ultimo viaggio. Nel frattempo arriva don Matteo, e Natalina prende per sbaglio la valigia di Sabrina. Quest'ultima, terminata la telefonata, non si accorge dello scambio e torna nel suo appartamento di Gubbio.Il capitano Anceschi vorrebbe invitare Laura a cena per il giorno di San Valentino, ma non riesce a trovare le parole giuste. Quando la incontra in piazza, Anceschi si fa coraggio e inizia il suo discorso, ma arriva Ross Wilson, un imprenditore australiano a bordo del suo macchinone insieme alle guardie del corpo. Laura Respighi spiega al capitano che quell'uomo si trova a Gubbio perch\u00e9 ha intenzione di aprire un golf club. Wilson, senza fare tanti giri di parole, propone al sindaco di andare insieme a cena la sera del 14 febbraio, e Laura accetta. A questo punto Flavio se ne va senza nemmeno salutare. I Carabinieri trovano il cadavere di Sabrina Giacci all'interno del suo appartamento: ci sono dei segni di colluttazione, e il medico legale conferma che si tratta di un brutale omicidio. La ragazza aveva una boutique di alta moda a Miami, e per questo motivo viaggiava spesso tra l'Italia e l'America. A Gubbio non aveva una buona reputazione. Il principale sospettato \u00e8 Vito Annosi, ex-fidanzato della vittima, che qualche tempo prima era stato denunciato dalla giovane per molestie: lui non voleva accettare la fine della loro relazione. Sul luogo del delitto appare subito strano il contenuto della valigia di Sabrina: gli abiti sono tutti fuori moda, inadatti ad una donna di giovane et\u00e0 e di una taglia pi\u00f9 piccola rispetto a quella della vittima. \u00c8 evidente che la ragazza aveva scambiato erroneamente la sua valigia con quella di un'altra persona.\nL'amore rubato.\nTrama.\nA Gubbio si svolge una fiera enogastronomica a cui partecipa anche una scolaresca del liceo guidata dal professor Ridolfi. Nella classe c'\u00e8 una nuova allieva, che si chiama Emilia e viene dall'Inghilterra. La ragazza dice a Don Matteo di nutrire una profonda ammirazione per l'insegnante Ridolfi, ma di non trovarsi per niente bene con la nuova classe del liceo. Qualche minuto dopo, Emilia si trova al piano superiore dell'edificio dove si svolge la fiera: qualcuno la stupra.\nI volteggi del cuore.\nTrama.\nIl Sindaco Laura Respighi vuole che Gubbio ospiti i campionati di pattinaggio del 2006: in questo periodo, quindi, il palazzetto dello sport \u00e8 riservato a due coppie che si devono allenare. Siccome Camilla vuole pattinare, don Matteo riesce ad ottenere il permesso per assistere agli allenamenti e pattinare dopo i campioni. Chiara Sereni inizia ad allenarsi ma cade e ferendosi finisce all'ospedale. Il capitano Anceschi coordina le indagini: qualcuno ha sabotato l'impianto di riscaldamento, facendo in modo che il ghiaccio diventasse troppo fragile. Il direttore del palasport mostra agli inquirenti una lettera minatoria ricevuta da Ercole Costa, ex-custode licenziato qualche tempo prima. Ercole Costa adesso lavora come scultore, e ammette di aver minacciato il suo ex-datore di lavoro, ma nega qualsiasi responsabilit\u00e0 dell'incidente avvenuto a Chiara Sereni.\nDelitto in diretta.\nTrama.\nDon Matteo conduce il programma \"Dite la vostra\" su Radio On The Road, un'emittente radiofonica privata di Gubbio. Al suo fianco c'\u00e8 Paco, un giovane DJ che professa l'importanza della ribellione e dell'anticonformismo. Paco ha scoperto e lanciato i Crysis, un gruppo musicale molto apprezzato dagli adolescenti soprattutto per la canzone \"Voglio adesso\". Anche Camilla e Patrizia sono fan dei Crysis e vogliono andare al concerto che si terr\u00e0 in una discoteca. Il maresciallo Cecchini non vuole permettere a sua figlia di andarci, ma don Matteo gli fa notare che Patrizia ha sedici anni, ed \u00e8 quindi giusto che vada a sentire la sua band preferita. Quella sera, il prete si trova in canonica e ascolta Radio On The Road: Paco sta conducendo il suo programma, ma si sente un colpo di pistola. \u00c8 un delitto in diretta. Gli ascoltatori di Radio On The Road chiamano subito i Carabinieri, e, mentre loro arrivano, il direttore dell'emittente scappa via con la sua auto e butta una pistola dal finestrino. Il colpo che ha ucciso Paco \u00e8 di una pistola calibro 38.\nIndagine riservata.\nTrama.\nDopo cinque anni di lavoro ininterrotto, il capitano Anceschi ha deciso di prendersi una settimana di ferie. Va quindi dal barbiere e l\u00ec incontra don Matteo, che nota una cosa strana: il nuovo assistente del barbiere ripone in un fazzoletto i capelli di Anceschi. Quest'ultimo, appena uscito dal negozio, vorrebbe subito andare con la sua automobile all'agriturismo in cui ha prenotato una stanza, ma c'\u00e8 una Alfa Romeo blu 156 parcheggiata dietro la sua Mazda Tribut, che ostruisce il passaggio. Flavio suona il clacson sperando che il proprietario venga a spostare l'auto, ma non si fa vivo nessuno e quella macchina non \u00e8 chiusa. Anceschi decide quindi di spostarla lui stesso.&lt;br&gt;Poco dopo, Simeoni, un collaboratore di giustizia, esce dal carcere perch\u00e9 ha ottenuto la semilibert\u00e0: due malavitosi lo uccidono investendolo con la stessa Alfa Romeo blu che impediva ad Anceschi di partire. Il capitano, arrivato all'agriturismo, sente che qualcuno sta ascoltando della musica dance ad alto volume: un po' scocciato, va a protestare, e a rispondergli \u00e8 proprio il sindaco di Gubbio Laura Respighi, che ha affittato una stanza in quello stesso agriturismo. Sembra quasi un segno del destino. Anceschi \u00e8 timido e impacciato, Laura lo invita a cena e i due si scambiano il loro primo bacio. \u00c8 evidente che Laura ricambia il sentimento di amore che Flavio prova per lei.&lt;br&gt;I Carabinieri intanto avviano le indagini sulla morte di Simeoni, ed escludono subito che possa trattarsi di un incidente, perch\u00e9 l'auto che lo ha investito \u00e8 stata ritrovata a poca distanza dal luogo del delitto. Il reparto delle investigazioni scientifiche ha il compito di analizzare le impronte e i capelli trovati nell'Alfa Romeo blu. Il maresciallo Cecchini trova addosso a Simeoni il numero di cellulare del capitano Anceschi. Per spiegare che legame c'\u00e8 tra un ufficiale dei Carabinieri e un delinquente che aveva da poco iniziato a collaborare con la giustizia, bisogna ricordare ci\u00f2 che avvenne nel 1993. Emanuele Anceschi, il pap\u00e0 di Flavio, era un commerciante onesto, ma una banda di criminali gli aveva imposto di pagare il pizzo: lui si era rifiutato, e aveva un appuntamento con Simeoni, un membro di quella banda. Simeoni lo aveva ucciso senza esitazione sparandogli da distanza ravvicinata. Il colonnello De Andreis, appena saputo del delitto Simeoni e della strana coincidenza della vacanza di Anceschi, arriva subito a Gubbio e chiede al maresciallo Cecchini di svolgere un'indagine impeccabile ma soprattutto riservata, perch\u00e9 gli assassini di Simeoni hanno evidentemente architettato un piano per mandare in prigione il capitano Anceschi, che di recente aveva avuto un colloquio in carcere con Simeoni.\nL'estraneo.\nTrama.\nCamilla frequenta le elementari nell'istituto d'istruzione di Gubbio che \u00e8 sia scuola elementare sia scuola media. Una settimana prima del suo compleanno, Camilla decide di invitare, oltre ai suoi compagni di classe, anche due ragazzine delle medie: Assuntina Cecchini, figlia di Caterina e del maresciallo, e Lucia, figlia di Elena e Gianni Matteucci, un uomo che ha da poco aperto una sartoria insieme alla moglie Elena. Assuntina \u00e8 l'unica amica della nuova arrivata Lucia. Natalina si rivolge proprio a Gianni Matteucci per riparare un vestito, ma si accorge che l'uomo \u00e8 totalmente incapace a svolgere l'attivit\u00e0 di sarto. Poco dopo, Elena e Gianni si incontrano nella chiesa San Giovanni con il maresciallo Cecchini e il capitano Anceschi. Dal breve dialogo si capisce che i due coniugi si trovano a Gubbio con delle false identit\u00e0, che la sartoria serve solo come copertura perch\u00e9 Gianni Matteucci \u00e8 il super-testimone di un processo contro una pericolosa e spietata organizzazione criminale che si svolger\u00e0 tra pochi giorni a Perugia. La narrazione si sposta ora nella scuola: \u00e8 luned\u00ec mattina, un'insegnante esce dalla classe per richiamare Lucia e Assuntina che sono andate in bagno, ma non le trova. La professoressa chiede alle bidelle se hanno visto le due bambine, e loro rispondono di no; decide quindi di informare subito la preside, la quale chiama immediatamente i Carabinieri. I genitori di entrambe le piccole sono sconvolti dalla notizia che qualcuno ha rapito le loro figlie; Lucia Metteucci si era sentita male e aveva chiesto di andare in bagno, e Assuntina Cecchini aveva chiesto di accompagnarla. Delle due si sono perse le tracce. L'entrata principale dell'edificio scolastico \u00e8 stata regolarmente sorvegliata, ed \u00e8 quindi impossibile che i rapitori siano passati da l\u00ec. L'appuntato Linetti scopre che il cancello secondario, che di solito \u00e8 chiuso, \u00e8 stato forzato. Non ci sono dubbi, quindi, sul fatto che sia stata quell'organizzazione criminale a rapire le due bambine per costringere Matteucci a non parlare al processo. Il capitano Anceschi interroga le persone presenti sul luogo del rapimento: la preside era nel suo ufficio a parlare con i genitori di un alunno, nessuno dei bidelli sorvegliava il cancello secondario perch\u00e9 era chiuso, ogni insegnante era nella propria classe a fare lezione, e il giardiniere si trovava nel capanno per telefonare al ferramenta. Nessuna testimonianza \u00e8 quindi utile per capire dove possano essere finite le bambine. Qualche ora dopo, Gianni Matteucci, che non \u00e8 un pentito ma il fratello di una vittima di questa organizzazione, riceve una telefonata da una cabina telefonica: un malavitoso gli dice che se lui non terr\u00e0 la bocca chiusa al processo, entrambe le bambine verranno uccise.\nMisteri e bugie.\nTrama.\nDon Matteo, il maresciallo Cecchini, il capitano Anceschi, Natalina, l'appuntato Linetti, Camilla, Pippo e molte altre persone residenti a Gubbio assistono alla celebrazione del trentesimo anniversario della morte del conte Baggini de Garboli, cittadino onorario del comune in provincia di Perugia. Il Sindaco Laura Respighi spiega che il conte era un imprenditore capace e onesto. Prende la parola anche Edoardo, il figlio del conte. Sembra a tutti strano il fatto che Ottavia, sorella di Edoardo, non sia ancora arrivata.&lt;br&gt;Qualcuno armato di pistola \u00e8 entrato nella villa della famiglia Baggini de Garboli: Ottavia in quel momento si stava preparando.&lt;br&gt;La narrazione riprende venti minuti dopo: Glauco, ex-giardiniere dei Baggini de Garboli, chiama i Carabinieri dicendo che la contessa Ottavia \u00e8 morta. Arrivati sul luogo del delitto, Anceschi nota subito che il ragazzo ha la maglia sporca di sangue. Il medico legale stabilisce che la vittima \u00e8 morta con un solo colpo di pistola, ma l'arma del delitto non viene ritrovata. Poich\u00e9 Glauco e Ottavia erano stati fidanzati e lui non accettava il fatto che lei lo aveva lasciato, il giovane viene arrestato con l'accusa di omicidio. Don Matteo va a trovarlo in carcere e capisce che il colpevole non pu\u00f2 essere lui. Edoardo assiste alla lettura del testamento, e viene fuori che ad Ottavia era rimasto pochissimo denaro. Un'altra sospettata \u00e8 la commercialista della vittima, che aveva libero accesso ai conti bancari. Una foto scattata dalla Polizia Stradale incastra il vero colpevole: \u00e8 un killer professionista.\nDietro il sipario.\nTrama.\nNella canonica di don Matteo si tiene una cena in onore di Giulia Baldeschi, una nota cantante lirica. Partecipano anche Anceschi e Cecchini con la sua famiglia. Patrizia scatta delle foto con il suo nuovo telefonino, e Anceschi, da sempre appassionato di musica lirica, chiede un autografo alla Baldeschi. Terminata la cena, Giulia si mette in viaggio con la sua auto per tornare a Roma, ma ha un incidente molto grave e finisce in coma. Dagli esami risulta che la Baldeschi ha ingerito una dose sproporzionata di sonnifero: qualcuno lo ha messo nella spremuta di arancia che la cantante aveva bevuto in canonica. I sospetti ricadono sulla sua assistente che si era da poco auto-licenziata dopo l'ennesimo litigio con la cantante. L'assistente sta per lasciare Gubbio, ma viene arrestata dai carabinieri. Dichiara di essere assolutamente innocente: Giulia \u00e8 stata per lei come una seconda madre, e se litigavano spesso non era perch\u00e9 non si volessero bene, ma perch\u00e9 Giulia aveva un carattere snob e un po' arrogante. Su una rivista scandalistica vengono pubblicate le foto del marito di Giulia che chiacchiera con una ragazza bionda: per gli appassionati di gossip non c'\u00e8 alcun dubbio: l'uomo ha un'amante, e la frequenta anche ora che sua moglie \u00e8 in coma. Indagando, i Carabinieri scoprono che il marito del soprano prelevava illegalmente dei soldi dal conto bancario di sua moglie, falsificandone la firma.\nMerce preziosa.\nTrama.\nUna sera, due fuorilegge dell'Est Europa si recano a casa dei coniugi Gemma e Mario Marabini. Mario s'infuria e li minaccia con una pistola, ma uno dei due cerca di sottrargliela e per sbaglio spara un colpo che ferisce gravemente Mario. I due banditi scappano con la loro Mercedes, e vengono notati da un passante. Gemma chiama subito il 118, e Mario le chiede di non rivelare la verit\u00e0 alle forze dell'ordine, dicendo che \u00e8 stata una rapina finita male. Cecchini e Anceschi capiscono subito che la signora Marabini non sta dicendo la verit\u00e0. Mario \u00e8 entrato in coma.&lt;br&gt;Don Matteo riceve la visita dei coniugi Lucia e Sergio Arnaldi, i quali dicono che Bruno, il loro figlioletto di otto anni, \u00e8 scomparso: non \u00e8 la prima volta che il piccolo scappa di casa, ma adesso \u00e8 assente da troppe ore. Sergio Arnaldi non vuole chiamare i Carabinieri e chiede a don Matteo di aiutarlo a cercare suo figlio. Il prete non nega il suo aiuto, ma nota che i coniugi Arnaldi nascondono qualche cosa.&lt;br&gt;In questo periodo gli agenti della Polizia municipale di Gubbio stanno facendo molte multe ai carabinieri in servizio. Anceschi vuole risolvere questa situazione e protesta con Laura, la quale gli chiede di scrivere una lettera ufficiale al Comune. Cos\u00ec, al maresciallo Cecchini viene un'idea bizzarra: scrivere delle lettere d'amore a Laura facendole credere che Flavio sia il mittente; decide quindi di copiare quelle che aveva scritto diversi anni prima a Caterina.&lt;br&gt;Camilla va in piscina e incontra un bambino bisognoso d'aiuto: lo porta in canonica e lo nasconde in camera sua, portandogli del cibo preso dal frigorifero. Don Matteo non \u00e8 riuscito a trovare Bruno, e convince Lucia Arnaldi a fare una regolare denuncia di scomparsa ai carabinieri. Natalina intanto si accorge che qualcuno ruba da qualche giorno il cibo, e accusa Pippo, il quale dice giustamente di non saperne nulla. Camilla nota che un uomo si apposta di sera davanti alla canonica, ed \u00e8 decisa a non fare sapere a nessuno della presenza di quel bambino, ma Don Matteo lo viene a sapere e crede che quel bambino sia Bruno. I Carabinieri accompagnano subito i coniugi Arnaldi in canonica, ma quel bambino non \u00e8 loro figlio.\nIl dono.\nTrama.\nDon Matteo, il capitano Flavio Anceschi e il sindaco Laura Respighi fanno parte della giuria di una gara tra pasticceri che si svolge in un hotel di Gubbio. Il presidente della giuria \u00e8 l'industriale Bonanno, organizzatore della gara. La madrina della manifestazione dovrebbe essere Valentina Sasso, ex-fidanzata di Bonanno, ma, all'ultimo momento, l'uomo decide di sostituirla con la sua nuova fiamma, una giovane ragazza spagnola di nome Pilar. Un uomo inizia a gridare che la gara \u00e8 truccata e che la giuria \u00e8 stata corrotta per fare vincere Ignazio Cremona, uno dei pasticcieri pi\u00f9 bravi d'Italia. Il maresciallo Cecchini fa subito allontanare questa persona dalla sala dove si svolge la gara. Ignazio Cremona, intanto, sta ultimando la torta che dovr\u00e0 essere assaggiata dai giurati: il suo assistente \u00e8 molto rispettoso e premuroso, ma lui lo tratta con freddezza. Cremona decide di non assaggiare il dolce come \u00e8 solito fare; la sua torta \u00e8 la prima in gara, e tocca al presidente della giuria provarla per primo. Bonanno prende la torta, la mangia ma si sente subito male e cade a terra. Cremona assaggia quel dolce e poi ha un malore anche lui. I Carabinieri sospendono subito la gara e chiamano il 118: per Bonanno non c'\u00e8 niente da fare, \u00e8 morto; Cremona invece entra in coma. Il reparto delle investigazioni scientifiche esamina la torta che ha causato la morte di un uomo e il coma di un altro: il dolce \u00e8 stato avvelenato con un farmaco a base di stricnina. Si scopre che Valentina Sasso aveva spedito una lettera minatoria a Bonanno. Natalina ha ricevuto in regalo un'auto d'epoca, ma non guida da quindici anni e quindi chiede aiuto a Laura.\nIl sospetto.\nTrama.\nIl titolare di una delle dieci aziende vinicole pi\u00f9 importanti d'Italia viene assassinato nella sua cantina. Viene subito accusato del delitto un suo amico d'infanzia: il movente sarebbe che la vittima aveva ingiustamente licenziato la madre del sospettato, che lavorava per la sua famiglia come domestica. Sul luogo del delitto, il capitano Anceschi trova un fermaglio che appartiene al sindaco Laura Respighi, la donna di cui \u00e8 perdutamente innamorato. Anceschi \u00e8 sconvolto dal sospetto che Laura possa essere complice di un omicidio, ma conduce le indagini con la sua solita rigidit\u00e0 e inflessibilit\u00e0, senza farsi condizionare dai sentimenti. Laura, che \u00e8 amica sia della vittima sia del sospettato, dichiara la sua innocenza, ma il sospettato si \u00e8 dato alla fuga. Anche don Matteo cerca di fare luce sul caso.\nLa legge del caso.\nTrama.\nLinda \u00e8 una dottoressa che, insieme al suo fidanzato, dirige \"Casa Domani\", un'associazione che si occupa dei bambini dislessici. A causa dei debiti, l'associazione rischia di chiudere: il creditore,l'ingegnere Zanca \u00e8 un costruttore senza scrupoli, che ha rilevato la struttura per avviare un nuovo progetto imprenditoriale. Una mattina, l'uomo si reca da Linda per comunicarle che dovr\u00e0 sgomberare l'edificio, ma la giovane non ha intenzione di interrompere questo servizio sociale. Quella sera, il costruttore viene ucciso a martellate. L'arma del delitto appartiene al fidanzato di Linda, che si dichiara innocente: si era recato nel cantiere della vittima per chiedergli di non sfrattarli, ma non lo ha ucciso. Le prove indiziarie sono tuttavia contro di lui e c'\u00e8 anche il movente: cos\u00ec il ragazzo viene arrestato.&lt;br&gt;Nel frattempo, l'appartamento del capitano Anceschi si \u00e8 allagato ed \u00e8 diventato inagibile. Mentre l'idraulico esegue i lavori di riparazione, Flavio vorrebbe stare in albergo, ma nessuna stanza \u00e8 libera perch\u00e9 a Gubbio si svolge il raduno nazionale degli allevatori di struzzi. Il maresciallo Cecchini propone quindi al suo superiore di venire a stare a casa sua fino a quando i lavori non saranno terminati. Il capitano dapprima teme di disturbare, ma Nino insiste e allora lui accetta. Don Matteo \u00e8 convinto che il fidanzato di Linda dica la verit\u00e0, e cerca di scoprire chi sia il vero assassino. Nel bosco viene ritrovato il cadavere di uomo di cui non si conosce ancora l'identit\u00e0. \u00c8 evidente che il morto \u00e8 stato trascinato l\u00ec, e quindi si pensa ad un secondo omicidio, ma il medico legale stabilisce che l'uomo \u00e8 morto per cause naturali.\nCuori solitari.\nTrama.\nPippo, desideroso di trovare la sua anima gemella, si rivolge all'agenzia matrimoniale \"Cuori solitari\" di propriet\u00e0 di un certo Galanti. Nel frattempo, i Carabinieri di Gubbio cercando di scoprire l'identit\u00e0 di una ladra professionista soprannominata \"primula rossa\", che adesca gli uomini soli facendosi invitare a cena a casa loro per poi derubarli. Rossana lavora come cameriera per un uomo da poco separato, e una mattina, quando va da lui per prendere servizio, lo trova morto. La donna chiama subito i carabinieri, che, intervenuti sulla scena del delitto, suppongono si tratti di un tentativo di furto finito male. Su uno specchio dell'appartamento della vittima, infatti, c'\u00e8 una X fatta con un rossetto, che \u00e8 sempre stata la firma della primula rossa. Il tavolo era apparecchiato a lume di candela per due persone, e c'erano solo cibi per celiaci: \u00e8 per\u00f2 certo che la vittima non era intollerante al glutine, quindi per esclusione l'intolleranza \u00e8 della donna con cui la vittima aveva appuntamento.\nVacche grasse, vacche magre.\nTrama.\nGubbio \u00e8 colpita da un'epidemia di brucellosi: un cardiopatico padre di tre bambini muore, e altre quattro persone vengono ricoverate in ospedale; tra queste c'\u00e8 anche il sindaco Laura Respighi. Il capitano Anceschi le dichiara il suo amore mentre lei delira. Il maresciallo Cecchini viene ospitato dal capitano perch\u00e9 la moglie Caterina ha invitato moltissimi parenti dalla Sicilia. Quinto Belli si reca in caserma per denunciare un furto di bestiame: ritiene che il responsabile del furto sia Saverio Donini, suo arcinemico. Donini \u00e8 vedovo, e odia Belli perch\u00e9 lo ritiene responsabile della morte di sua moglie; don Matteo va nel negozio di Donini e conosce la figlioletta, una simpatica bambina che ha qualche anno in meno rispetto a Camilla. I Carabinieri devono scoprire l'origine dell'epidemia.\nIl delitto del biberon.\nTrama.\nUna donna va a confessarsi da don Matteo, gli dice di essere terrorizzata e gli chiede di custodire una cosa per lei. Il prete vorrebbe capire quale \u00e8 il suo problema, ma lei scappa via immediatamente. Vicino al confessionale c'\u00e8 un bellissimo neonato: ecco ci\u00f2 che don Matteo deve custodire per quella persona. Nel frattempo in caserma, il professore universitario Amedeo Mirti denuncia la scomparsa di sua moglie Elena: i due erano andati a portare a spasso il cane vicino al lago, poi lui si \u00e8 allontanato per inseguire l'animale e lei \u00e8 sparita. Il capitano Anceschi d\u00e0 subito il via alle ricerche. In canonica, don Matteo racconta a Natalina, Camilla e Pippo dell'incontro con una donna misteriosa che gli ha chiesto di tenere il piccolo senza dire niente a nessuno: ora dovranno impegnarsi per accudirlo, ma la cosa dovr\u00e0 rimanere tra loro quattro. Nel lago viene ritrovato il cadavere di una donna bionda di circa trent'anni: Amedeo Mirti riconosce che il corpo \u00e8 di sua moglie Elena. I due coniugi erano sposati da dieci anni e non avevano rapporti con i parenti; a causa di alcuni investimenti sbagliati, lui aveva contratto dei debiti molto alti.\nTre spari nel buio.\nTrama.\nSuor Amelia \u00e8 una religiosa amica di don Matteo, nativa dell'Umbria e missionaria da venti anni in Africa. Ora \u00e8 tornata a Gubbio per risolvere una questione burocratica legata a un centro di accoglienza per anziani: l'anziano proprietario del terreno \u00e8 morto, e il figlio pretende di chiudere il centro. Ma suor Amelia \u00e8 in possesso di un documento in cui il precedente proprietario cede a tempo indeterminato il terreno alle suore. La religiosa va in caserma a sporgere denuncia, ma non ha il documento a portata di mano, e quindi non pu\u00f2 dimostrare la verit\u00e0. Quella sera, Roberta, la figlia del fratello di suor Amelia, trova il documento, e quando sua zia torna a casa, glielo dice sulla soglia della porta. La suora \u00e8 contenta e vuole subito andare dai Carabinieri, ma qualcuno, con la complicit\u00e0 del buio, le spara tre colpi di pistola. Suor Amelia viene portata in ospedale, dove i medici le salvano la vita. Un violinista molto famoso \u00e8 arrivato a Gubbio per un concerto, e Laura sembra mostrargli interesse e apprezzamento. Il capitano Anceschi \u00e8 geloso ma non riesce a dichiararsi. La prima sospettata per il tentato omicidio \u00e8 la signora Cicogna, moglie di un ricco imprenditore di origini siciliane: un testimone l'ha vista vicino a casa di Roberta. Un altro indiziato \u00e8 un uomo che qualche anno prima era fidanzato con una sua coetanea, che per\u00f2 decise di prendere i voti grazie anche all'incoraggiamento di suor Amelia. Dopo la risoluzione del caso, la stagione si conclude con il fidanzamento di Flavio e Laura, e con don Matteo che strizza l'occhio ai telespettatori."}
{"id": "2533943", "revid": "712828", "url": "https://it.wikipedia.org/wiki?curid=2533943", "title": "Tokyo Magnitude 8.0", "text": " \u00e8 una serie anime giapponese trasmessa su Fuji TV dal 9 luglio al 17 settembre 2009 nel contenitore noitaminA. Diretta da Masaki Tachibana e scritta da Natsuko Takahashi, la serie \u00e8 prodotta dagli studi Bones e Kinema Citrus.\nNel 2009 ha vinto l'Excellence Prize nella categoria Animation al Japan Media Arts Festival.\nL'edizione italiana \u00e8 a cura della Yamato Video ed \u00e8 stata trasmessa dal 22 agosto al 5 settembre 2011 su Rai 4.\nTrama.\nA Tokyo Mirai e Y\u016bki, all'inizio delle vacanze estive, si recano ad una mostra di robot ad Odaiba, un'isola artificiale nella Baia di Tokyo. I due andranno da soli, con grande disappunto di Mirai, perch\u00e9 i genitori sono impegnati a causa dei rispettivi lavori. Proprio alla fine della visita, mentre Y\u016bki va alla toilette e Mirai lo sta aspettando fuori dall'edificio, si verifica un devastante terremoto di magnitudo 8.0 sulla scala Richter che causa la distruzione di centinaia di edifici simbolo della citt\u00e0 di Tokyo e ponti, compreso il Rainbow Bridge. Mirai, scioccata da quanto appena successo, entra comunque nell'edificio pericolante per cercare il fratellino e, grazie all'aiuto di Mari, una fattorina motociclista, i due si ricongiungeranno. A questo punto inizier\u00e0 il viaggio dei tre: Mirai e Y\u016bki devono tornare a casa dai genitori a Setagaya e Mari deve raggiungere la madre e la figlia di quattro anni a Sangenjaya.\nDurante il viaggio, a causa di una forte scossa di assestamento la Tokyo Tower, gi\u00e0 gravemente danneggiata, crolla; alcune macerie colpiscono Y\u016bki alla testa che per\u00f2 si rialza e assicura di essere in grado di continuare. Dopo un giorno per\u00f2, Y\u016bki perde i sensi e viene portato all'ospedale. In un incubo, Mirai lo vede su una barella con un lenzuolo bianco sul viso, ma si sveglia pi\u00f9 tardi e lo trova nuovamente in piedi mentre gioca con altri bambini fuori dall'ospedale.\nLasciato l'ospedale, i tre si dirigono verso l'abitazione di Mari, che per\u00f2 \u00e8 stata distrutta dagli incendi causati dal terremoto. Dopo una ricerca frenetica incoraggiata da Y\u016bki, finalmente Mari trover\u00e0 la figlia rimasta illesa e la madre con ferite lievi.\nMentre Mari aiuta le infermiere ad accudire la madre, Mirai decide di proseguire da sola col fratello e, grazie ad un militare che le offre un passaggio su un camion adibito al trasporto di feriti, riesce a raggiungere il suo quartiere. Qui incontra un'amica che la mette al corrente del luogo in cui si trovano i genitori. La prospettiva di rivedere finalmente i genitori non mitiga la strana tristezza che colpisce Mirai, soprattutto quando entra con Y\u016bki nella scuola del fratello e vede i suoi disegni e ritrova il suo quaderno dei compiti per le vacanze. Lentamente nella sua mente si fa strada un'idea terribile, che viene successivamente confermata dal fratello stesso: Quello che aveva fatto, quando Y\u016bki era stato ricoverato, non era un incubo, quel giorno il suo fratellino \u00e8 morto davvero e quello che Mirai continuava a vedere era solo il suo fantasma, invisibile a tutti gli altri, che era rimasto con lei per accompagnarla nell'ultimo viaggio verso casa. La bambina si rende cos\u00ec conto che anche se ritrover\u00e0 finalmente i suoi genitori dovr\u00e0 per\u00f2 portare per sempre nel suo cuore le reali conseguenze che il terremoto ha avuto nella sua vita e che fino ad allora si era rifiutata di accettare. Dopo il terremoto la vita di Mirai riprende come prima, seppur con l'immenso vuoto lasciato da Y\u016bki, colmato in parte dai genitori e delle visite di Mari, la ragazza continuer\u00e0 a vivere perch\u00e9 sa che lass\u00f9 Y\u016bki veglier\u00e0 sempre su di lei.\nAnime.\nSviluppo.\nLa serie \u00e8 stata annunciata per la prima volta al Tokyo Anime Fair del 2009, dove \u00e8 stato spiegato che avrebbe sostituito \"Higashi no Eden\" nel contenitore noitaminA, in onda in tarda notte su Fuji TV; essa \u00e8 basata sul fatto che, secondo molte statistiche, ci sono almeno il 70% di possibilit\u00e0 che nei prossimi trent'anni il Giappone venga colpito da un terremoto di almeno 7.0 sulla scala Richter. I Bones hanno affermato che hanno cercato di mostrare gli effetti del terremoto il pi\u00f9 realisticamente possibile, facendo ricerche su precedenti terremoti e ponendo domande a chi ha assistito ad uno di essi.\nAccoglienza.\nIl primo episodio della serie, con uno share del 5,8%, \u00e8 risultato il nono anime pi\u00f9 visto della settimana. \u00c8 l'episodio pilota di una serie di noitaminA che ha avuto pi\u00f9 ascolti ed il secondo episodio della rubrica ad aver avuto pi\u00f9 ascolti, dopo il nono episodio di \"Nodame Cantabile: Paris hen\" e a pari merito con l'undicesimo episodio di \"Hakaba Kitar\u014d\". A seguito del terremoto che ha colpito il Giappone l'11 marzo 2011, le repliche dell'anime su Animax sono state interrotte."}
{"id": "2533944", "revid": "15756", "url": "https://it.wikipedia.org/wiki?curid=2533944", "title": "Rock wit U (Awww Baby)", "text": "Rock wit U (Awww Baby) \u00e8 un brano musicale R&amp;B scritto e prodotto dalla cantante statunitense Ashanti e dal produttore hip hop Irv Gotti, registrato per il secondo album della cantante, Chapter II. Il brano \u00e8 stato pubblicato nella primavera del 2003 come primo singolo estratto dall'album. Il singolo \u00e8 arrivato alla posizione numero 2 della Billboard Hot 100 negli Stati Uniti e alla numero 4 in Canada. Nel 2004 il brano ha ricevuto una nomination ai Grammy Awards come Best R&amp;B Song, mentre il video ha ricevuto una nomination agli MTV Video Music Awards dell'anno precedente.\nVideo.\nIl videoclip del singolo \u00e8 stato diretto da Paul Hunter ed \u00e8 stato girato sulle spiagge di Miami. Vede la cantante con un nuovo look molto seducente in riva al mare e in zone limitrofe mentre approccia con un ragazzo. Il video sfrutta la luce naturale di un'intera giornata.\nNella prima scena del video infatti Ashanti mostra un'abbronzatura perfetta e lunghi capelli mossi e castani, oltre a indossare jeans stretti e un bikini bianco, e ad essere anche truccata secondo tonalit\u00e0 pastello. Mentre la cantante esegue il brano in riva al mare durante una mattinata di pieno sole, muovendosi in maniera molto morbida e seducente, si avvicina un ragazzo che inizia ad abbaracciarla e ad accarezzarla. Parallelamente viene mostrata un'altra scena dove come sfondo c'\u00e8 una vegetazione bassa vicino a una spiaggia e dove si percepisce la luce del tardo pomeriggio: qui la cantante indossa un costume a due pezzi arancione, una camicetta legata sopra l'ombelico e un cappello da cowboy bianco.\nDalla seconda strofa della canzone la cantante, vestita di un succinto abito chiaro scollato, \u00e8 immersa fino alle cosce nel mare mentre esegue il brano, per poi mostrarsi a cavallo di un elefante africano che cammina nell'acqua. La scena che segue vede la cantante rilassarsi insieme al ragazzo della prima scena su un giaciglio posto in una piccola abitazione con il tetto fatto di foglie di palma.\nSuccessivamente i due sono in macchina che guidano durante le ultime luci del giorno, e il video si conclude con la cantante che danza su uno sfondo vegetale, illuminata dai fari dell'auto parcheggiata, mentre vengono alternate immagini dei due amanti abbracciati. In quest'ultima sequenza di immagini la cantante esibisce un look ancora pi\u00f9 seducente ed elegante: capelli ondulati tirati dietro, ombretto sfumato, orecchini argentati, costume unico grigio con scollatura profonda e pareo bianco.\nAshanti ha dichiarato che grazie a Paul Hunter ha vissuto nuove esperienze a cui non era stata abituata nei video precedenti, in primo luogo per la presenza dell'elefante. \"Il meraviglioso Paul Hunter ha portato sul set un'elefantessa di nome Bubbles\" ha detto Ashanti \"Mi ha fatto cavalcare l'elefante nell'acqua della spiaggia di Miami. Non ce la facevo, ero impaurita. La prima volta in cui sono salita, lei si \u00e8 dovuta inginocchiare ed era alta 10 piedi. Indossavo un vestito attillato e sandali. Mi dicevo 'Ah ragazzo, non voglio salire su questo elefante'. Faceva caldo, e la sua pelle si spostava da parte a parte, quindi pensavo di continuo di poter cadere. Una volta abituata a lei \u00e8 stata una sensazione meravigliosa\". L'altra novit\u00e0 \u00e8 rappresentata dall'aitante ragazzo che interpreta l'amante di Ashanti nel video. \"Paul porta le cose ad un altro livello. C'\u00e8 una crescita rispetto ai miei primi tre singoli e alle cose che ho fatto in quei video. Questa \u00e8 la prima volta in cui ho davvero un ragazzo. \u00c8 il mio uomo. Sto davvero cercando di vedermi con questo ragazzo per l'estate, ed \u00e8 pazzesco perch\u00e9 dovevamo abbracciarci. Sto sempre alla Murder Inc. e loro cercano di bloccare ogni cosa. Questa \u00e8 la prima volta in cui dovevo divertirmi con un ragazzo. \u00c8 stato bello. Lui \u00e8 stato carino. Dovevamo perfino guidare in mezzo alla giungla\".\nTracce.\nCD Singolo 1\nCD Singolo 2\nCD Singolo 3\nRiconoscimenti.\nIl brano ha ricevuto meno attenzione rispetto al primo \"lead-single\" \"Foolish\" tra i premi, ma \u00e8 stato comunque nominato come Best R&amp;B Song ai Grammy del 2004. Inoltre ha vinto un premio agli \"ASCAP Pop Music Awards\". Il video ha ricevuto una nomination ai VMAs del 2003 come Best R&amp;B Video, ma ha perso contro \"Crazy in Love\" di Beyonc\u00e9.\nRicezione.\n\"Rock wit U (Awww Baby)\" \u00e8 entrato nella Hot 100 di \"Billboard\" al numero 56, per poi raggiungere la posizione numero 2, diventando il quinto singolo della cantante ad entrare nella top5 (il secondo se si escludono le collaborazioni). In totale ha passato 21 settimane nella Hot 100, mentre nella classifica R&amp;B \u00e8 arrivato al numero 4. In Canada il singolo \u00e8 arrivato al numero 4, diventando la hit di maggior successo di Ashanti nella classifica canadese. Nel Regno Unito \u00e8 arrivato al numero 7 passando 10 settimane in classifica. In Nuova Zelanda il pezzo non \u00e8 riuscito a replicare il successo dei precedenti singoli, fermandosi alla posizione numero 24, mentre in Australia \u00e8 entrato in top20, arrivando al numero 19. In Europa il singolo \u00e8 entrato nelle classifiche di vari paesi, quali Germania, Paesi Bassi, Svezia e Svizzera, ma in nessuna classifica ha raggiunto posizioni alte."}
{"id": "2533948", "revid": "1318658", "url": "https://it.wikipedia.org/wiki?curid=2533948", "title": "Lago d'Orta", "text": "Il lago d'Orta o Cusio (\"Lagh d'\u00d2rta\" o \"Cusi\" in piemontese e in lombardo) \u00e8 un lago di origine glaciale situato in Piemonte, suddiviso tra la provincia di Novara e quella del Verbano-Cusio-Ossola. Al suo interno \u00e8 presente l'isola di San Giulio.\nEtimologia.\nNel Medioevo il lago era noto come \"lago di San Giulio\" e solo a partire dal XVII secolo cominci\u00f2 ad affermarsi il nome attuale di \"Lago d'Orta\", dalla principale localit\u00e0 rivierasca, Orta San Giulio. Il nome \"Cusius\" (Cusio) deriva da una cattiva lettura della Tabula Peutingeriana, dove compare un \"lacus Clisius\" la cui esatta identificazione \u00e8 incerta. Il nome Cusio, diffuso dallo storico Lazzaro Agostino Cotta, autore della \"Corografia della Riviera di San Giulio\" alla fine del XV secolo, entr\u00f2 comunque nell'uso comune. Sono invece pi\u00f9 incerte le ipotesi che farebbero derivare il nome Cusius dalla trib\u00f9 degli \"Usii\", come appare per la prima volta negli scritti dello storico Antonio Rusconi nel 1880.\nGeografia.\nSeppur in Piemonte non esistono le Prealpi, Il lago d'Orta viene considerato come il pi\u00f9 occidentale dei grandi laghi delle Prealpi italiane, posizionato tra il bacino del Lago Maggiore ad est (dal quale \u00e8 separato dal massiccio del Mergozzolo) e le montagne ad ovest (quali il Monte Croce) che lo separano dalla Valsesia. Il lago si \u00e8 originato dal fronte meridionale del ghiacciaio del Sempione.\nAl centro del lago \u00e8 presente l'isola di San Giulio.\nMorfologia.\nIl lago si sviluppa in direzione nord-sud, ed \u00e8 composto da due bacini separati da una dorsale profonda circa 100 metri situata tra Punta Crabbia sulla riva orientale e l'abitato di Ronco sulla riva occidentale. Il bacino settentrionale \u00e8 quello pi\u00f9 profondo, dove si raggiunge la profondit\u00e0 massima di 143 metri, mentre il bacino meridionale \u00e8 meno profondo ma complessivamente pi\u00f9 ampio.\nIl bacino idrografico del lago ha una superficie totale di 116 km\u00b2 e si sviluppa soprattutto nella zona occidentale, dalla quale giungono la maggior parte dei suoi affluenti. \nImmissari.\nLa maggior parte degli immissari del lago provengono dalle montagne a ovest, mentre dal Mottarone a est discende solamente il torrente Pescone.Gli immissari da ovest sono:\nEmissari.\nL'unico emissario del lago \u00e8 il Nigoglia, che esce dallo specchio d'acqua a Omegna e scorre in direzione nord prima di confluire nello Strona, a sua volta affluente del Toce e quindi del Lago Maggiore. Il fatto che l'emissario scorra verso nord \u00e8 rara nell'arco alpino.\nStoria.\nStoria antica.\nLa presenza umana sul lago d'Orta risale al Neolitico, come testimoniano alcuni scavi archeologici condotti sull'isola di San Giulio che hanno portato alla luce frammenti ceramici ascrivibili alla cultura dei vasi a bocca quadrata. Nel corso dell'et\u00e0 del ferro le sponde del lago erano abitate da popolazioni celtiche inquadrabili nell'ambito della cultura di Golasecca, mentre nei secoli successivi il territorio segu\u00ec il processo di romanizzazione che caratterizz\u00f2 la transpadana.\nCon l'arrivo dei Longobardi attorno all'anno 570, le terre dell'alto novarese furono inquadrate nel ducato di San Giulio, a capo del quale fu posto nel 575 il duca Mimulfo con l'incarico di difendere la zona dell'Ossola dai Franchi. Quando i Franchi varcarono il Passo del Sempione, il re dei Longobardi Agilulfo fece decapitare Mimulfo. Nel 957 il castello dell'isola, in cui si era asserragliato Berengario d'Ivrea, venne assediato da Litolfo, figlio dell'imperatore Ottone I di Sassonia. Alla morte di Litolfo, Berengario riprese le ostilit\u00e0 costringendo lo stesso imperatore a calare in Italia; mentre Berengario si fortificava a San Leo nel ducato di Spoleto, sua moglie Willa, radunati tutti i suoi tesori, si rifugi\u00f2 sull'isola di San Giulio, essendo queste le uniche fortezze del regno a poter resistere a lungo. L'assedio all'isola del 962 dur\u00f2 due mesi, dopodich\u00e9 la regina si arrese. Ottone si impossess\u00f2 del tesoro ma, ammirato dal coraggio della regina, le permise di raggiungere il marito. Durante l'assedio nacque sull'isola Guglielmo da Volpiano, futuro abate di Digione.\nNel 1219, dopo una contesa ventennale tra il vescovo e il comune di Novara, nacque formalmente il feudo vescovile della Riviera di San Giulio, suddiviso nelle tre unit\u00e0 amministrative di Riviera Superiore, Riviera Inferiore e Signoria di Soriso. Nel 1311 la Riviera divenne contea imperiale, successivamente conosciuta anche come principato vescovile.\nStoria moderna.\nNel 1767 i diritti sovrani sul territorio furono ceduti a Casa Savoia; la definitiva cessione di potere ai Savoia avvenne per\u00f2 solo nel 1817 con la rinuncia ufficiale da parte dell'ultimo principe-vescovo titolare. Il comune di Omegna e la parte settentrionale del lago, invece, si federarono con il comune di Novara fin dal 1221, seguendo le sorti del territorio novarese.\nStoria contemporanea.\nA partire dal 1926 il lago fu gravemente inquinato dagli scarichi di rame e solfato d'ammonio dell'industria tessile Bemberg, che produceva rayon con il processo cupro-ammoniacale; in pochi anni il lago divent\u00f2 invivibile per la maggior parte degli organismi pelagici e bentonici ivi presenti.\nL'evento del 1926 non fu l'unico, e l'inquinamento continu\u00f2 negli anni successivi a causa del continuo processo di industrializzazione delle coste. Negli anni '60 i metalli scaricati dalle attivit\u00e0 elettrogalvaniche (quali i sali di rame, cromo, nichel e zinco) aggravarono le condizioni del lago accentuando ulteriormente l'acidificazione dell'intera massa lacustre provocata dai processi di ossidazione biochimica dell'ammonio a nitrato. Con la chiusura degli scarichi venefici, dagli anni '80 inizi\u00f2 un graduale miglioramento anche a seguito di interventi massivi di liming effettuato dall'Istituto per lo studio degli ecosistemi di Pallanza, e alla costruzione dei collettori fognari delle zone urbane limitrofe.\nNel 1992, con l'istituzione della provincia del Verbano-Cusio-Ossola per scorporamento da quella di Novara, il lago venne suddiviso tra due amministrazioni provinciali.\nAmbiente.\nFlora.\nLa presenza di flora acquatica nel lago era molto bassa prima dei numerosi interventi fatti negli ultimi anni, a causa delle vicissitudini che nel corso del Novecento hanno causato un grave inquinamento delle sue acque fino a renderlo noto come il lago pi\u00f9 acidificato del mondo. Grazie agli interventi di bonifica iniziati nel 1989 alcuni taxa sono stati reintrodotti nel lago, ma a causa delle peculiari condizioni dell'ambiente in continuo mutamento non tutti sono riusciti a sopravvivere. Attualmente sono presenti nel lago alcune specie di fitoplancton, tra le quali quelle appartenenti alla Divisione Chlorophyta.\nFauna.\nIl lago \u00e8 abitato da numerose specie di pesci di acqua dolce e da alcuni molluschi. Tra i pesci sono presenti:\nTra i molluschi la specie \"Unio elongatulus\" \u00e8 stata oggetto di un progetto di ripopolamento da parte dell'Istituto di ricerca sulle acque.\nGeografia antropica.\nCentri abitati.\nIl Lago d'Orta \u00e8 suddiviso tra 8 comuni, 6 dei quali appartenenti alla Provincia di Novara e 2 alla Provincia del Verbano-Cusio-Ossola. I comuni, partendo dalla punta settentrionale e in senso orario sono:\nEconomia.\nL'economia del territorio \u00e8 legata soprattutto al distretto industriale dei rubinetti situato nel basso Cusio al quale si aggiunge il settore turistico, per i quali i centri principali sono Orta San Giulio e Pella per la provincia di Novara e Omegna per la provincia del Verbano-Cusio-Ossola. Le attrazioni principali del lago sono l'isola di San Giulio e il Sacro Monte di Orta, che assieme ai Sacri Monti della Lombardia e del Piemonte \u00e8 stato iscritto dall'UNESCO nella lista del Patrimonio dell'umanit\u00e0 dal 2003. Altri siti turistici della zona sono il Santuario della Madonna del Sasso e la Torre di Buccione.\nInfrastrutture e trasporti.\nFerrovie.\nLungo la costa est del lago, parallela alla SP229, corre la Ferrovia Domodossola-Novara. Il tronco tra Gozzano e Orta San Giulio venne inaugurato il 18 agosto 1884, mentre il tratto da Orta a Gravellona Toce venne aperto il 30 aprile 1887. Nei pressi del lago, provenendo da Novara, sono attive le seguenti stazioni:\nNavigazione.\nSul lago \u00e8 presente un servizio di navigazione operato dalla societ\u00e0 Navigazione Lago d'Orta S.r.l..La flotta \u00e8 composta da 3 motonavi, che mettono in collegamento principalmente Orta con l'isola ma anche Omegna con Orta San Giulio.\nCultura e turismo.\nDella zona del lago d'Orta \u00e8 originario lo scrittore Gianni Rodari, nato il 23 ottobre 1920 a Omegna. Nelle sue opere sono numerosi i riferimenti al lago, come ne \"C'era due volte il barone Lamberto\" ambientato sull'isola di San Giulio, e ne \"Il ragioniere-pesce del Cusio\". Per rendere omaggio al noto concittadino, il comune di Omegna ha realizzato il \"Parco della Fantasia Gianni Rodari\".\nIl lago d'Orta fu teatro del breve incontro tra Friedrich Nietzsche e Lou von Salom\u00e9, che costitu\u00ec una delle rarissime esperienze femminili del filosofo; dopo il rifiuto di Lou Salom\u00e9 alla sua proposta amorosa, Nietzsche inizi\u00f2 la gestazione delle sue opere critiche, tra cui \"Cos\u00ec parl\u00f2 Zarathustra\".\nNel 1997 \u00e8 stato costituito l'Ecomuseo del Lago d'Orta e Mottarone, sulla base della L.R. n. 31/1995 con cui la Regione Piemonte ha promosso la costituzione di ecomusei sul proprio territorio.\nNei paesini del Lago di Orta \u00e8 ambientato il gustoso racconto \"Alpinisti ciabattoni\" di Achille Giovanni Cagna (1847-1931) colorato, divertente ed impegnato diario delle vacanze di due coniugi piccolo borghesi sul finire del 1800."}
{"id": "2533949", "revid": "921202", "url": "https://it.wikipedia.org/wiki?curid=2533949", "title": "Terni", "text": "Terni (\"Interamna Nahars\" in latino) \u00e8 un comune italiano di abitanti, capoluogo dell'omonima provincia in Umbria.\nL'area della conca ternana risulta interessata da insediamenti stabili gi\u00e0 in et\u00e0 protostorica, come \u00e8 testimoniato dalla necropoli delle Acciaierie, utilizzata a partire dall'ultima fase dell'Et\u00e0 del Bronzo finale (X sec. a.C.) fino a tutta la fase iniziale della prima Et\u00e0 del Ferro (IX secolo/inizi VIII sec. a.C.) da una comunit\u00e0 cospicua, riconducibile alla \"facies\" protostorica detta \"Cultura di Terni\".\nL'abitato pertinente alla necropoli era posto nella fascia collinare e pedemontana a nord dell'attuale citt\u00e0, probabilmente nella zona della Civitella, mentre solo in et\u00e0 pi\u00f9 tarda (VII sec. a.C.) si avr\u00e0 la nascita di un vero e proprio centro protourbano nell'area posta alla confluenza tra fiume Nera e torrente Serra. I dati archeologici sembrano confermare, quindi, la tradizionale data di fondazione della citt\u00e0, collocata al 672 a.C. in base ad un'iscrizione del 32 d.C. (\"Corpus Inscriptionum Latinarum\" XI, 4170) . Le genti preromane che abitavano tali insediamenti nelle fonti latine sono chiamate \"Nahartes\" (da cui il nome della citt\u00e0, \"Interamna Nahartium\", ossia dei Naharti), etnonimo che accomuna tutte le popolazioni umbre che vivevano lungo il corso del fiume Nahar (il Naia) in fondo alla valle.\nCitt\u00e0 ad elevato tasso di sviluppo industriale sin dal medioevo, quando era un ricco e combattivo libero Comune con decine e decine di mulini ad acqua, nel XIX secolo vide crescere la sua potenzialit\u00e0 industriale nella seconda rivoluzione industriale, tanto da essere soprannominata \"La Citt\u00e0 d'Acciaio\" e la \"Manchester italiana\". Ospita le famose Acciaierie fondate dal 1884 e dal 1875 con un'importante Fabbrica d'Armi, tuttora attiva, oltre ad impianti idroelettrici ed opifici specializzati nei settori tessile e chimico. Prima citt\u00e0 industriale in Italia dopo quelle del famoso Triangolo, ha sub\u00ecto pesantissimi bombardamenti nel corso della seconda guerra mondiale da parte degli Alleati.\nNel XXI secolo, Terni conserva soprattutto una struttura moderna, sorta soprattutto con le ricostruzioni post-belliche. Nonostante ci\u00f2 sono ancora rintracciabili nella citt\u00e0 rinvenimenti archeologici dell'et\u00e0 del ferro, monumenti romani, medievali e barocchi. Alle zone urbane moderne, infatti, si alternano paesaggi verdi (in primis la cascata delle Marmore, il Lago di Piediluco e la campagna ternana), e nonostante la II grande guerra, numerose sono ancora le testimonianze di resti romani, medievali, rinascimentali e barocchi.\nUna tradizione tarda, rifacendosi a un passo dell'Historia Augusta, attribuisce alla citt\u00e0 umbra i natali dello celeberrimo storico Publio Cornelio Tacito.\nTerni \u00e8 anche nota come \u201ccitt\u00e0 degli innamorati\u201d poich\u00e9 qui sono custodite le spoglie di San Valentino che fu vescovo della citt\u00e0.\nGeografia fisica.\nTerni sorge sulle rive del fiume Nera e del fiume Serra, in una vasta e fertile conca circondata dall'Appennino umbro-marchigiano e dal Subappennino laziale. \u00c8 situata al centro della penisola italica e dista 80 chilometri da Perugia, 90 da L'Aquila e 100 da Roma.\nTerritorio.\nIl territorio comunale \u00e8 ampio (212,43\u00a0km\u00b2), e si estende intorno alla citt\u00e0 di Terni, (conca ternana) fino alla Valnerina Ternana ad est e alle Terre Arnolfe a nord/nord-ovest.\nLa densit\u00e0 abitativa \u00e8 abbastanza elevata, per la notevole presenza di aree verdi sparse nel territorio comunale.\nIl territorio si \u00e8 formato a causa dell'erosione dovuta al mare presente durante la preistoria. Anche per questo elemento il sottosuolo \u00e8 sabbioso e quindi riduce la possibile devastazione dei terremoti che spesso si scatenano nelle zone appenniniche.\nOrografia.\nIl territorio comunale ha un dislivello di 1.017\u00a0: si passa infatti dai 104 di Vocabolo Pantano, ai 1.121 del Monte Torre Maggiore ed \u00e8 composto per il 52,6% da montagna, per il 31,6% da collina, per il 13,4% da pianura e per il 2,4% da laghi.\nIdrografia.\nI fiumi presenti nel territorio sono il Nera, il Serra, il Tescino, l'Aia e il canale di Recentino. Le Cascate delle Marmore sono formate dal fiume Velino che compie interamente il suo corso attraversando la provincia di Rieti e il suo capoluogo, gettandosi poi nel fiume Nera.\nClima.\nSecondo la classificazione dei climi di K\u00f6ppen, Terni appartiene alla fascia Csa, ossia al clima temperato delle medie latitudini, con estate calda. La citt\u00e0 gode di un clima mite e confortevole nei periodi primaverili ed autunnali.\nLe stagioni pi\u00f9 piovose sono la primavera e l'autunno, prevalentemente nei mesi di novembre e aprile. L'autunno tende inoltre a essere pi\u00f9 caldo della primavera a causa del lento rilascio del calore assorbito dal suolo nel corso dei mesi estivi.\nPer la loro posizione in una piana alluvionale intermontana, sia la citt\u00e0 che i centri limitrofi sono soggetti a forti escursioni termiche annue: cosicch\u00e9 l'estate \u00e8 estremamente calda, umida, poco ventilata e perci\u00f2 afosa, condizione che espone il territorio a forte rischio di siccit\u00e0.\nViceversa, gli inverni sono freddi e piovosi, con notevoli picchi rigidi e intervallati fenomeni nevosi di una certa consistenza.\nIn generale, il clima \u00e8 moderatamente ventilato, poich\u00e9 i venti tendono a diminuire d'intensit\u00e0 incontrando le alture circostanti. Pertanto, in assenza di vento, \u00e8 frequente che la nebbia, talvolta molto fitta, ricopra la conca per buona parte della giornata, soprattutto durante la stagione fredda, con elevati valori di umidit\u00e0 dell'aria. \nStoria.\nLa valle degli umbri - naharki. Italo Celti: cultura villanoviana Civilt\u00e0 Umbra - Andrea Agnetti, Morphena Editrice- 2019\nLa nazione dei Naharki.\nLa citt\u00e0, posta in una pianura alluvionale tra il fiume Nera e il torrente Serra, vide il suo territorio abitato gi\u00e0 nel neolitico nell'et\u00e0 del rame, nell'et\u00e0 del bronzo e del ferro, come testimoniano numerosi rinvenimenti.\nL'et\u00e0 del Bronzo medio (XVI\u2013XIII secolo a.C.) fu segnata da un'attivit\u00e0 pastorale, di tipo transumante, contraddistinta da insediamenti in capanne e grotte. Questa attivit\u00e0 di tipo caseario \u00e8 testimoniata dai vari manufatti ceramici, ad essa connessi, rinvenuti presso Titignano, Avigliano Umbro e Narni.\nCon gli inizi dell'et\u00e0 del Ferro (X secolo a.C.), il territorio accrebbe la propria importanza, come attestato dalla grande necropoli delle Acciaierie. In questo periodo si afferm\u00f2 un modello di insediamento stabile ed organizzato, supporto fondamentale per lo sviluppo della cultura ternana, una delle pi\u00f9 importanti dell'Italia protostorica. La Necropoli dei \"Naharki\" di Terni che fu scoperta nel 1884 \u00e8 la pi\u00f9 grande dell'Europa meridionale: 2500 tombe.\nEpoca romana.\nLe fonti classiche non citano quando Terni (in latino \"Interamna Nahars\" o semplicemente \"Interamna\") entr\u00f2 a far parte delle strutture amministrative romane. Nel 290 a.C., o poco dopo, Manio Curio Dentato promosse la costruzione della Via Curia (di cui non resta traccia), collegando Terni a Rieti e realizz\u00f2 il taglio del costone delle Marmore, per facilitare il deflusso delle acque del Velino nel Nera; \u00e8, quindi, probabile che gi\u00e0 all'epoca \"Interamna\" fosse romanizzata. Dopo la Guerra sociale, \"Interamna\" divenne \"municipium\". Con la sistemazione amministrativa dell'Italia, \"Interamna\" fu iscritta alla trib\u00f9 \"Clustumina\" e fu inclusa nella \"Regio VI Umbria\". Si colloca nel periodo fra la fine del I secolo a.C. e la prima met\u00e0 del I secolo d.C. la strutturazione definitiva della Terni romana. In questo periodo furono edificati templi, il teatro, due terme e l'anfiteatro.\nDurante l'Impero fu teatro di alcuni avvenimenti significativi: la resa delle ultime truppe di Vitellio alle legioni di Vespasiano nel 69, l'attribuzione, da parte del Senato, dell\"auctoritas\" imperiale a L. Settimio Severo nel 193 e l'uccisione, nel 253, nelle campagne vicine, dell'imperatore Treboniano Gallo e di suo figlio G. Vibio Volusiano, mentre si apprestavano a combattere contro le legioni dell'usurpatore M. Emilio Emiliano.\n. Egli fu consacrato vescovo di Terni nel 197, a soli 21 anni. Egli \u00e8 il patrono della citt\u00e0 di Terni e degli epilettici. Non sappiamo con certezza la sua origine, se fosse ternano o romano, fatto certo e sicuro che egli fu il vescovo di Terni per tutta la sua vita, sin dalla sua ordinazione. La tradizione orale e storiografica ternana antica lo vuole originario di Terni.\nNel 275 d.C., a seguito dell'assassinio di Aureliano, un ternano divenne imperatore di Roma: prima il Senato e poi l\u2019esercito decisero che il successore dovesse essere Marco Claudio Tacito, che fu richiamato dalla sua casa interamnate e incoronato:\nEgli pun\u00ec i responsabili della morte di Aureliano, riordin\u00f2 la rete stradale, si rivolse contro gli Eruli e i Goti che saccheggiavano i territori dell'Asia Minore; dopo averli battuti, affid\u00f2 la continuazione dell'impresa al suo fratellastro Marco Annio Floriano, suo prefetto del pretorio. Nonostante l\u2019et\u00e0 si impegn\u00f2 nella guerra contro i persiani che Aureliano aveva avviato. La chiuse vittorioso, ma fu l\u2019ultima soddisfazione per lui. Aveva gi\u00e0 la ragguardevole et\u00e0 di 75 anni, Marco Claudio, dopo aver ricoperto importanti cariche pubbliche (fu anche Console) si ritir\u00f2 a vita privata ritornando nella sua casa natia di Interamna. Una casa che, come le altre dei Tacito, si trovava secondo gli studi e le ricerche dello storico ternano Francesco Angeloni, in quella che oggi \u00e8 via Manassei: i Manassei (una delle nobili famiglia ternane pi\u00f9 importanti nel Medioevo e Rinascimento) avrebbero appunto costruito il loro palazzo, sulla preesistente casa di Tacito. Mor\u00ec nel 276, circa un anno dopo la sua nomina ad imperatore, forse a causa di febbri contratte nell'affrontare il viaggio di ritorno. Tuttavia le testimonianze degli storici latini sono insufficienti rispetto a quest'ultimo particolare. Si sa solo che a succedergli fu il fratellastro Annio Floriano. Secondo la Historia Augusta a Marco Claudio Tacito, Marco Annio Floriano e a Gaio Cornelio Tacito (loro avo), era dedicata una tomba detta: \"Tre Monumenti\", che sorgeva nella zona di porta Spoletina, prima delle invasioni barbariche.\nLa diffusione del Cristianesimo \u00e8 attestata dall'area cimiteriale, databile al IV secolo, sorta su una necropoli pagana. Il luogo principale di culto dedicato inizialmente a S. Maria Assunta, fu costruito probabilmente all'interno delle mura cittadine, nel luogo dove ora sorge la cattedrale.\nDopo la Guerra Gotica, durante la quale \u00e8 probabile che anche \"Interamna\" sia stata, prima occupata dagli Ostrogoti, poi ripresa dai Bizantini, la conquista pi\u00f9 significativa fu quella longobarda, avvenuta ad opera dei Duchi di Spoleto alla fine del VI secolo e compiuta gi\u00e0 al tempo di Autari.\nIl comune nel Medioevo e nel Rinascimento.\nNel 1174 le soldataglie del vescovo Cristiano di Magonza presero e distrussero la citt\u00e0 con l'accusa di non pagare le presunte gabelle dovute all'imperatore.\nAlla fine del 1100 e agli inizi del 1200 Terni aveva una magistratura composta da due consoli e un Parlamento, e al momento in cui riebbe la diocesi (1218), ebbe anche un Podest\u00e0 e un Capitano del Popolo. Nel 1240 Terni fu premiata da Federico II con l'aquila nera in campo oro nel proprio gonfalone cittadino: \u00abper la fedelt\u00e0 e la gagliardia dei suoi uomini\u00bb e comandata da un'antica, solida e orgogliosa aristocrazia di origine germanica, la famiglia Castelli in primis, discendente dalla stirpe di un principe franco di Terni, ma anche quella dei Camporeali, dei Cittadini. Nel 1260 partecip\u00f2 vittoriosamente alla battaglia di Montaperti al fianco dei Ghibellini Senesi contro la Guelfa Firenze. Nel 1294, il Comune si dot\u00f2 di una nuova carica, i \"quattro di credenza\" o difensori del Popolo e, nel 1307, dei Priori. Terni entr\u00f2 a far parte del potere temporale dei papi (e di conseguenza allo Stato Ponticio), in maniera definitiva, solo nel 1564, dopo il tragico evento della Strage dei Banderari.\nAgli inizi del Quattrocento, Terni aveva tra i sei e i settemila abitanti, 300 torri cittadine e una cinta muraria completa e in fase di miglioramento per le artiglierie. Era una citt\u00e0 di medie dimensioni, pi\u00f9 grande di Narni, urbanisticamente parlando, e poco pi\u00f9 grande di Spoleto. Era una citt\u00e0-stato molto sviluppata e ricca grazie alla spinta di fiorenti commerci e di una crescente attivit\u00e0 manifatturiera. A parte un piccolo censo alla chiesa e a un governatore pontificio come Andrea Tomacelli nel primo decennio del secolo, la cui rocca di controllo venne sistematicamente abbattuta pi\u00f9 volte dai ternani stessi, nella seconda met\u00e0 del secolo i governatori di Roma si vedranno costretti spesso a risiedere altrove, la citt\u00e0 era libera politicamente e militarmente dal papato. La sua ricchezza nel XV secolo era favorita dalla sua presenza accanto ai fiumi Nera e Serra, con una serie di corsi d\u2019acqua minori, le cosiddette \"forme\", che attivavano un numero cospicuo di: mulini, ramiere e cartiere. Gran parte dell\u2019attivit\u00e0 del governo cittadino era riservata a questioni di natura idrologica (Marmore, fiumi e canali cittadini). Di pari passo la citt\u00e0 pullulava sempre pi\u00f9 di una borghesia mercantile (Banderari) assai industriosa e che pareggiava in fasto e ricchezza la sua controparte: i nobili.\nA capo della macchina comunale ternana stavano sei Priori (in carica mensile), con ampi poteri politici e amministrativi. Gli organi legislativi e consultivi erano: il Consiglio di Credenza (o di Cerna), composto, oltre che dai Priori, dai Ventiquattro del popolo (tanti per borgo, o rione, che erano sei: Fabri, Castello, Rigoni, Aultrini, Disotto, Amingoni), che portando ognuno una bandiera furono detti Banderari; e ventiquattro \"Boni viri\" (su base censuaria e imbussolati). Grande personaggio ternano di questo secolo fu il Padre Barnaba Manassei, beato francescano di nobile lignaggio, inventore dei Monti di Piet\u00e0 nel mondo contro l'usura ebraica.\nLa storia cinquecentesca del comune si caratterizzer\u00e0 ancora di pi\u00f9 per la fecondit\u00e0 di ottimi e illustri uomini: condottieri (i fratelli Alessandro e Lucantonio Tomassoni e altri numerosi capitani, Ludovico Aminale, uno dei tredici soldati di ventura italiani che parteciparono alla Disfida di Barletta), grandi mecenati come il conte Michelangelo Spada (coppiere, cameriere segreto di Papa Giulio III, segretario apostolico, cavaliere di San Pietro, di Loreto e di San Paolo e conservatore capitolino), poeti avventurieri (Orazio Nucula, cavaliere di San Pietro, diplomatico, dotto letteraro e anch'egli intimo amico di Papa Giulio III) e affermati scrittori come Ercole Barbarasa (eccelso latinista e traduttore del Convivio di Platone e delle Antichit\u00e0 di Roma - di Bartolomeo Marliani - in lingua volgare).\nLa politica militare della citt\u00e0, soprattutto dall'inizio del XVI secolo, si orienter\u00e0 in maniera qualificata ed esperta, nell'arte della guerra, e continuer\u00e0 nel solco delle tradizionali campagne militari contro le rivali: Narni, Spoleto e Rieti. Terni, con l'aiuto di spagnoli, tedeschi e colonnesi, riuscir\u00e0 a porre fine, in maniera irreversibile, alla secolare politica aggressiva di Narni, devastandola e ponendola sotto saccheggio, tale evento passer\u00e0 alla storia come il famoso sacco di Narni (del 1527), da cui peraltro i narnesi non si ripresero pi\u00f9 nei secoli a venire. Tuttavia gi\u00e0 dalla seconda met\u00e0 del XV secolo, Terni, aveva sviluppato un esercito in grado di muovere offensive o resistenti difese, era gi\u00e0 annoverata tra la rosa delle prime citt\u00e0 dell'Umbria per importanza, prestigio e soprattutto ricchezza, pur mantenendo uno dei contadi pi\u00f9 piccoli dell'Umbria, aveva un'economia assai sviluppata e ricca, ma soprattutto un'estensione urbanistica importante. Era una citt\u00e0 mercantile e assai industriosa come ci riporta l'Angeloni, il Passavanti, il Silvestri e le \"Antiche Riformanze\" del Comune. La sua attivit\u00e0 manifatturiera e la sua posizione, posta lungo la Via Flaminia, la rendeva meta costante di andirivieni per chi si dirigeva a Roma, o da Roma andava nel nord. La citt\u00e0, pur limitata nei suoi possedimenti, si era circondata di numerose rocche difensive, all'avanguardia, per quanto concerne l'edilizia e la difesa del contado. Fra queste fortezze fortemente presidiate si annoverano: \"Rocca Sant'Angelo\", \"Colleluna\", \"Rocca di San Giovanni a Piedimonte\", \"Rocca di Casale Rinaccio\", \"Papigno\", \"Rocca di Fava\", la \"Rocca di Monte di Valle\" presso Miranda, \"Rocchetta\", \"Miranda\" stessa (dal 1453) e Acquapalombo.\nFrancesco Sansovino, insigne storico romano, ci dice che la citt\u00e0 possedeva poco meno di un centinaio di mulini (dei quali alcuni, del 1500, ancora si possono ammirare diroccati e abbandonati nella campagna, vicino alle strade o nei sobborghi di Terni), una gloriosa citt\u00e0 umbra, la cui caratteristica era la bellicosit\u00e0 e la prestanza alle armi dei suoi abitanti, primi in Italia come combattenti e armigeri. Alla citt\u00e0 di Terni e al suo consiglio cittadino si rivolgeranno con rispetto e ammirazione, non solo papi, ma anche principi come Cosimo I de' Medici, Filippo II di Spagna, Francesco d'Este, Pierluigi Farnese e tanti altri.\nNel 1564, dopo la Strage dei Banderari, Terni diventa di dominio assoluto dello Stato Pontificio.\nIl Barocco.\nIl seicento sar\u00e0 un'epoca di pace e dominio papale, in cui molti edifici cittadini fra chiese e palazzi nobiliari rinnoveranno la loro struttura esteriore e interna. Celebri personaggi di questo secolo furono soprattutto commediografi di levatura nazionale, famosi soprattutto nel centro nord e a Venezia, come: Paolo Rossi, Rubino Orlandi e Francesco Angeloni. Quest'ultimo non fu solo commediografo, ma anche insigne umanista, storico e antiquario. Nel campo delle scienze vi fu Anastasio De Filiis (astronomo e uno dei soci fondatori dell'Accademia dei Lincei). Non mancarono neanche personaggi nell'ambito della santit\u00e0: Madre Maria Eletta di Ges\u00f9, al secolo Caterina Tramazzoli, Serva di Dio. Numerose furono le testimonianze che si diffusero in merito alla sua santit\u00e0 in Nord Europa. A 24 anni, ancora giovane gli venne affidato l'incarico di dirigere la fondazione di un Carmelo a Vienna. Dopo quattordici anni, l'imperatore Ferdinando III d'Asburgo, che la teneva in gran stima e ammirazione, gli chiese di fondarne un altro a Praga, era tenuta in gran stima anche da papa Alessandro VII, il quale ebbe a dire cos\u00ec della Madre: Numerosi sono i manoscritti dedicati alla sua vita e alle sue opere, sia in lingua italiana che tedesca. Tre anni dopo la morte e la sepoltura, le consorelle ottennero il permesso di riesumare il corpo che venne trovato incorrotto. Ora \u00e8 venerato nella chiesa del Carmelo, in cima al Castello di Praga. Un altro personaggio degno di memoria di questo secolo fu il padre francescano Lattanzio Mazzancolli, beato sacerdote dell'ordine minore, facente parte di una delle storiche famiglie nobili pi\u00f9 antiche e importanti di Terni, a cui vengono accreditati numerosi miracoli.\nDa Napoleone al Regno d'Italia.\nIl \"quieto vivere valligiano\" di questa medio-grande comunit\u00e0 umbra fu bruscamente interrotto il 16 febbraio del 1797, quando il generale Louis Alexandre Berthier da Spoleto dett\u00f2 le condizioni di resa all'Armata Francese. Nel marzo dello stesso anno, Terni fu dichiarato municipio cantonale urbano appartenente al Dipartimento del Clitunno, con capoluogo Spoleto. Al ritorno di Terni al Papa segu\u00ec un periodo di relativo benessere: nel 1842 fu ammodernata la ferriera, nel 1846 fu inaugurato un moderno cotonificio, arriv\u00f2 la ferrovia Pio Centrale che la collegava a Roma e ad Ancona.\nIl 20 settembre 1860 i bersaglieri piemontesi del colonnello Brignone entrarono a Terni attraverso la Porta Spoletina. Il Plebiscito che segu\u00ec e formalizz\u00f2 l'annessione al Regno d'Italia vide 1 solo voto contrario a fronte di 3.461 voti favorevoli. Il primo sindaco post-unitario fu eletto il 1\u00ba dicembre del 1860. Illustri personaggi ternani di questo secolo furono: Paolano Manassei, nobile ternano, storico, politico e imprenditore, Pietro Antonio Magalotti, dottore in legge e fine letterato, Sante Possenti, nobile ternano e governatore pontificio, dal quale nacque San Gabriele dell'Addolorata, il musicista Giulio Briccialdi, grande compositore e miglior virtuoso flautista italiano del suo secolo, stretto amico e compagno di lavoro di Giuseppe Verdi e l'imprenditore Virgilio Alterocca (che fu anche insegnante, editore, politico e benefattore) che introdusse sulla scena italiana la cartolina illustrata.\nEpoca contemporanea.\nDopo l'annessione al Regno d'Italia, la volont\u00e0 del Ministero della Guerra, del Commissario per l'Umbria Gioacchino Napoleone Pepoli e degli amministratori locali di fare di Terni un centro industriale e militare port\u00f2 all'edificazione della Fabbrica d'Armi nel 1875 e alla\"'Societ\u00e0 degli Alti Forni e Fonderie di Terni\", nel 1881, su iniziativa di un imprenditore belga, Cassian Bon, che aveva rilevato una fonderia locale specializzata nella fusione di tubi e di Vincenzo Stefano Breda, titolare della Societ\u00e0 Veneta per le Imprese e le Costruzioni Pubbliche; l'obiettivo dell'impresa era quello di produrre corazze per le navi da guerra.\nNel 1884 il romano Angelo Sinigaglia acquist\u00f2 ed ammodern\u00f2 la ferriera; nel 1885 il genovese Alessandro Centurini inizi\u00f2 la costruzione di un lanificio e jutificio; nel 1890 il torinese Antonio Bosco costru\u00ec uno stabilimento per la produzione di attrezzi agricoli; nel 1896 si costitu\u00ec la Societ\u00e0 Italiana del Carburo di Calcio, Acetilene ed altri Gas, che gestiva non solo stabilimenti per la produzione del carburo di calcio ma anche centrali idroelettriche. Terni fu la quarta citt\u00e0 italiana, in ordine di tempo, ad avere l'illuminazione pubblica ad elettricit\u00e0. Nel 1901, dopo le leggi Pelloux, fu ricostituita la Camera del Lavoro.\nDurante la Prima guerra mondiale la Societ\u00e0 degli Alti Forni e Fonderie di Terni aument\u00f2 notevolmente la produzione, oltre che delle corazze per le navi da battaglia, anche di componenti dei cannoni e dei proiettili, almeno fino all'apertura degli stabilimenti Ansaldo di Genova. La Fabbrica d'Armi produceva armi di vario tipo, fra le quali il fucile Carcano Mod. 91 che equipaggi\u00f2 l'esercito italiano per molti anni: durante il primo conflitto mondiale raggiunse la produzione di duemila fucili al giorno.\nAll'inizio del 1917 nasceva la Sezione Difesa di Terni con 3 Farman 14 e 3 piloti e dal 6 settembre 1918 diventa 306\u00aa Squadriglia.\nL'istituzione della provincia.\nNel 1927 fu istituita la provincia di Terni e il territorio comunale fu ampliato con l'aggregazione dei comuni limitrofi di Cesi, Collescipoli, Collestatte, Stroncone, Papigno, Marmore, Piediluco e Torre Orsina. Decisivi in questo senso i buoni rapporti che il podest\u00e0 della citt\u00e0, Elia Rossi Passavanti, aveva con il governo fascista.\nNodo industriale di primaria importanza, Terni fu oggetto di oltre cento bombardamenti da parte degli Alleati durante la loro campagna di guerra in Italia: l'11 agosto del 1943 un bombardamento aereo, senza che l'UNPA facesse in tempo a lanciare l'allarme, provoc\u00f2 un numero elevatissimo di vittime, quasi tutte civili, e la distruzione di numerosi edifici della citt\u00e0 vecchia. Gli inglesi del generale Alexander entrarono in citt\u00e0 il 13 giugno del 1944. In riconoscimento delle vittime civili e delle distruzioni subite a causa dei bombardamenti Terni \u00e8 stata insignita della Medaglia d'Argento al Valore Civile e, per la sua attivit\u00e0 partigiana, della Croce di Guerra al Valor Militare.\nDal 1944 al 1946 la citt\u00e0 ha ospitato tre campi di internamento per prigionieri fascisti, gestiti dagli anglo-americani: il Civil Internee Camp di Piazzale Donegani, il campo R707 \"Recalcitrant Camp\" di Strada dei Laghetti e il centro detentivo ricavato dai capannoni della Societ\u00e0 Prodotti Esplodenti Autarchici (SPEA) a Narni Scalo.\nResistenza e Liberazione dal nazifascismo.\nSubito dopo l'arresto di Mussolini il 25 luglio 1943 gli operai delle fabbriche organizzarono i primi nuclei di resistenza a Terni. Nel febbraio 1944 nacque dalla banda \"Spartaco Lavagnini\", la Brigata Garibaldi \"Antonio Gramsci\" che riun\u00ec diversi gruppi ribelli partigiani, fu la prima formazione garibaldina attiva nel centro Italia. Alfredo Filipponi, dirigente comunista di Terni, partigiano con il nome di battaglia \"Pasquale,\" fu commissario politico e poi comandante militare, Gildo Bartolucci vice comandante. La Brigata Garibaldi \"Antonio Gramsci\" era composta dai battaglioni \"Spartaco Lavagnini\", \"Giovanni Manni\", \"Morbidoni\", \"Calcagnetti\", \"Tito 1\" e \"Tito 2\" tra l'autunno 1943 e la primavera 1944 insieme a formazioni ribelli e bande autonome, Liberarono vasti territori dall'occupante nazifascita, dichiarando la Repubblica, riuscirono a controllare diversi comuni del centro Italia, dagli Appennini alla valle del Tevere. Gli stessi territori, furono bersaglio di brutali restrellamenti nazifascisti che causarono la morte di civili e la distruzione di beni materiali. Il cuore operaio e popolare della citt\u00e0 di Terni fu fulcro di tali attivita' di resistenza.\nLa ricostruzione.\nLe dismissioni belliche risultarono deleterie per l'acciaio ternano: fra il 1947 e il 1952 furono licenziati quattromila e settecento lavoratori. Tuttavia, la capacit\u00e0 produttiva e le competenze delle maestranze sopravvissute alla guerra permisero di recuperare tutto il sistema idroelettrico e di installare una linea diretta con Genova per l'alimentazione del nuovo stabilimento siderurgico dell'Ilva di Cornigliano. Nel 1962, con l'istituzione dell'Enel, tutte le fonti energetiche della societ\u00e0 ternana furono nazionalizzate. Segu\u00ec, a breve, lo scorporo delle altre attivit\u00e0: l'elettrochimico di Nera Montoro fu ceduto all'Anic, nel 1967 lo stabilimento di Papigno pass\u00f2 all'ENI; le attivit\u00e0 siderurgiche furono incorporate nella Finsider.\nSeguirono numerose chiusure di stabilimenti industriali e riconversioni, che durarono dagli anni 50 agli anni 80. Dai primi anni novanta non si sono fermati i lavori di ristrutturazione dell'impianto urbano del centro cittadino, imperniato sui \"tre centri storici\" del Quartiere Clai come centro della citt\u00e0 romana, del Quartiere Duomo come centro della citt\u00e0 medioevale e dell'asse Piazza Europa-Piazza della Repubblica-Corso Tacito come centro della citt\u00e0 moderna.\nLa citt\u00e0, nel secondo dopoguerra, ha avuto una forte espansione ben oltre i villaggi operai d'inizio secolo, sviluppandosi su quattro assi a raggiera intorno al nucleo centrale e ponendo al nuovo piano regolatore Ridolfi (e sue successive varianti) il problema della vivibilit\u00e0 delle periferie e del loro collegamento con il resto della citt\u00e0. La viabilit\u00e0 ha dovuto superare l'antico schema dell'unico asse preferenziale della Flaminia, contestualizzando i progetti in un ambito interregionale, come la direttrice Rieti-Terni-Civitavecchia, la SS 3 bis e la piattaforma logistica, ancora non realizzata, tutte essenziali per le industrie del ternano.\nSimboli.\nLa leggenda legata alla citt\u00e0 di Terni e al suo stemma narra che molti anni fa, la presenza nel territorio di un terribile drago chiamato \"Tiro\" o \"Thyrus\" provocava paura e apprensione tra la cittadinanza, e che neanche i pi\u00f9 coraggiosi, chiamati dal Consiglio degli Anziani, osavano avventurarsi in quei territori e nessuno riusciva a risolvere la questione. Quando il Consiglio era sul punto di rinunciare alla battaglia, si fece avanti un giovane ternano della nobile famiglia dei Cittadini: si dice che indossasse una lucente armatura e che sfoderasse tutta la sua fierezza e la sua voglia di sfidare l'orribile drago: \"Vado io a fare una visita a quel mostro. Cosa ne dite?\", sembra che disse presentandosi agli Anziani, i quali accettarono e lo benedissero augurandogli ogni fortuna.\nIl coraggioso sorprese il mostro addormentato e la cosa sembrava facilitare il suo ardito compito. Ma mentre stava per colpirlo con la sua lancia, il drago si alz\u00f2 e gli balz\u00f2 contro. Da qui ne segu\u00ec una spaventosa battaglia, durante la quale la bestia aveva la meglio.\nMa un certo punto, il bagliore di un raggio di sole riflesso nell'armatura accec\u00f2 il drago: fu l'occasione giusta, il giovane scagli\u00f2 la sua lancia e trafisse a morte il mostro.\nTutti i cittadini si riunirono immediatamente sul luogo del combattimento per vedere con i propri occhi quello che era accaduto.\nSeguirono giorni di festa per celebrare il giovane, che fu premiato con dei terreni che un tempo erano di appartenenza del mostro.\nStemma e gonfalone.\nIl drago della leggenda, che aveva per nome \"Thyrus\" (o \"Tiro\", italianizzato), \u00e8 riportato sullo stemma della citt\u00e0 di Terni.\nSul gonfalone della citt\u00e0 invece, campeggia la scritta \"Thyrus et amnis dederunt signa Teramnis\", che significa: Tiro e i fiumi segnarono Terni.\nOnorificenze.\nCon decreto dell'allora presidente della Repubblica Giovanni Gronchi il 13 gennaio 1960 venne conferita la Medaglia d'argento al valor civile alla Citt\u00e0 di Terni per i 108 bombardamenti subiti e per il contributo offerto alla lotta per la liberazione. L'onorificenza venne consegnata dall'allora prefetto Ferro al sindaco Ottaviani durante un consiglio comunale straordinario che vide la presenza delle massime autorit\u00e0 e di numerosi cittadini:\nTerni \u00e8 inoltre tra le citt\u00e0 decorate al valor militare per la Guerra di Liberazione, insignita della croce di guerra al valor militare per i sacrifici della sua popolazione e per la sua attivit\u00e0 nella lotta partigiana durante la seconda guerra mondiale:\nSociet\u00e0.\nEvoluzione demografica.\nA partire dalla seconda met\u00e0 del XIX secolo, con l'espansione della grande industria, la citt\u00e0 raddoppi\u00f2 i propri abitanti, passando da trentamila a circa sessantamila. La presenza degli operai nel tessuto sociale cittadino era enorme all'inizio del XX secolo: il 70% della popolazione residente.\nDopo la seconda guerra mondiale, la seconda ondata di immigrazione interna fece raggiungere i centomila abitanti all'inizio degli anni sessanta, inducendo a pensare che Terni avrebbe raggiunto i duecentomila entro il 2000. Con la crisi della siderurgia degli anni settanta e ottanta, il numero degli abitanti si \u00e8 invece stabilizzato sugli odierni 110.000, soprattutto per l'apporto dell'immigrazione dall'estero che \u00e8 aumentata in modo esponenziale a partire dagli anni novanta.\nL'andamento demografico della citt\u00e0 di Terni ha attraversato diverse fasi nel secondo dopoguerra. In particolare, a partire dalla fine degli anni cinquanta troviamo:\nIl saldo demografico, tranne che nel 1961 e 1967, si mantenne costantemente superiore alle mille unit\u00e0 e gener\u00f2 un tasso medio annuo di crescita attorno al 13 per mille.\nElementi portanti dell'esplosione demografica furono innanzitutto gli elevati valori della natalit\u00e0 (fenomeno del \u201cbaby boom\u201d) con il relativo tasso che oscillava fra il 12,7 ed il 16,2 per mille, raggiungendo quest'ultimo valore, (massimo storico non pi\u00f9 registrato) in corrispondenza del 1965 con 1645 nati.\nPi\u00f9 uniforme l'andamento della mortalit\u00e0 il quale, nonostante qualche oscillazione, procedeva secondo una tendenza di lieve ma costante crescita, muovendosi in un intervallo di valori compresi tra il 7,9 e 9,8 per mille.\nIn valore assoluto, furono pi\u00f9 gli anni nei quali si registr\u00f2 un numero di morti inferiore a 1000 che non quelli con valori superiori.\nNon meno sostenuto risult\u00f2 il livello dei movimenti migratori: sull'onda non ancora esaurita della favorevole congiuntura degli anni dello sviluppo economico (1951-1963), alimentati da massicci trasferimenti verso il nord Italia e dai processi di urbanizzazione, i flussi migratori dimostrarono di avere considerevole vitalit\u00e0 e consistenza.\nSebbene caratterizzato da valori positivi tanto del saldo demografico quanto dei differenziali del movimento naturale (ad eccezione del 1979) e migratorio, lo sviluppo della popolazione segnal\u00f2 un cambio di marcia nei suoi ritmi espansivi con l'inizio di una decelerazione che ridusse notevolmente la velocit\u00e0 di crescita.\nA determinare questo rallentamento contribu\u00ec in primo luogo il progressivo venir meno dell'apporto fino ad allora fornito allo sviluppo del movimento naturale, la cui costante riduzione in termini di saldo giunse per la prima volta a mostrare nel 1979 un valore negativo.\n\u00c8 conseguenza di ci\u00f2 il costante attenuarsi dei livelli di natalit\u00e0 (9,1 per mille) contrapposti a valori lievemente crescenti della mortalit\u00e0 (9,7 per mille)\nAnche i movimenti migratori diedero il loro apporto, sebbene in tono minore, al rallentamento della crescita della popolazione: meno consistenti rispetto al passato, soprattutto quelli in entrata, i flussi dimostrano una accentuata tendenza ad avvicinare i propri valori cos\u00ec da produrre differenziali sempre pi\u00f9 ridotti.\nIn termini assoluti la consistenza della popolazione scende da 113.108 a 111.162 unit\u00e0, caduta che corrisponde ad un tasso medio annuo dell'1,35 per mille.\nIl differenziale del movimento naturale, a partire dal 1979, diventa definitivamente negativo e determinato in ci\u00f2 dal persistente prevalere dei decessi sulle nascite.\nI 785 nati (7,1 per mille) rapportati coi 1084 morti (9,7 per mille) nel corso del 1986, sostanziano assai eloquentemente il divario crescente in seno alla componente naturale della popolazione; se tuttavia la negativit\u00e0 crescente del saldo naturale non si riflette per intero sul saldo demografico, ci\u00f2 \u00e8 dovuto al solo fatto che almeno in questo periodo l'effetto delle determinazioni biologiche viene in parte controbilanciato dai differenziali dei movimenti migratori, limitati ma ancora positivi.\nLa popolazione scende fino alle 108.138 unit\u00e0 nel 1992 e i movimenti migratori esauriscono la loro funzione di contrappeso degli esiti negativi della componente biologica.\nUn anno a s\u00e9 stante \u00e8 il 1994, in quanto \u00e8 stata fatta una sanatoria che ha caratterizzato il saldo migratorio di 1129 unit\u00e0 e ha permesso un saldo demografico in attivo di 634 unit\u00e0; \u00e8 proprio in questi anni che si riscontra il maggior divario fra tassi di natalit\u00e0 (media del 6,9 per mille) e tassi di mortalit\u00e0 (media dell'11,3 per mille).\nL'agglomerato urbano \u00e8 rappresentato dalla Conca ternana, dalla Valnerina Ternana, dalla Provincia di Rieti e dalla citt\u00e0 di Spoleto (PG), per il quale esiste un \"Accordo di pianificazione\", raggiunge i 372.782 abitanti.\nEtnie e minoranze straniere.\nLa popolazione straniera residente al 1\u00ba gennaio 2019 \u00e8 di 13.523 abitanti e rappresenta l'12,2% della popolazione totale, in aumento rispetto ad un anno prima. I gruppi nazionali pi\u00f9 numerosi (pi\u00f9 di 500) sono:\nCultura.\nUniversit\u00e0.\nDal 1974 Terni \u00e8 sede del polo scientifico didattico dell'Universit\u00e0 di Perugia.\nDal 2018 \u00e8 attiva una sede dell'Universit\u00e0 Telematica \"Pegaso\".\nCinema.\nAlla fine degli anni novanta, Roberto Benigni decise di girare nei dintorni della citt\u00e0, e pi\u00f9 precisamente presso la vecchia zona industriale dismessa di Papigno, il suo film \"La vita \u00e8 bella\", vincitore di tre premi Oscar: i capannoni abbandonati della vecchia fabbrica della calciocianamide si adattavano perfettamente all'ambientazione delle vicende del film in un campo di concentramento nazista (anche il film \"Pinocchio\" fu completamente girato negli studi di Papigno). In conseguenza di questo episodio, e dell'esistenza del CentroMultiMediale (CMM) - struttura produttiva ora dismessa per totale inutilizzo, che ospita teatri di posa dove sono state occasionalmente girate scene sia di lungometraggi che cortometraggi, si parl\u00f2 tra il 1997 e il 1998 di fare dell'impianto industriale una sorta di citt\u00e0 del cinema (pubblicizzata all'epoca come \"Papignolliwood\"). Il progetto \u00e8 stato realizzato solo in parte e senza una reale bonifica dell'area, pesantemente inquinata. Gli studi di Papigno, che sulla carta vantano teatri di posa tra i pi\u00f9 grandi in Europa, una piscina con obl\u00f2 per le riprese e un teatro di posa, fornito di un enorme blue screen, destinato alla ripresa di scene a cui dovranno essere aggiunti effetti speciali, sono stati utilizzati solo in modo sporadico e occasionale. Recentemente, grazie a un patto stipulato con il comune di Terni, gli studi di Papigno sono passati sotto la gestione di Cinecitt\u00e0 che nonostante la promessa di svolgervi almeno 150 giorni di lavoro annui, li ha di fatto adibiti al ruolo di magazzino, svolgendovi solo occasionalmente (pochi giorni negli anni) qualche attivit\u00e0 lavorativa.\nDiversi film, sceneggiati televisivi, spot pubblicitari e videoclip musicali sono stati ambientati nella zona. Tra questi, \"Acciaio\" di Walter Ruttmann (1933), \"La caduta degli dei\" di Luchino Visconti (1969), \"Inferno\" di Dario Argento (1980), \"Intervista\" di Federico Fellini (1987) e \"La ragazza di Bube\" di Luigi Comencini (1963).\nNel 1999, presso l'ospedale cittadino Santa Maria, ebbero luogo le riprese della fiction Titanus-Rai \"L'amore oltre la vita\" con Monica Guerritore e Adriano Pappalardo. La stessa Rai, al termine delle riprese, regal\u00f2 all'ospedale una statua in gesso di Santa Maria utilizzata nello sceneggiato e oggi posta all'interno della cappella dell'ospedale con tanto di targhetta attestante la donazione.\nNel 2001 fu completamente ambientata a Terni la fiction \"Sei forte maestro\".\nNegli studios di Papigno \u00e8 stato girato \"La terza madre\" di Dario Argento.\nInoltre, proprio nel CMM, nella primavera del 2004 fu realizzata la prima edizione del reality show \"Music Farm\".\nNel 2007 \u00e8 stato girato il film \"Lezioni di cioccolato\" con Luca Argentero e Violante Placido.\nIl 29 novembre 2007, presso gli studi di Papigno si \u00e8 svolto lo spettacolo di Roberto Benigni \"Quinto dell'Inferno\", basato sulla Divina Commedia di Dante.\nNel 2008 \u00e8 stato interamente girato a Terni il film \"Alice\" per la regia del ternano Oreste Crisostomi, distribuito da Medusa Film nel 2010.\nNel gennaio 2011 cominciano le attivit\u00e0 della Funfactory Entertainment che produrranno al CentroMultiMediale svariati Format, Sitcom, una Fiction e un Film.\nNel 2012 sono state fatte alcune riprese per la miniserie \"La vita che corre\" andata in onda su Rai 1.\nNel 2016 vi sono state effettuate parte delle riprese del film Tv \"In arte Nino\"; altre riprese sono state effettuate anche a Carsulae, Narni, Amelia e Avigliano Umbro. Il film \u00e8 incentrato sulla vita di Nino Manfredi prima di ottenere il successo con Canzonissima, l'attore ciociaro \u00e8 interpretato da Elio Germano, mentre la regia \u00e8 del figlio di Manfredi, Luca. Il film \u00e8 andato in onda il 25 settembre 2017.\nMusica.\nC'\u00e8 l'Istituto Superiore di Studi musicali \"G. Briccialdi\" situato sui tre piani di un prestigioso edificio rinascimentale al centro storico della citt\u00e0 il Palazzo Giocosi Mariani.\nTeatro.\nAscanio Celestini, nello spettacolo teatrale Fabbrica, cita Terni e la vita operaia delle Acciaierie, inoltre fa riferimento agli episodi della morte di Luigi Trastulli durante le proteste contro l'adesione dell'Italia alla NATO e della marcia contro i licenziamenti per la riduzione del personale dell'Acciaieria avvenuta nei primi anni '50.\nSempre l'autore romano, insieme alla cantautrice ternana Lucilla Galeazzi, a Marco Gatti e alla Fisiorchestra, inscenarono, per la stagione 2002/03 del Teatro Stabile dell'Umbria, lo spettacolo \"Sirena dei Mantici\".\nL'esibizione ricostruiva le storie degli operai della Terni intrecciate con la vita dei cittadini e delle cittadine ternane dal sorgere dell'industria sino al secondo dopoguerra, raccontando le esperienze dei movimenti operai ternani.\nCucina.\nTerni \u00e8 una citt\u00e0 che, pur risentendo notevolmente l'influenza dei piatti tipici della vicinissima Valnerina (soprattutto per quanto riguarda legumi, salumi, olio, funghi e tartufi), \u00e8 riuscita nel tempo a caratterizzarsi per alcune prelibatezze autoctone. I ternani sono sempre stati degli ottimi consumatori di carne (di ogni genere, ma di maiale soprattutto). Questo grazie anche alla zona geografica, storicamente abbontandante, sin dall'antichit\u00e0, di querceti di varie specie e di allevatori di maiali. La razza suina tipica del territorio ternano \u00e8 l'antico \"Maiale Cinturino\", utilizzato fino al tardo 1800; dopo l'industrializzazione e con l'avvento del grande \"Maiale Rosa dello Yorkshire\" (inglese) nel mercato italiano, preferito per la sua mole e per la maggiore quantita di carne, ne \u00e8 stato quasi del tutto abbandonato l'allevamento.\nPer quanto riguarda la pizza, i ternani continuano a prediligere quella al taglio rispetto a quella al piatto, sebbene alcune pizzerie (al taglio) storiche del centro cittadino abbiano chiuso l'attivit\u00e0 negli ultimi anni. Tuttavia un paio di storiche tradizioni di panettieri e pizzettari di pruduzione artigianale sopravvivono allo scorrere del tempo e delle mode, continuando ad alimentare fama e curiosit\u00e0 culinaria dalle citt\u00e0 limitrofe e lontane; per quanto riguarda lo \"streetfood\" di Terni alcuni tipi di pizza particolari danno lustro, tipicit\u00e0 e unicit\u00e0 alla cucina ternana: la \"Pizza Grassa de Elio\" e le \"Ciambelle Grasse de Colasanti \".\nLa stragrande maggioranza dei paesini e castelli nei dintorni di Terni organizza ogni anno, periodi estivi e autunnali di sagre, tanto che, ormai si parla di vero e proprio circuito gastronomico del comprensorio. Ecco un elenco di piatti tipicamente ternani e di piatti abitualmente consumati dalle famiglie di Terni:\nIl Pane Sciapo di Terni\nPrimi piatti\nSecondi piatti\nLa pasticceria\nIl primo laboratorio di pasticceria di Terni sorse ad opera di Spartaco Pazzaglia nel 1913. Egli fu l\u2019antesignano di maestri della pasticceria che producono ancora squisiti dolci, tanto che \u00e8 ancora usuale che in molti giungano a Terni da Roma e da altre citt\u00e0, per gustare la bont\u00e0 di questa dolce cucina artigianale. L'innovazione di Pazzaglia fu di prendere l'antica ricetta, risalente al Rinascimento (secolo XVI), del panpepato ternano e metterci il cioccolato, invece che solo il miele; questa miglioria lo rese famoso.\nGli alcolici\nGeografia antropica.\nSuddivisioni di Terni.\nLa citt\u00e0 \u00e8 stata suddivisa sino al 2014 in tre circoscrizioni, a seguito di una riforma amministrativa avvenuta nel 2009, che ne ha ridotto il numero da nove. La suddivisione era la seguente:\nFrazioni.\nAcquapalombo, Appecano, Battiferro, Cecalocco, Cesi, Collegiacone, Collescipoli, Collestatte, Giuncano, Marmore, Miranda, Papigno, Piediluco, Poggio Lavarino, Polenaco, Porzano, Pracchia, Rocca San Zenone, San Liberatore, Titurano, Torreorsina, San Carlo, La Castagna, Colle Sant'Angelo. Interessante la Collegiata di Santa Maria Maggiore (Collescipoli), con l'organo W. Hermans.\nEconomia.\nTra la fine dell'Ottocento e i primi del Novecento la citt\u00e0 conobbe un importante processo di industrializzazione con la creazione di numerose fabbriche.\nQuesto processo di industrializzazione e un parallelo sviluppo economico-imprenditoriale hanno portato la citt\u00e0 a diventare un importante polo siderurgico, metallurgico e chimico dell'economia italiana.\nSotto la spinta politica del PNF \"la Terni\", come erano pi\u00f9 brevemente chiamate le acciaierie, finanzi\u00f2, soprattutto negli anni trenta, la costruzione di alloggi per gli operai, fino ad interi quartieri. La concessione dello sfruttamento dell'intero sistema idrico Nera-Velino e le notevoli commesse militari spinsero la 'Terni' ad essere uno dei maggiori gruppi industriali italiani: entrata nell'IRI nel 1933, oltre a sfornare acciaio, produceva in un anno circa un miliardo di kilowattora di energia elettrica dalle centrali del sistema dei fiumi Salto e Turano nel Lazio, e del Vomano in Abruzzo; produceva in esclusiva, negli stabilimenti chimici di Nera Montoro, l'ammoniaca secondo il processo Casale. Nel 1922 assorb\u00ec la Societ\u00e0 Italiana del Carburo di Calcio che produceva carburo di calcio e composti azotati nel nuovo stabilimento di Papigno. Nel 1927 la 'Societ\u00e0 Umbra Prodotti chimici', modificatasi poi in 'Viscosa Umbra', inizi\u00f2 la produzione di solfuro di carbonio. Nel 1939 fu costruito lo stabilimento della 'Societ\u00e0 Anonima Industria Gomma Sintetica' (SAIGS), su iniziativa dell'IRI e della Pirelli, per la sintesi del butadiene dal carburo di calcio.\nNel secondo dopoguerra, il nuovo Centro Ricerche della fabbrica chimica della Polymer iniziava a studiare le fibre poliestere e acrilica, protette dal segreto durante la guerra e delle quali pertanto ben poco si conosceva. Il Centro Ricerche studiava, inoltre, la fibra clorovinilica di cui iniziava a la produzione industriale. Oggetto di ricerca era il processo di produzione del polimero clorovinilico (PVC). In questo centro lavorava nel 1954 Giulio Natta, quando riusc\u00ec a mettere a punto i catalizzatori per la polimerizzazione stereochimica selettiva delle alfa-olefine: nove anni dopo, nel 1963, Natta fu insignito del Premio Nobel per la chimica, unico finora in Italia.\nIl fucile Carcano, modello 91/38 matricola C2766, con il quale Lee Oswald avrebbe assassinato il presidente Usa John Fitzgerald Kennedy, fu costruito nel 1940 nella Regia fabbrica d'Armi di Terni.\nNel 1992 alle acciaierie di Terni fu sequestrata la culatta del famoso \"super cannone\" commissionato da Saddam Hussein.\nOggi l'economia cittadina \u00e8 ancora imperniata sull'acciaieria, che dalla fine degli anni novanta \u00e8 totalmente in mano della multinazionale tedesca ThyssenKrupp. Dopo le dure trattative del 2004 e 2005, terminate con la chiusura del reparto di produzione dell'acciaio magnetico, unico sito in Italia, il trend sembra essere positivo, con nuovi investimenti della propriet\u00e0 specialmente nella produzione dell'inossidabile.\nInoltre la citt\u00e0 si sta sempre pi\u00f9 specializzando nel settore terziario, grazie alla posizione geografica che ne fa una cerniera tra l'Umbria, Roma e il Centro Italia; e della ricerca, grazie allo sviluppo universitario e al costituendo Centro di ricerca per le cellule staminali, progetto curato dallo scienziato Angelo Vescovi, e dal centro di ricerca per le Nanotecnologie. In tutto il territorio sono presenti 17 multinazionali, operanti soprattutto nei settori della chimica e della tecnologia.\nAl 2015, il totale delle imprese presenti nel territorio ammonta a 10.590, di cui: il 39% \u00e8 rappresentato da commercio e trasporti, il 25,3% dai servizi, il 12,3% dalle costruzioni ed il 9,1% dall'industria e produzione energetica.\nFonti di energia.\nNel comune di Terni \u00e8 presente una centrale idroelettrica (Galleto), controllata da ERG che produce 530\u00a0MW.\nDue sono le centrali termoelettriche, entrambe controllate da Edison S.p.A..\nNell'ambito delle energie rinnovabili si annovera TerniEnergia (installazione di impianti fotovoltaici, parchi eolici) e Genera (progettazione e realizzazione di impianti fotovoltaici, a biomasse e parchi eolici).\nInfrastrutture e trasporti.\nStrade.\nPer la sua posizione strategica, Terni \u00e8 collegata a tutte le maggiori citt\u00e0 del centro Italia con tempi di percorrenza piuttosto brevi. Il sistema viario di Terni \u00e8 composto da:\nFerrovie.\nLa stazione centrale, situata sulla ferrovia Roma-Ancona, \u00e8 servita da treni regionali e a lunga percorrenza, ed \u00e8 interessata anche da alcuni treni merci, soprattutto in relazione alla presenza degli stabilimenti siderurgici e chimici raccordati. La stazione funge altres\u00ec da capolinea di due linee secondarie, a binario unico e trazione diesel, entrambe gestite da Rete Ferroviaria Italiana (RFI) e servite dai treni regionali di Busitalia-Sita Nord:\nMobilit\u00e0 urbana.\nI trasporti urbani e interurbani di Terni vengono svolti con autoservizi di linea gestiti da Busitalia-Sita Nord.\nFra il 1901 ed il 1933 fu attiva a Terni una linea tranviaria urbana che collegava la stazione Dante e la centrale piazza Tacito fino a raggiungere piazza Vittorio Emanuele, poi piazza della Repubblica. Una diramazione di tale linea conduceva presso le Acciaierie di Terni, dove sorgeva anche il deposito della societ\u00e0 esercente, la STET. Quest'ultima eserc\u00ec anche, fino al 1960, la tranvia Terni-Ferentillo, una linea extraurbana costruita prevalentemente per il trasporto delle merci lungo la Valnerina.\nAeroporti.\nLa citt\u00e0 dispone dell'aviosuperficie Alvaro Leonardi (ICAO: LIAA), presso la zona di Maratta, per piccoli aerei, adibita a scuola di volo nonch\u00e9 a servizio delle forze di sicurezza e protezione civile e alla pratica del paracadutismo.\nAmministrazione.\nDal 1946 al 1993, Terni \u00e8 stata guidata da sindaci del PCI e del PSI. Con l'introduzione dell'elezione diretta del sindaco da parte dei cittadini avvenuta nel 1993 \u00e8 stata eletta la prima giunta di centrodestra, guidata dal forzista Gianfranco Ciaurro. Dal 1999 al 2018 si sono poi succedute altre quattro giunte di centro sinistra. Alle elezioni del 25 giugno 2018 \u00e8 stato quindi eletto sindaco il leghista Leonardo Latini, che attualmente \u00e8 a capo della prima giunta guidata dal Carroccio della citt\u00e0, in coalizione con i principali partiti del centro destra.\nLa sede del comune \u00e8 a palazzo Spada. In precedenza era presso il palazzo comunale di Piazza della Repubblica, dove dal 2004 \u00e8 stata trasferita la bibliomediateca comunale.\nSport.\nTerni ha ospitato otto volte l'arrivo di tappa del Giro d'Italia (1926, 1940, 1951, 1957, 1976, 1978, 1987, 1995), inoltre, la citt\u00e0 vanta lo svolgimento della prima maratona internazionale della regione, la Maratona di San Valentino, organizzata dal gruppo dell'Amatori Podistica Terni.\nPrincipali societ\u00e0 sportive.\nA Terni vi sono diverse societ\u00e0 sportive che gareggiano, sovente con risultati eccellenti, nei livelli nazionali e internazionali delle rispettive discipline, tra le quali:\nImpianti sportivi.\nQuesti sono alcuni tra i pi\u00f9 importanti impianti sportivi della citt\u00e0 di Terni:"}
{"id": "2533950", "revid": "124335666", "url": "https://it.wikipedia.org/wiki?curid=2533950", "title": "Monumenti di Terni", "text": ""}
{"id": "2533956", "revid": "770813", "url": "https://it.wikipedia.org/wiki?curid=2533956", "title": "Classe Vikrant", "text": "La classe Vikrant \u00e8 la nuova classe di portaerei che l'India sta costruendo autonomamente. Le unit\u00e0 che ne faranno parte sono le prime ad essere costruite in India.\nLa INS \"Vikrant\" (in precedenza il Project 71 \"Air Defence Ship\" (ADS)) \u00e8 la capoclasse dell'omonima classe di portaerei della Bhartiya N\u0101u Sen\u0101, la marina militare indiana, interamente costruita in India, nei cantieri Cochin Shipyard Limited (CSL).\nLa \"portaerei Vikrant\" sar\u00e0 la pi\u00f9 grande nave da guerra costruita in India. La costruzione della prima nave di questa classe \u00e8 iniziata nel 2008 e la chiglia \u00e8 stata ultimata nel febbraio 2009. L'80% della costruzione della portaerei sar\u00e0 ultimato prima del suo varo nel 2010. Era inoltre previsto che la prima portaerei di questa classe sarebbe entrata in servizio entro il 2012, ma la data \u00e8 stata posticipata di un anno a causa della mancata disponibilit\u00e0 dalla Russia di una fornitura di acciaio AB/A; questo ha spinto la SAIL alla creazione di infrastrutture per garantire una lavorazione interna dell'acciaio.\nStoria del progetto.\nNel 1987, la marina indiana ottiene dal governo che venga commissionato alla DCN (\"Direction des constructions navales fran\u00e7aise\") lo studio di una nave comando da 25\u00a0000 tonnellate. Nel 1989 la DCN offre due opzioni: quella di una portaerei CATOBAR e quella di una portaerei STOVL per velivoli VTOL/STOL.\nDopo essere stati abbandonati questi studi vennero ripresi dal \"Directorate of Naval Design\" indiano che propose alla Indian Navy una portaerei STOVL da 16500 tonnellate e una portaerei CATOBAR da 20000 tonnellate entrambi denominate Air Defence Ship (ADS) e la scelta sembr\u00f2 essere orientata sulla portaerei STOVL dovuta anche al fatto che l'Aviazione navale indiana disponeva dei Sea Harrier imbarcati sulla portaerei INS \"Viraat\".\nNel 1996 la Marina Indiana prende seriamente in considerazione l'offerta della Russia per la portaerei della classe Kiev \"Admiral Gor\u0161kov\" che era stata ritirata dal servizio dalla Marina Federale Russa. Dopo varie controversie l'accordo definitivo dell'acquisto \u00e8 stato raggiunto il 17 dicembre 2009.\nIl progetto definitivo della portaerei di costruzione indiana venne presentato il 14 giugno 1999 ed era quello di una portaerei STOBAR di 37000 tonnellate, con ponte di volo con trampolino (\"ski-jump\") di 14\u00b0 e propulsione costituita da quattro turbine a gas General Electric LM2500 da consentire alla nave una velocit\u00e0 di 28 nodi.\nIl progetto \u00e8 stato ufficialmente approvato nel gennaio 2003 e il primo taglio delle lamiere \u00e8 avvenuto a Kochi l'11 aprile 2005. Nel frattempo il progetto della portaerei \u00e8 stato rinominato Indigenous Aircraft Carrier (IAC) e per l'integrazione dell'apparato motore gli indiani hanno avuto l'assistenza dell'italiana Fincantieri che stava completando l'allestimento della portaerei della Marina Militare Italiana Cavour.\nI primi sensori di allarme e di capacit\u00e0 aerea anti-missile della prima portaerei sono simili a quelli dei cacciatorpediniere della classe Kolkata. Il CSL \u00e8 in attesa da parte della Indian Navy di un ordine per una seconda portaerei i cui lavori sarebbero dovuti iniziere nei primi mesi del 2010 ed \u00e8 prevista in futuro una terza portaerei.\nL'equipaggio previsto \u00e8 di circa 1400 effettivi, compreso il Gruppo Aereo Imbarcato. L'entrata in servizio della \"INS Vikrant\" \u00e8 prevista nel 2018."}
{"id": "2533961", "revid": "416336", "url": "https://it.wikipedia.org/wiki?curid=2533961", "title": "07Ghost", "text": ""}
{"id": "2533964", "revid": "124624129", "url": "https://it.wikipedia.org/wiki?curid=2533964", "title": "Luppi", "text": ""}
{"id": "2533969", "revid": "326822", "url": "https://it.wikipedia.org/wiki?curid=2533969", "title": "S.W.A.T. 4", "text": ""}
{"id": "2533971", "revid": "326822", "url": "https://it.wikipedia.org/wiki?curid=2533971", "title": "Yu-Gi-Oh! - il film", "text": ""}
{"id": "2533972", "revid": "149732", "url": "https://it.wikipedia.org/wiki?curid=2533972", "title": "Procero", "text": ""}
{"id": "2533974", "revid": "132266", "url": "https://it.wikipedia.org/wiki?curid=2533974", "title": "Racchettone", "text": ""}
{"id": "2533977", "revid": "132266", "url": "https://it.wikipedia.org/wiki?curid=2533977", "title": "Basket da spiaggia", "text": ""}
{"id": "2533978", "revid": "352448", "url": "https://it.wikipedia.org/wiki?curid=2533978", "title": "Argeadi", "text": ""}
{"id": "2533981", "revid": "125155488", "url": "https://it.wikipedia.org/wiki?curid=2533981", "title": "Pausania di Macedonia", "text": ""}
{"id": "2533987", "revid": "599013", "url": "https://it.wikipedia.org/wiki?curid=2533987", "title": "Diego Florettini", "text": "Carriera.\nMilit\u00f2 nel Padova nelle stagioni 1941-1942, 1943-1944, 1945-1946, disputando quindi il Campionato Alta Italia 1944.\nInoltre gioc\u00f2 anche per il Giorgione, squadra della Provincia di Treviso."}
{"id": "2533989", "revid": "46291", "url": "https://it.wikipedia.org/wiki?curid=2533989", "title": "Trachelium lanceolatum", "text": "Il Trachelio siciliano (\"Trachelium lanceolatum\" ) \u00e8 una pianta appartenente alla famiglia delle Campanulaceae, endemica della Sicilia.\nMorfologia.\n\u00c8 una pianta erbacea camefita suffruticosa, alta 30\u201360\u00a0cm, con rami legnosi terminanti in scapi erbacei eretti.\nLe foglie inferiori, addensate alla base, sono lineari-spatolate con margine dentellato, mentre quelle cauline sono ridotte a squame lineari.\nI fiori, riuniti in una infiorescenza a corimbo del diametro di 5\u20137\u00a0cm, presentano una corolla violacea stretta e tubulosa e un collo corollino molto allungato. Fiorisce da maggio a giugno.\nDistribuzione e habitat.\nSpecie endemica dei Monti Iblei, predilige le rupi calcaree ombreggiate, da 0 a 400 m di altitudine."}
{"id": "2533996", "revid": "767487", "url": "https://it.wikipedia.org/wiki?curid=2533996", "title": "Nottingham Open 2000", "text": "Il Nottingham Open 2000 \u00e8 stato un torneo di tennis giocato sull'erba. \n\u00c8 stata la 7\u00aa edizione del Nottingham Open, \nche fa parte della categoria International Series nell'ambito dell'ATP Tour 2000.\nSi \u00e8 giocato al Nottingham Tennis Centre di Nottingham in Inghilterra, dal 19 al 26 giugno 2000.\nCampioni.\nSingolare.\n S\u00e9bastien Grosjean ha battuto in finale Byron Black, 7-6 (9-7), 6-3\nDoppio.\n Donald Johnson / Piet Norval hanno battuto in finale Ellis Ferreira / Rick Leach, 1-6, 6-4, 6-3"}
{"id": "2534002", "revid": "155634", "url": "https://it.wikipedia.org/wiki?curid=2534002", "title": "Magnus Moan", "text": "Biografia.\nLa sua famiglia ha lasciato Lillehammer quando Moan aveva due anni e da allora ha sempre vissuto a Trondheim. Gareggia per lo sci club By\u00e5sen IL .\nMoan ha esordito in Coppa del Mondo nella stagione 2002-2003 a Oberhof . Il suo primo successo in Coppa del Mondo \u00e8 venuto a Reit im Winkl, in Germania, in una 7,5\u00a0km sprint il 2 gennaio 2004. Nella stagione 2008-2009 si \u00e8 aggiudicato sette gare, , contendendo fino all'ultimo la coppa di cristallo al finlandese Anssi Koivuranta, che alla fine ha avuto la meglio.\nA livello di grandi appuntamenti Moan ha vinto la medaglia d'argento nella sprint HS134/7,5\u00a0km e quella di bronzo nell'individuale Gundersen HS106/15\u00a0km ai XX Giochi olimpici invernali di e sette medaglie ai Mondiali: un oro nella gara a squadre HS137/staffetta 4x5 km e un argento nella sprint HS137/7,5\u00a0km nell'edizione di Oberstdorf 2005, un argento nella sprint HS134/7,5\u00a0km e un bronzo nella gara a squadre HS134/staffetta 4x5 km in quella di Sapporo 2007 e un bronzo nella gara a squadre HS134/staffetta 4x5 km in quella di Liberec 2009.\nAi Mondiali di Oslo 2011 ha vinto due bronzi iridati, nelle gare a squadre HS 106/staffetta 4x5 km e HS 134/staffetta 4x5 km; a quelli di Val di Fiemme 2013 ha ottenuto l'argento nella gara a squadre dal trampolino normale. Ai XXII Giochi olimpici invernali di si \u00e8 classificato 5\u00ba nel trampolino normale, 2\u00ba nel trampolino lungo e 1\u00ba nella gara a squadre. Ai Mondiali di Falun 2015 ha vinto la medaglia d'argento nella gara a squadre dal trampolino normale, la medaglia di bronzo nella sprint a squadre dal trampolino lungo, si \u00e8 classificato 26\u00ba nel trampolino normale e 4\u00ba nel trampolino lungo; due anni dopo, nella rassegna iridata di Lahti 2017, ha vinto la medaglia d'argento nella gara a squadre dal trampolino normale e nella sprint a squadre dal trampolino lungo e si \u00e8 classificato 13\u00ba nel trampolino lungo.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nIN = individuale Gundersen\nPR = gara a handicap\nSP = sprint\nT = gara a squadre\nNH = trampolino normale\nLH = trampolino lungo"}
{"id": "2534003", "revid": "767487", "url": "https://it.wikipedia.org/wiki?curid=2534003", "title": "Provincia di San Pedro de Totora", "text": "La provincia di San Pedro de Totora \u00e8 una delle 16 province del dipartimento di Oruro nella Bolivia occidentale. Il capoluogo \u00e8 la citt\u00e0 di Totora. \nAl censimento del 2001 possedeva una popolazione di 4.941 abitanti.\nSuddivisione amministrativa.\nLa provincia \u00e8 formata dal comune di Totora"}
{"id": "2534006", "revid": "767487", "url": "https://it.wikipedia.org/wiki?curid=2534006", "title": "Provincia di Saucar\u00ed", "text": "La provincia di Saucar\u00ed \u00e8 una delle 16 province del dipartimento di Oruro nella Bolivia occidentale. Il capoluogo \u00e8 la citt\u00e0 di Toledo. \nAl censimento del 2001 possedeva una popolazione di 7.763 abitanti.\nSuddivisione amministrativa.\nLa provincia \u00e8 formata dal comune di Toledo"}
{"id": "2534008", "revid": "1629429", "url": "https://it.wikipedia.org/wiki?curid=2534008", "title": "Superliga 1994-1995 (Slovacchia)", "text": "L'edizione 1994-95 della Corgo\u0148 Liga vide la vittoria finale della ."}
{"id": "2534010", "revid": "1428919", "url": "https://it.wikipedia.org/wiki?curid=2534010", "title": "Provincia di Sebasti\u00e1n Pagador", "text": "La provincia di Sebasti\u00e1n Pagador \u00e8 una delle 16 province del dipartimento di Oruro nella Bolivia occidentale. Il capoluogo \u00e8 la citt\u00e0 di Santiago de Huari. \nAl censimento del 2001 possedeva una popolazione di 10.221 abitanti.\nSuddivisione amministrativa.\nLa provincia \u00e8 formata dal comune di Santiago de Huari"}
{"id": "2534014", "revid": "1428919", "url": "https://it.wikipedia.org/wiki?curid=2534014", "title": "Provincia di Sud Carangas", "text": "La provincia di Sud Carangas \u00e8 una delle 16 province del dipartimento di Oruro nella Bolivia occidentale. Il capoluogo \u00e8 la citt\u00e0 di Andamarca. \nAl censimento del 2001 possedeva una popolazione di 6.136 abitanti.\nSuddivisione amministrativa.\nLa provincia \u00e8 suddivisa in 2 comuni:"}
{"id": "2534021", "revid": "580197", "url": "https://it.wikipedia.org/wiki?curid=2534021", "title": "Geas", "text": ""}
{"id": "2534024", "revid": "300067", "url": "https://it.wikipedia.org/wiki?curid=2534024", "title": "Serhij Hladyr", "text": ""}
{"id": "2534030", "revid": "110157", "url": "https://it.wikipedia.org/wiki?curid=2534030", "title": "Kristjan Kangur", "text": "Carriera.\nFa il suo esordio tra i professionisti tra le file del BC Kalev/Cramo, in Estonia, con cui vince due campionati e una coppa nazionale.\nNel 2004 si trasferisce al Bayer Leverkusen.\nNel 2006 torna al BC Kalev/Cramo dove vince altre tre coppa di Estonia e un campionato. Nella stagione 2008/2009 \u00e8 nominato MVP della Lega.\nNel 2009 firme per l'Asvel Villeurbanne, con cui gioca anche l'Eurolega e vince Supercoppa e Semain des As Cup.\nDopo l'esperienza francese firma alla Virtus Bologna per giocare i playoff di Serie A, mentre le due annate successive milita fra le file della Pallacanestro Varese.\nGioca poi a Siena, dove vince campionato e coppa Italia, e all'Olimpia Milano, con cui vince lo scudetto 2013-2014.\nL'11 agosto 2014 la Pallacanestro Varese annuncia il suo ritorno in maglia biancorossa.\nDopo una breve militanza nel Saski Baskonia, il 18 dicembre 2015 torna per la terza volta alla Pallacanestro Varese. Il 29 giugno 2016 firma un rinnovo biennale con la societ\u00e0 lombarda."}
{"id": "2534044", "revid": "767487", "url": "https://it.wikipedia.org/wiki?curid=2534044", "title": "Janar Talts", "text": ""}
{"id": "2534045", "revid": "1442080", "url": "https://it.wikipedia.org/wiki?curid=2534045", "title": "Nottingham Open 2000 - Singolare", "text": "Il singolare del torneo di tennis Nottingham Open 2000, facente parte dell'ATP Tour, ha avuto come vincitore S\u00e9bastien Grosjean che ha battuto in finale Byron Black 7-6 (9-7), 6-3."}
{"id": "2534046", "revid": "1442080", "url": "https://it.wikipedia.org/wiki?curid=2534046", "title": "Superliga 1993-1994 (Slovacchia)", "text": "L'edizione 1993-94 della Corgo\u0148 Liga vide la vittoria finale della ."}
{"id": "2534051", "revid": "1798099", "url": "https://it.wikipedia.org/wiki?curid=2534051", "title": "Provincia di Abun\u00e1", "text": "La provincia di Abun\u00e1 \u00e8 una delle 5 province del dipartimento di Pando nella Bolivia settentrionale. Il capoluogo \u00e8 la citt\u00e0 di Santa Rosa del Abun\u00e1. \nLa provincia prende il nome dal R\u00edo Abun\u00e1, un fiume che scorre lungo il confine settentrionale della Bolivia con il Brasile. Al censimento del 2001 possedeva una popolazione di 2.996 abitanti.\nSuddivisione amministrativa.\nLa provincia \u00e8 suddivisa in 3 comuni:"}
{"id": "2534053", "revid": "247933", "url": "https://it.wikipedia.org/wiki?curid=2534053", "title": "Abun\u00e1", "text": ""}
{"id": "2534056", "revid": "300067", "url": "https://it.wikipedia.org/wiki?curid=2534056", "title": "Tanel Sokk", "text": "\u00c8 il figlio di Tiit Sokk, e fratello di Sten."}
{"id": "2534061", "revid": "1428919", "url": "https://it.wikipedia.org/wiki?curid=2534061", "title": "Provincia di Federico Rom\u00e1n", "text": "La provincia di Federico Rom\u00e1n \u00e8 una delle 5 province del dipartimento di Pando nella Bolivia settentrionale. Il capoluogo \u00e8 la citt\u00e0 di Nueva Esperanza. \nAl censimento del 2001 possedeva una popolazione di 2.242 abitanti.\nSuddivisione amministrativa.\nLa provincia \u00e8 suddivisa in 3 comuni:"}
{"id": "2534068", "revid": "1428919", "url": "https://it.wikipedia.org/wiki?curid=2534068", "title": "Provincia di Madre de Dios", "text": "La provincia di Madre de Dios \u00e8 una delle 5 province del dipartimento di Pando nella Bolivia settentrionale. Il capoluogo \u00e8 la citt\u00e0 di Puerto Gonzalo Moreno. \nAl censimento del 2001 possedeva una popolazione di 9.521 abitanti.\nSuddivisione amministrativa.\nLa provincia \u00e8 suddivisa in 3 comuni:"}
{"id": "2534073", "revid": "125155638", "url": "https://it.wikipedia.org/wiki?curid=2534073", "title": "Aeropo II di Macedonia", "text": "Era uno dei figli maggiori di Perdicca II e fratellastro di Archelao e dunque zio di Oreste, che ancora infante venne eletto re dalla koin\u00e8 dei macedoni; nel 399 a.C. Aeropo fu reggente fino al 397 a.C., anno nel quale si fece eleggere re ed \u00e8 probabile che facesse assassinare Oreste.\nSecondo Diodoro Siculo, regn\u00f2 sei anni e mor\u00ec di malattia tra il 394 e il 393 a.C. Suo figlio Pausania, avrebbe tentato di imporsi come re un anno prima di essere tradito da Aminta Micros."}
{"id": "2534074", "revid": "300067", "url": "https://it.wikipedia.org/wiki?curid=2534074", "title": "Gregor Arbet", "text": ""}
{"id": "2534075", "revid": "1428919", "url": "https://it.wikipedia.org/wiki?curid=2534075", "title": "Provincia di Manuripi", "text": "La provincia di Manuripi \u00e8 una delle 5 province del dipartimento di Pando nella Bolivia settentrionale. Il capoluogo \u00e8 la citt\u00e0 di Puerto Rico. \nAl censimento del 2001 possedeva una popolazione di 8.230 abitanti.\nSuddivisione amministrativa.\nLa provincia \u00e8 suddivisa in 3 comuni:"}
{"id": "2534085", "revid": "93436", "url": "https://it.wikipedia.org/wiki?curid=2534085", "title": "Iviza", "text": ""}
{"id": "2534087", "revid": "339392", "url": "https://it.wikipedia.org/wiki?curid=2534087", "title": "Bushehr (provincia)", "text": ""}
{"id": "2534089", "revid": "1645873", "url": "https://it.wikipedia.org/wiki?curid=2534089", "title": "Provincia di Nicol\u00e1s Su\u00e1rez", "text": "La provincia di Nicol\u00e1s Su\u00e1rez \u00e8 una delle 5 province del dipartimento di Pando nella Bolivia settentrionale. Il capoluogo \u00e8 la citt\u00e0 di Porvenir.\nIl nome della provincia \u00e8 in onore di Nicol\u00e1s Su\u00e1rez Calla\u00fa (1861-1940) che possedeva la maggior parte degli odierni dipartimenti di Pando e Beni ai tempi del boom del caucci\u00f9.\nAl censimento del 2001 possedeva una popolazione di 29.536 abitanti.\nSuddivisione amministrativa.\nLa provincia \u00e8 suddivisa in 4 comuni:"}
{"id": "2534094", "revid": "124800742", "url": "https://it.wikipedia.org/wiki?curid=2534094", "title": "Azzurro 1984", "text": "La terza edizione di Azzurro si \u00e8 tenuta al Teatro Nazionale di Milano durante la primavera del 1984. \u00c8 stata trasmessa su Italia 1 in cinque serate, l'ultima delle quali si \u00e8 tenuta il 28 maggio di quell'anno.\nLa sigla iniziale era \"Boys Do Fall In Love\" di Robin Gibb, componente dei Bee Gees.\nLa conduzione era affidata a Claudio Cecchetto affiancato da Eleonora Brigliadori, Edwige Fenech, Gabriella Golia e Fabrizia Carminati, con il patron della manifestazione Vittorio Salvetti.\nSquadre partecipanti e classifica finale.\nRosa.\n voti\nLill\u00e0.\n voti\nArancia.\n voti\nAnanas.\n voti\nQuadrifoglio.\n voti\nGardenia.\n voti"}
{"id": "2534095", "revid": "339392", "url": "https://it.wikipedia.org/wiki?curid=2534095", "title": "Provincia di Nicol\u00e0s Su\u00e0rez (Bolivia)", "text": ""}
{"id": "2534096", "revid": "287204", "url": "https://it.wikipedia.org/wiki?curid=2534096", "title": "Provincia di Nicol\u00e0s Su\u00e0rez", "text": ""}
{"id": "2534099", "revid": "599013", "url": "https://it.wikipedia.org/wiki?curid=2534099", "title": "Provincia di Nicol\u00e1s Su\u00e0rez", "text": ""}
{"id": "2534100", "revid": "1543377", "url": "https://it.wikipedia.org/wiki?curid=2534100", "title": "Dutch Open 2000", "text": "Il Dutch Open 2000 (conosciuto anche come \"Energis Open\") \u00e8 stato un torneo di tennis giocato sulla terra battuta.\n\u00c8 stata la 41\u00aa edizione del Dutch Open, che fa parte della categoria International Series nell'ambito dell'ATP Tour 2000. \nSi \u00e8 giocato allo Sportlokaal de Bokkeduinen di Amersfoort nei Paesi Bassi, dal 17 al 23 luglio 2000.\nCampioni.\nSingolare.\n Magnus Gustafsson ha battuto in finale Raemon Sluiter, 6\u20137(4), 6\u20133, 7\u20136(5), 6\u20131\nDoppio.\n Sergio Roitman / Andr\u00e9s Schneiter hanno battuto in finale Edwin Kempes / Dennis van Scheppingen, 4\u20136, 6\u20134, 6\u20131"}
{"id": "2534105", "revid": "300067", "url": "https://it.wikipedia.org/wiki?curid=2534105", "title": "Gert Kullam\u00e4e", "text": "\u00c8 il padre di Kristian Kullam\u00e4e, a sua volta cestista."}
{"id": "2534109", "revid": "287204", "url": "https://it.wikipedia.org/wiki?curid=2534109", "title": "Gert Kullamae", "text": ""}
{"id": "2534119", "revid": "2208534", "url": "https://it.wikipedia.org/wiki?curid=2534119", "title": "All the Things You Are", "text": "All the Things You Are \u00e8 una canzone composta da Jerome Kern, con parole di Oscar Hammerstein II, scritta nel 1939 per il musical \"Very Warm for May\", e fu cantata per la prima volta da Hiram Sherman, Frances Mercer, Hollace Shaw, e Ralph Stuart. Nel 1944 fece la sua comparsa nel film \"Broadway Rhythm\", e fu suonata durante i ringraziamenti d'apertura e come leitmotiv del tema per la commedia romantica \"A Letter for Evie\", dell'anno seguente.\nAnalisi armonica.\nIl \"verse\" (strofa), la parte introduttiva della canzone, ormai \u00e8 suonato di rado, ma il chorus principale \u00e8 diventato molto frequente tra i cantanti e i jazzisti. Il giro armonico \u00e8 una forma di 36 misure, del tipo AA2BA3 che comprende due variazioni della pi\u00f9 frequente forma AABA di 32 battute: A2 trasporta l'iniziale sezione A su di una quinta, mentre la sezione finale A3 aggiunge ulteriori quattro battute.\nGli accordi della sezione A2 ripetono esattamente quelli delle otto misure iniziali della sezione A, con la differenza che gli accordi della sezione A sono abbassati di una quarta giusta. Quindi il Fa minore settima in A diventa Do minore settima in A2, Si minore settima diventa Fa minore settima, Mi minore settima diventa Si minore settima, e cos\u00ec via. Allo stesso modo, la melodia cantata nella parte A2 \u00e8 identica a quella della sezione A, se abbassata di un intervallo di quarta giusta.\nLe prime cinque misure della sezione A3 sono identiche alle otto misure iniziali delle sezioni A e A2. Alla sesta battuta, la parte A3 imbocca un nuovo percorso che finisce soltanto alla dodicesima misura.\nLe modulazioni di questa canzone sono molto insolite per una canzone popolare di quel periodo, e presenta diversi problemi al cantante o all'improvvisatore, tra cui la modulazione di semitono che termina le sezioni A (queste modulazioni iniziano alla battuta 6 nelle sezioni A e A2, alla nona battuta nella sezione A3), e un notevole utilizzo di una sostituzione enarmonica alla ripresa della sezione B (nelle ultime due misure), dove il Sol# suonato sopra un accordo di Mi maggiore diventa in un La sopra il Fa minore settima della prima misura della sezione A3. Il risultato \u00e8 una canzone che include almeno un accordo costruito su ogni nota della scala cromatica, fatto questo celebrato dal pianista jazz Alex von Schlippenbach nel suo album \"Twelve Tone Tales\".\nA causa della sua melodia orecchiabile e dell'impegnativa, ma logica struttura armonica, \"All the Things You Are\" \u00e8 diventata un popolare jazz standard, e i suoi accordi sono stati usati per pezzi quali \"Bird of Paradise\" di Charlie Parker, \"Prince Albert\" di Kenny Dorham e \"Boston Bernie\" di Dexter Gordon. \"Thingin'\" di Lee Konitz introduce un ulteriore cambio armonico trasportando di un tritono gli accordi della seconda met\u00e0 del pezzo. Durante il periodo del bebop sono state introdotte due particolarit\u00e0 nell'esecuzione di questo pezzo: una \u00e8 una breve introduzione e conclusione, parodia del Preludio Op.3 N.2 di Rachmaninoff, l'altra \u00e8 l'inserimento della musica del mulo (\"On the Trail\") dalla \"Grand Canyon Suite\" di Ferde Grof\u00e9.\nI versi iniziali sono:\nCharlie Parker sostenne che questa canzone aveva il testo che gli piaceva di pi\u00f9, ed era solito chiamarla \"YATAG\", che \u00e8 l'acronimo per i versi \"you are the angel glow\", nella sezione B della canzone."}
{"id": "2534121", "revid": "439868", "url": "https://it.wikipedia.org/wiki?curid=2534121", "title": "Chiesa di Sant'Antonino", "text": ""}
{"id": "2534138", "revid": "2373", "url": "https://it.wikipedia.org/wiki?curid=2534138", "title": "Colla in tubetto", "text": ""}
{"id": "2534142", "revid": "1442080", "url": "https://it.wikipedia.org/wiki?curid=2534142", "title": "Dutch Open 2000 - Singolare", "text": "Il singolare del Dutch Open 2000 \u00e8 stato un torneo di tennis facente parte dell'ATP Tour.\nYounes El Aynaoui era il detentore del titolo, ma quest'anno non ha partecipato.\nMagnus Gustafsson ha battuto in finale 6\u20137(4), 6\u20133, 7\u20136(5), 6\u20131 Raemon Sluiter."}
{"id": "2534145", "revid": "1494169", "url": "https://it.wikipedia.org/wiki?curid=2534145", "title": "Gilan (disambigua)", "text": ""}
{"id": "2534146", "revid": "124429867", "url": "https://it.wikipedia.org/wiki?curid=2534146", "title": "Strafbataillon", "text": "Gli Strafbataillon (\"battaglione criminale\") erano unit\u00e0 penali militari della Wehrmacht create durante la seconda guerra mondiale per i soldati giudicati dalla corte marziale e condannati alla pena di morte.\nCompiti.\nGli \"Strafbataillon\" furono impiegati soprattutto sul fronte orientale per condurre le operazioni pi\u00f9 pericolose al limite di missioni suicide; le perdite erano alte dal momento che i soldati venivano usati per bonificare campi minati, assaltare obiettivi difficili o difendere posizioni contro forze attaccanti preponderanti.\nDestino.\nQualora un soldato venisse ferito, veniva spesso lasciato morire o ucciso visto che i dottori della Wehrmacht avevano l'ordine di non curare i membri degli \"Strafbataillon\"; i cadaveri dei soldati, inoltre, non venivano seppelliti ma lasciati sul terreno.\nSe un soldato arrivava alla fine della sua pena veniva rilasciato, ritenuto \"idoneo al combattimento\" e mandato in un'altra unit\u00e0, questa volta con gli stessi diritti di un normale soldato.\nDurante gli ultimi giorni della guerra, con il Terzo Reich ormai sull'orlo della disfatta, i soldati venivano mandati negli \"Strafbataillon\" persino per la pi\u00f9 lieve delle infrazioni.\nNella letteratura.\nIl riferimento pi\u00f9 celebre a queste unit\u00e0 si trova nei romanzi dello scrittore danese Sven Hassel, i quali hanno come protagonisti un gruppo di soldati dello \"Strafbataillon\"."}
{"id": "2534167", "revid": "984922", "url": "https://it.wikipedia.org/wiki?curid=2534167", "title": "Gu\u00e9rin-Kouka", "text": "Gu\u00e9rin-Kouka \u00e8 un villaggio nella Prefettura di Bassar, nella regione di Kara, nel nord-est del Togo."}
{"id": "2534173", "revid": "1573940", "url": "https://it.wikipedia.org/wiki?curid=2534173", "title": "Dolichopodidae", "text": "I Dolicopodidi (Dolichopodidae ) sono una famiglia cosmopolita di insetti dell'ordine dei Ditteri (Brachycera: Muscomorpha). \u00c8 la famiglia pi\u00f9 numerosa fra gli Empidoidea e una dei pi\u00f9 ricche nell'ambito dell'ordine dei Ditteri. Come la maggior parte degli Empidoidei, comprende forme predatrici entomofaghe allo stadio sia larvale sia adulto.\nNomenclatura.\nIl nome scientifico e il relativo adattamento fonetico in italiano derivano dalla combinazione, in greco, di \u03b4\u03bf\u03bb\u03b9\u03c7\u03bf\u03c2 (\"dolichos\", lungo) e \u03c0\u03bf\u03b4\u03bf\u03c2 (\"podos\", piede) e fanno riferimento alla forma delle zampe, lunghe e sottili, che caratterizza la generalit\u00e0 degli adulti di questa famiglia. Analoghi riferimenti si riscontrano nei nomi comuni in inglese, \"long-legged flies\", e in tedesco, \"langbeinfliegen\" (\"mosche dalle zampe lunghe\").\nTradizionalmente la famiglia si identifica in un raggruppamento omogeneo di ditteri, suddiviso in 15 sottofamiglie, ma negli ultimi anni ricorre un'interpretazione estesa, con l'inclusione di due piccole sottofamiglie, Microphorinae e Parathalassiinae, che diversi Autori trattano separatamente. Per consuetudine si usa spesso la denominazione Dolichopodidae \"sensu stricto\" per fare riferimento all'accezione storica della famiglia, comprendente il maggior numero di specie, mentre la denominazione Dolichopodidae \"sensu lato\" \u00e8 usata per fare riferimento al gruppo esteso alle due suddette sottofamiglie.\nDescrizione.\nAdulti.\nLe principali differenze morfologiche ricorrono fra la sottofamiglia dei Microphorinae da un lato e i Dolichopodidae \"sensu stricto\" dall'altro; i Parathalassiinae si collocano in una posizione intermedia, condividendo caratteri morfologici con l'uno o con l'altro gruppo. Messi in relazione con gli altri Empidoidea e con i Cyclorrhapha, i Dolichopodidae \"sensu stricto\" si presentano come il gruppo di Brachiceri inferiori pi\u00f9 affine ai Ciclorrafi e i Parathalassiinae si presentano come la forma pi\u00f9 primitiva dei Dolichopodidae. Pi\u00f9 incerta \u00e8 la collocazione dei Microphorinae che, in ogni modo, manifestano caratteri decisamente pi\u00f9 primitivi.\nGli adulti dei Dolichopodidae \"sensu stricto\" hanno livree spesso appariscenti, caratterizzate dalla presenza di pigmentazioni verdi o gialle, a volte con riflessi metallici azzurri o bronzei; meno frequentemente, le livree sono scure, con colori variabili dal bruno al nero al grigio. I Microphorinae e i Parathalassiinae sono meno appariscenti, con livree grigio scure. Le dimensioni del corpo variano da 1 a 10 mm, ma quelle medio-grandi ricorrono esclusivamente fra i Dolichopodidae \"sensu stricto\", mentre i Microphorinae e i Parathalassiinae hanno dimensioni di 1\u20133\u00a0mm. Le differenze morfologiche pi\u00f9 evidenti fra i due raggruppamenti riguardano la conformazione delle ali e della nervatura alare; meno evidenti, ma significative, sono inoltre le differenze che concernono la morfologia delle antenne, dell'apparato boccale e dell'apparato genitale esterno, in particolare quello dei maschi.\nIl capo \u00e8 semisferico, in genere con regione occipitale piatta o leggermente convessa dorsale e con vertice concavo, da cui emerge la placca ocellare, portante tre ocelli e di grandi occhi composti. Nella generalit\u00e0 della famiglia, il capo \u00e8 oloptico nei maschi e dicoptico nelle femmine, ad eccezione dei Microphorinae, nei quali entrambi i sessi hanno capo dicoptico. La chetotassi \u00e8 caratterizzata dalla presenza di due setole ocellari, due postocellari e in genere due verticali esterne\nLe antenne sono inserite nella parte alta della zona facciale e sono di tipo aristato; hanno scapo globoso, pedicello breve e compresso lateralmente, primo flagellomero pi\u00f9 sviluppato degli altri segmenti e stilo setaceo. Lo stilo \u00e8 composto da due segmenti nei Microphorinae, con il primo molto breve, da un solo segmento nel resto della famiglia; l'inserzione sul primo flagellomero \u00e8 dorsale nei Dolichopodidae \"sensu stricto\", apicale nei Parathalassiinae e nei Microphorinae. L'apparato boccale \u00e8 generalmente breve, di tipo pungente-succhiante ma poco adatto alla funzione perforante. Il labbro superiore \u00e8 breve, sottile e diritto, con epifaringe provvista di strutture taglienti generalmente ricurve e robuste (\"lame epifaringee\"). Le mandibole sono rudimentali e le mascelle hanno perso la lacinia (stilettiforme negli altri Empidoidea) e sono ridotte al solo stipite e al palpo; quest'ultimo \u00e8 composto da un solo segmento. Il labbro inferiore \u00e8 conformato a doccia e termina con un'espansione bilobat (\"labelli\"), provvista di pseudotrachee e, talvolta, fortemente sclerificata. La funzione perforante, svolta dal labbro superiore negli Empidoidei, \u00e8 secondariamente persa nei Dolicopodidi, i quali sfruttano le lame epifaringee e i labelli.\nIl torace \u00e8 caratterizzato dalla presenza di un sottile sclerite trasverso, detto \"sclerite ventrocervicale anteriore\", sulla parte ventrale della membrana del collo. Le setole acrosticali sono brevi, allineate su una o due serie distinte da quelle dorsocentrali, queste ultime pi\u00f9 lunghe e allineate su una sola serie per lato, composta da 6 unit\u00e0. I Microphorinae hanno invece setole acrosticali e dorsocentrali multiseriali. Lungo il margine laterale del mesonoto \u00e8 presente un'ulteriore fila di setole, di cui una sul prescuto (presuturale), a volte assente, una sulla sutura trasversa (suturale) e tre sullo scuto (distinte rispettivamente in due sopralari e una postalare). Altre setole, in numero ridotto, sono presenti nel callo omerale (una omerale), ai margini laterali del prescuto (due postomerali), sul notopleuron (due notopleurali), sul margine posteriore dello scutello (due scutellari). Gli scleriti pleurali sono generalmente privi di setole.\nLe zampe, come si \u00e8 detto, sono marcatamente lunghe e sottili. Le zampe anteriori non presentano particolari adattamenti funzionali riscontrabili in altri Empidoidei, i femori e le tibie sono rivestiti uniformemente da setole rade. All'estremit\u00e0 distale delle tibie anteriori, sul lato dorsale, \u00e8 presente un pettine di setole; una struttura analoga \u00e8 presente sul lato ventrale dell'estremit\u00e0 distale delle tibie posteriori.\nLe ali sono in genere relativamente lunghe e strette, meno frequentemente larghe; presentano in genere una lunga setola inserita sul bordo anteriore, alla base della costa, hanno il lobo anale ampio e leggermente convesso e sono prive di pterostigma. L'ala dei Microphorinae \u00e8 caratterizzata dalla presenza dello pterostigma e da un'incisione profonda del margine alla base del lobo anale. La nervatura alare \u00e8 in generale caratterizzata dalla posizione prossimale, fortemente eccentrica, delle biforcazioni primarie, delle nervature trasverse radio-mediale e medio-cubitale, con conseguente riduzione dello sviluppo in lunghezza delle cellule basali. Queste sono le principali caratteristiche:\nL'addome \u00e8 in genere lungo e sottile. Quello delle femmine \u00e8 composto da 5-6 uriti apparenti, con i 4-5 uriti terminali retratti; l'estremit\u00e0 \u00e8 provvista di una fila semplice di spine e porta un paio di cerci fortemente sclerificati, con brevi setole spiniformi. L'addome dei maschi comprende 5-7 uriti apparenti; il settimo urite \u00e8 tubulare e forma un peduncolo portante l'ipopigio, spesso piuttosto ampio; in \"Sympycnus\", il settimo urite \u00e8 ridotto e l'ipopigio \u00e8 retratto. L'ipopigio \u00e8 in parte asimmetrico, ruotato a seguito di una torsione assiale di 180\u00b0, piegato a destra e retroflesso sotto l'addome.\nI Dolichopodidae \"sensu stricto\" sono provvisti di quattro papille rettali robuste e sclerificate.\nIn molte specie si evidenzia un marcato dimorfismo sessuale, con comparsa di caratteri anche abnormi, nel maschio, che riguardano deformazioni dell'arista delle antenne, deformazioni e pigmentazioni zonali delle ali, distribuzione specifica della pruinosit\u00e0 nel tegumento e, soprattutto, comparsa di ornamenti e deformazioni nelle zampe. Questi caratteri sessuali secondari, variando da specie a specie, sono fondamentali nella determinazione della specie anche nel sesso femminile, caratterizzato da una maggiore uniformit\u00e0 morfologica: per molte specie non \u00e8 possibile la determinazione tassonomica sulla base della morfologia della femmina, perci\u00f2 gli esemplari di sesso femminile possono essere determinati indirettamente in occasione del corteggiamento, almeno nei casi in cui la specie presenta il dimorfismo sessuale.\nStadi giovanili.\nLa larva \u00e8 apoda e microcefala, di colore biancastro e di forma cilindrica, conica in corrispondenza della regione cefalo-toracica. Le dimensioni variano da pochi millimetri a 15\u00a0mm di lunghezza. La capsula cefalica non presenta sclerificazioni ed ha una colorazione scura in corrispondenza dell'apparato boccale. L'estremit\u00e0 caudale \u00e8 tronca ed \u00e8 divisa da due solchi in quattro lobi, di cui quelli dorsali portano i due spiracoli tracheali.\nLa pupa si sviluppa all'interno di un bozzolo, prodotto dalla larva matura mescolando seta e detriti vari. \u00c8 provvista di due processi respiratori dorsali cefalotoracici, che emergono immediatamente dietro gli occhi, e di due robuste spine caudali.\nBiologia.\nGli adulti dei Dolicopodidi sono predatori di piccoli artropodi dall'esoscheletro poco consistente, come acari, afidi, psille, tisanotteri, moscerini. Per alimentarsi, gli adulti dei Dolichopodidae sfruttano la sclerificazione delle pseudotrachee del \"labellum\": il corpo della preda viene schiacciato fra i due lobi, con l'ausilio delle pseudotrachee sclerificate, e introdotto nella cavit\u00e0 orale. Le lame epifaringee lacerano il corpo facendone fuoriuscire i fluidi, assorbiti poi attraverso un canale alimentare formato dalla contrapposizione dell'ipofaringe e del labbro inferiore. Questo comportamento spiega l'attivit\u00e0 predatoria indirizzata verso invertebrati di dimensioni relativamente piccole e dal tegumento poco consistente, contrariamente a quanto avviene in altri Brachiceri inferiori, i quali sfruttano le zampe raptatorie per ghermire la preda e la robustezza del labbro superiore e/o dell'ipofaringe per perforarne il tegumento, spesso anche robusto e consistente.\nLa biologia delle larve \u00e8 in molti casi sconosciuta, tuttavia, per le specie conosciute, le larve mostrano un comportamento predatorio come nella maggior parte dei Brachiceri inferiori, e si sviluppano a spese dei piccoli invertebrati, in genere larve di altri insetti. In generale, il regime dietetico \u00e8 polifago, ma vi sono anche dolicopodidi che hanno una certa specificit\u00e0 nutrendosi prevalentemente a spese di determinate categorie funzionali di organismi. Ad esempio, le larve di alcuni generi, in particolare \"Medetera\", frequenti sotto le cortecce degli alberi, sono generalmente associate a larve di coleotteri scolitidi. Fanno eccezione, nell'ambito dell'ordinaria carnivoria di questi ditteri, le larve del genere \"Thrypticus\", fitofaghe minatrici a spese degli steli di varie monocotiledoni.\nHabitat.\nI Dolicopodidi sono ditteri prevalentemente associati ad ambienti umidi terrestri o di transizione e, nel contempo, ricchi di vegetazione. Il maggior numero di specie vive in foreste umide, mangrovie, paludi, ecosistemi fluviali e lacustri, ecc. La marcata biodiversit\u00e0 relativa a questa famiglia ha permesso anche la colonizzazione di ecosistemi asciutti da parte di Dolicopodidi secondariamente adattati a queste condizioni ambientali, sia pure con un limitato numero di specie; in questo caso gli ambienti pi\u00f9 frequentemente colonizzati dai Dolicopodidi sono le dune costiere e le praterie.\nGli adulti si rinvengono spesso fra la vegetazione oppure posati su superfici verticali esposte all'aperto come rocce, rami, paletti, dove abitualmente consumano il loro pasto o si riproducono. Le larve vivono in substrati umidi di varia natura come il fango, le lettiere e altri substrati organici in decomposizione, le cavit\u00e0 e la corteccia degli alberi, il suolo umido. Nell'ambito della famiglia si riscontrano comunque adattamenti specifici che offrono un'ampia gamma di comportamenti. Fra gli adattamenti particolari ci sono quelli della sottofamiglia Hydrophorinae, le cui larve hanno conservato l'ancestrale comportamento e vivono come semiacquatiche, associate in particolare ad habitat igropetici.\nSistematica.\nNella storia della tassonomia dei Ditteri, questa famiglia era compresa nella coorte degli Orthorrhapha, gruppo sistematico artificiale, in quanto parafiletico, comprendente i ditteri oggi indicati genericamente come Brachiceri inferiori. La classificazione filogenetica mise fra loro in relazione le famiglie degli Empididae e dei Dolichopodidae: Hennig (1970) definiva la sezione Empidiformia, includendovi le due famiglie Empididae e Dolichopodidae e Rohdendorf \"et al.\" (1974), nell'ambito dell'infraordine Asilomorpha individuavano la superfamiglia Empididea, comprendente le famiglie Empididae, Hilarimorphidae e Dolichopodidae. Chv\u00e1la (1983) revision\u00f2 la superfamiglia degli Empidoidea, scorporando gli Empididae in quattro famiglie, fra cui quella dei Microphoridae, tuttavia mantenne invariato l'inquadramento e la suddivisione sistematica dei Dolichopodidae. Sinclair &amp; Cumming (2006), dopo aver riscontrato un certo consenso alle loro tesi, espresse gi\u00e0 dal 2000 hanno formalizzato una nuova revisione integrando l'originario schema di Chv\u00e1la, spostando per\u00f2 i Microphoridae \"sensu Chv\u00e1la\" all'interno dei Dolichopodidae e separandoli nelle due sottofamiglie Microphorinae e Parathalassiinae.\nL'interpretazione estesa della famiglia Dolichopodidae non \u00e8 pienamente condivisa: gli stessi Autori che l'hanno proposta, hanno espresso un dubbio sull'esatta collocazione dei Microphorinae, che in rapporto ai Dolichopodidae \"sensu stricto\" risultano essere un gruppo parafiletico. Infatti, la trib\u00f9 dei Parathalasiini \"sensu Chv\u00e1la\" sarebbe una linea primitiva in relazione ai Dolichopolidae \"sensu stricto\", mentre incerta \u00e8 la collocazione filogenetica dei generi \"Microphor\" e \"Schistostoma\" (trib\u00f9 Microphorini \"sensu Chv\u00e1la\"). Sinclair &amp; Cumming affermano che il mantenimento dell'integrit\u00e0 tassonomica del gruppo \"Microphor\"+\"Schistostoma\", integralmente trasportato all'interno dei Dolichopodidae, risponde ad esigenze di praticit\u00e0 di trattazione pi\u00f9 che a rigorosi criteri filogenetici-tassonomici, in attesa dell'acquisizione di elementi pi\u00f9 approfonditi. Le posizioni incerte o divergenti, in merito all'estensione della famiglia dei Dolichopodidae, si attestano su uno dei seguenti orientamenti:\nA fronte di queste divergenze, nella letteratura pi\u00f9 recente esistono tuttavia diverse fonti che adottano l'impostazione tassonomica di Sinclair &amp; Cumming. Il progetto \"The Tree of Life\", nonostante l'impostazione esuli da inquadramenti strettamente tassonomici e prenda in considerazione gli aspetti esclusivamente filogenetici, presenta la superfamiglia Empidoidea con l'inclusione implicita dei Microphoridae \"sensu Chv\u00e1la\" nei Dolichopolidae, pur mettendo in evidenza l'incertezza in merito a questa relazione. D'altra parte, il supporto all'interpretazione estesa della famiglia Dolichopodidae viene proprio dai ditterologi promotori del progetto \"Tree of Life\": in un'analisi cladistica su base molecolare, Moulton &amp; Wiegmann (2007) confermano una significativa pertinenza del clade Dolichopodidae + Microphorinae. Il \"Biosystematic Database of World Diptera\" (BDWD), infine, supporta in pieno l'inquadramento tassonomico esteso, classificando nei Dolichopodidae i generi appartenenti ai Microphoridae \"sensu Chv\u00e1la\".\nAdottando l'interpretazione estesa, la famiglia si suddivide nelle seguenti 17 sottofamiglie:\nCome si \u00e8 detto, in letteratura si sottolinea lo stato di incertezza di cui si \u00e8 detto, riassumendolo spesso con l'uso frequente delle locuzioni \"sensu lato\" e \"sensu stricto\".\nAttualmente si conoscono oltre 7000 specie di Dolicopodidi, ripartite fra circa 230 generi. L'elevato grado di biodiversit\u00e0 nelle regioni tropicali fa tuttavia ritenere che, in proiezione, il numero reale di specie di questa famiglia sia dell'ordine di 15000. \u00c8 la famiglia pi\u00f9 ricca, fra i Ditteri, dopo i Tipulidae e i Tachinidae. L'alto rapporto fra numero di specie e numero di generi \u00e8 dovuto al fatto che alcuni generi sono ricchi di specie: ad esempio, il solo genere \"Dolichopus\" comprende oltre 500 specie. D'altra parte, generi cos\u00ec ricchi di specie sono soggetti spesso a revisioni perch\u00e9 sono polifiletici o contengono sinonimie o determinazioni errate; sempre facendo riferimento, ad esempio, al genere \"Dolichopus\", in letteratura sono citate oltre 900 specie.\nEvoluzione.\nSi ipotizza che le forme ancestrali dei Dolichopodidae \"sensu stricto\" e dei Parathalassiinae migrarono da habitat terrestri, condivisi con i Microphorinae, verso habitat di transizione sui litorali marini. In questi habitat si verific\u00f2 una disgiunzione evolutiva tra forme che hanno mantenuto l'habitat costiero e altre che sono secondariamente tornate nell'entroterra, invadendo habitat terrestri e zone umide d'acqua dolce.\nMolteplici sono i reperti fossili attribuiti a questa famiglia. I fossili pi\u00f9 antichi appartenenti alle sottofamiglie Microphorinae e Parathalassiinae risalgono rispettivamente al Cretaceo inferiore e al Cretaceo superiore, attestando l'origine mesozoica di queste linee primitive. Pi\u00f9 incerta \u00e8 la datazione della comparsa dei Dolichopodidae \"sensu stricto\": i reperti fossili di questo raggruppamento risalgono alla prima fase del Terziario, in un periodo che si estende fra il Paleocene e il Miocene. Si ritiene che molte delle specie fossili descritte richiedano una differente collocazione sistematica, in quanto inquadrate in generi ancora esistenti, e che gli attuali Dolichopodidae sarebbero in realt\u00e0 comparsi fra l'Eocene e l'Oligocene.\nDistribuzione.\nLa famiglia ha un'ampia diffusione ed \u00e8 largamente rappresentata in tutte le regioni zoogeografiche del pianeta ad esclusione dell'Antartide e, come si \u00e8 detto, in un'ampia variet\u00e0 di ambienti. L'areale della famiglia si estende dai tropici fino alle pi\u00f9 elevate altitudini, anche in remote isole, e dalle zone costiere all'alta montagna.\nIn Europa sono segnalate circa 800 specie ripartite fra 65 generi, compresi i Microphoridae \"sensu Chv\u00e1la\". I generi pi\u00f9 rappresentativi sono \"Dolichopus\" (131 specie), \"Medetera\" (101), \"Hercostomus\" (63), \"Raphium\" (49), \"Sciapus\" (40). Diversi generi hanno comunque un numero di specie non trascurabile, dell'ordine di 20-30.\nIn Italia \u00e8 segnalata la presenza di circa 300 specie ripartite fra 46 generi. L'esatta consistenza dell'entomofauna relativa ai Dolicopodidi nel territorio nazionale \u00e8 tuttavia poco conosciuta: la segnalazione di oltre 40 specie \u00e8 infatti dubbia per vari motivi come l'eventualit\u00e0 di possibili sinonimie, errate identificazioni, insufficiente documentazione o mancanza di conferme, ecc. A prescindere da queste incertezze, la frequenza dei generi in Italia riflette quella europea: i generi pi\u00f9 ricchi sono, infatti, \"Dolichopus\" (38 specie segnalate), \"Hercostomus\" (34), \"Medetera\" (21), \"Sciapus\" (18), \"Rhaphium\" (16), \"Chrysotus\" (15).\nUtilit\u00e0.\nNonostante l'ampia distribuzione e l'elevato numero di specie, la famiglia dei Dolichopodidae \u00e8 poco menzionata sotto il punto di vista delle relazioni con gli insetti economicamente dannosi e l'agricoltura. La documentazione in materia di divulgazione agricola dedica infatti spazi pi\u00f9 ampi - nell'ambito dei Ditteri entomofagi - a famiglie come quelle dei Tachinidi (parassitoidi allo stadio larvale), degli Asilidi (predatori in tutti gli stadi), dei Sirfidi (predatori allo stadio larvale in diversi generi). I Tachinidi, in effetti, rappresentano la seconda famiglia fra i Ditteri, in termini di numero di specie, e annoverano molte specie che svolgono un ruolo di primo piano come antagoniste di insetti fitofagi di grande importanza. Il ruolo dei Dolicopodidi \u00e8 invece sottovalutato rispetto a quello degli Asilidi e dei Sirfidi: i primi, per la loro elevata polifagia, hanno un ruolo pi\u00f9 generico e rivolgono la loro attivit\u00e0 predatoria, spesso, anche nei confronti di insetti utili come gli Imenotteri Apoidei; nei secondi, l'importanza per l'attivit\u00e0 predatoria \u00e8 limitata solo ad una parte della famiglia, in quanto la maggior parte dei Sirfidi \u00e8 rappresentata da forme saprofaghe allo stadio larvale.\n\u00c8 opinione comune che i Dolicopodidi allo stadio adulto siano insetti di grande utilit\u00e0, in quanto la loro attivit\u00e0 predatoria si concentra in particolare su categorie sistematiche comprendenti esclusivamente o in larga parte insetti particolarmente dannosi all'agricoltura o alla selvicoltura, come i Thysanoptera, Aphidoidea, Psylloidea. Non trascurabile \u00e8 anche l'azione antagonista svolta nei confronti degli acari e dei nematoceri, anche se in questo caso vi si annoverano non solo specie dannose ma anche direttamente o indirettamente utili (acari predatori, ditteri saprofagi o predatori). L'altro aspetto significativo del ruolo dei Dolicopodidi \u00e8 il notevole grado di biodiversit\u00e0, che garantisce la presenza di questa famiglia negli ambienti pi\u00f9 svariati, compresi gli agrosistemi e gli ecosistemi forestali, e in tutte le regioni del pianeta. I Dolicopodidi adulti entrano perci\u00f2 nella composizione di quell'insieme genericamente denominato \"entomofauna utile\" e che svolge un ruolo indispensabile nel controllo biologico naturale degli insetti dannosi.\nLe peculiarit\u00e0 comportamentali osservate in questa famiglia hanno messo in evidenza una stretta dipendenza fra la dinamica di popolazione delle singole specie di Dolicopodidi e il loro habitat. L'effettiva presenza e rappresentanza - in termini di biodiversit\u00e0 - sono perci\u00f2 strettamente correlate al grado di integrit\u00e0 degli ecosistemi naturali e degli agrosistemi: i Dolicopodidi sono infatti minacciati dal degrado ambientale e la loro presenza \u00e8 a rischio negli agrosistemi, negli insediamenti antropici e, in generale, in tutti gli ecosistemi soggetti a interventi antropici ad alto impatto ambientale.\nPi\u00f9 incerto \u00e8 il ruolo ecologico ricoperto dai Dolicopodidi allo stadio larvale, anche a causa delle modeste conoscenze relative alla biologia larvale di questa famiglia. D'altra parte la stretta relazione osservata, ad esempio, fra diverse specie di \"Medetera\" e larve di Scolitidi (Coleoptera: Curculionoidea), fa ritenere che almeno in casi specifici questi insetti possano svolgere un ruolo chiave o, comunque, contribuire al contenimento dei danni da parte degli insetti xilofagi."}
{"id": "2534174", "revid": "110157", "url": "https://it.wikipedia.org/wiki?curid=2534174", "title": "Kategoria Superiore 2003-2004", "text": "La Kategoria Superiore 2003-2004 fu la 65\u00aa edizione della massima serie del campionato albanese di calcio disputata tra il 23 agosto 2003 e il 22 maggio 2004 e conclusa con la vittoria del , al suo ventunesimo titolo.\nCapocannoniere del torneo fu Vioresin Sinani (Vllaznia) con 36 reti.\nFormula.\nIn questa stagione le squadre partecipanti furono dieci e disputarono un doppio turno di andata e ritorno per un totale di 36 partite.\nLe ultime due classificate furono retrocesse in Kategoria e Par\u00eb, nuovo nome del secondo livello calcistico albanese.\nLe squadre qualificate alle coppe europee furono cinque: la vincente del campionato fu ammessa alla UEFA Champions League 2004-2005, la seconda classificata e la vincente della coppa d'Albania alla Coppa UEFA 2004-2005 pi\u00f9 due ulteriori squadre alla Coppa Intertoto 2004.\nClassifica.\nLegenda:\nNote:"}
{"id": "2534176", "revid": "125155479", "url": "https://it.wikipedia.org/wiki?curid=2534176", "title": "Oreste di Macedonia", "text": "Regn\u00f2 tra il 399 e il 396 a.C. insieme al suo tutore Aeropo II, il quale poi si fece eleggere re (per cui si sospetta che avesse fatto uccidere il giovane sovrano)."}
{"id": "2534181", "revid": "767487", "url": "https://it.wikipedia.org/wiki?curid=2534181", "title": "AAPT Championships 1999", "text": "L'AAPT Championships 1999 \u00e8 stato un torneo di tennis giocato sul cemento. \u00c8 stata la 23\u00aa edizione del Torneo di Adelaide, che fa parte della categoria International Series nell'ambito dell'ATP Tour 1999. Si \u00e8 giocato ad Adelaide in Australia dal 4 all'11 gennaio 1999.\nCampioni.\nSingolare.\n Thomas Enqvist ha battuto in finale Lleyton Hewitt 4-6, 6-1, 6-2\nDoppio.\n Gustavo Kuerten / Nicol\u00e1s Lapentti hanno battuto in finale Jim Courier / Patrick Galbraith 6-4, 6-4"}
{"id": "2534183", "revid": "136801", "url": "https://it.wikipedia.org/wiki?curid=2534183", "title": "AAPT Championships", "text": ""}
{"id": "2534185", "revid": "287204", "url": "https://it.wikipedia.org/wiki?curid=2534185", "title": "Jo\u00e3o Gilberto (1961)", "text": "Jo\u00e3o Gilberto \u00e8 il terzo album del cantante e chitarrista brasiliano Jo\u00e3o Gilberto, pubblicato dalla Odeon nel 1961."}
{"id": "2534186", "revid": "767487", "url": "https://it.wikipedia.org/wiki?curid=2534186", "title": "Coppa Citt\u00e0 di Borgomanero", "text": "La Coppa Citt\u00e0 di Borgomanero era una cronometro a coppie maschile di ciclismo su strada, che si svolse nel territorio attorno Borgomanero, in Italia, ogni anno in ottobre.\nDal 2005 al 2008 il Trofeo \u00e8 stato associato alla Coppa Lella Mentasti.\nAlbo d'oro.\n\"Aggiornato all'edizione 2010.\""}
{"id": "2534188", "revid": "4175", "url": "https://it.wikipedia.org/wiki?curid=2534188", "title": "Margot (cantante)", "text": "Biografia.\nEra la figlia maggiore del magistrato e politico Carlo Galante Garrone (fratello del celebre storico Alessandro; i prozii Eugenio e Giuseppe Garrone sono due medaglie d'oro al valor militare della Prima guerra mondiale) e sorella dell'attrice e pedagoga teatrale Alessandra Galante Garrone. Sin da piccola si interessa di musica, ascoltando e assimilando gli chansonniers francesi (Georges Brassens, Barbara, ma in particolare Boris Vian) ed imparando a suonare la chitarra.\nGrazie all'incontro con personaggi come Michele Straniero, Fausto Amodei, Sergio Liberovici (che diventa suo marito) ed altri, \u00e8 tra gli esponenti di spicco del gruppo di Cantacronache. Con Cantacronache, dopo aver scelto definitivamente il nome d'arte di \"Margot\" (con cui \u00e8 sempre stata chiamata anche nella vita privata), incide le prime canzoni di cui \u00e8 autrice, oltre a riproporre le canzoni folk e popolari che la ricerca di Straniero, di Liberovici e di Emilio Jona, oltre che di Margot stessa, porta alla luce.\nLa sua canzone pi\u00f9 celebre del periodo \u00e8 la ballata protofemminista \"Le nostre domande\", con testo di Franco Fortini.\nCon il termine dell'esperienza, Margot debutta come solista, pubblicando nel 1964 un 45 giri con due canzoni scritte per Julian Garcia Grimau; nello stesso anno incide la famosa \"Le D\u00e9serteur\" di Boris Vian (canzone che in seguito vanter\u00e0 numerose traduzioni e interpretazioni in italiano) all'interno di un EP realizzato con Silverio Pisu.\nDopo un periodo di relativa inattivit\u00e0 artistica (nel frattempo \u00e8 diventata mamma di Andrea Liberovici, anche lui in seguito cantautore e regista teatrale), Margot ritorna a incidere negli anni settanta, per la Divergo di Mario De Luigi e per la Fonit Cetra.\nDopo il secondo matrimonio con Giovanni Morelli si trasferisce a Venezia. Dagli anni ottanta si dedicava all'attivit\u00e0 teatrale. Nel 1987 fonda il \"Gran Teatrino La Fede delle Femmine\" insieme a Leda Bognolo, Paola Pilla e a Margherita Beato, con cui realizza spettacoli di marionette costruite da loro stesse."}
{"id": "2534189", "revid": "380453", "url": "https://it.wikipedia.org/wiki?curid=2534189", "title": "Convocazioni al World Grand Prix 2009", "text": "Elenco delle giocatrici convocate per il World Grand Prix 2009."}
{"id": "2534190", "revid": "287204", "url": "https://it.wikipedia.org/wiki?curid=2534190", "title": "Erandique", "text": "Erandique \u00e8 una citt\u00e0 dell'Honduras facente parte del dipartimento di Lempira.\nIl comune risultava gi\u00e0 come entit\u00e0 indipendente nella divisione amministrativa del 1889 ed ha ottenuto lo \"status\" di citt\u00e0 nel 1932."}
{"id": "2534191", "revid": "466539", "url": "https://it.wikipedia.org/wiki?curid=2534191", "title": "Nino Milano", "text": "Biografia.\nDebutta nel 1948 in \"Fantasmi del mare\", film di guerra diretto da Francesco De Robertis, che lo chiamer\u00e0 ancora in altri quattro film.\nNei successivi 17 anni prende parte a circa 70 film, e doppia vari attori italiani a cui d\u00e0 il suo accento napoletano. Gira principalmente commedie e film comici tra cui il film \"Sette ore di guai\" con Tot\u00f2, ma anche film drammatici. Due i film che ha girato all'estero: in Francia nel 1954 \"I tre ladri\" e in Spagna nel 1965 \"Due mafiosi contro Goldginger\", che resta il suo ultimo lavoro come attore; si dedica in seguito all'attivit\u00e0 di direttore di produzione."}
{"id": "2534193", "revid": "287204", "url": "https://it.wikipedia.org/wiki?curid=2534193", "title": "Gualcince", "text": "Gualcince \u00e8 un comune dell'Honduras facente parte del dipartimento di Lempira.\nIl comune risultava gi\u00e0 come entit\u00e0 indipendente nella divisione amministrativa del 1889."}
{"id": "2534198", "revid": "767487", "url": "https://it.wikipedia.org/wiki?curid=2534198", "title": "Arm\u00e9nio Vieira", "text": "Giornalista sin dai tumultuosi anni sessanta, giovane e appassionato sostenitore delle proteste studentesche a loro tempo, \u00e8 stato il redattore del giornale \"Voz di Povo\", oggi non pi\u00f9 esistente. Attualmente collabora con diverse riviste sia come giornalista sia come scrittore: \"SEL\u00d3 - folha dos nov\u00edssimos, Boletim de Cabo Verde\", \"V\u00e9rtice\" di Coimbra, in Portogallo, \"Ra\u00edzes\", \"Ponto &amp; V\u00edrgula\", \"Fragmentos\", \"Sopinha de Alfabeto\"."}
{"id": "2534203", "revid": "287204", "url": "https://it.wikipedia.org/wiki?curid=2534203", "title": "Guarita", "text": "Guarita \u00e8 una citt\u00e0 dell'Honduras facente parte del dipartimento di Lempira.\nIl comune risultava gi\u00e0 come entit\u00e0 indipendente nella divisione amministrativa del 1889 ed ha ottenuto lo \"status\" di citt\u00e0 il 20 marzo 1934."}
{"id": "2534210", "revid": "26126014", "url": "https://it.wikipedia.org/wiki?curid=2534210", "title": "Riserva naturale del Monte Soratte", "text": ""}
{"id": "2534211", "revid": "83531", "url": "https://it.wikipedia.org/wiki?curid=2534211", "title": "Becky Behar", "text": "Ultima sopravvissuta alla strage nazista di Meina, ha raccontato questo episodio della sua vita ne \"Il diario di Becky Behar\" incluso nella pubblicazione di Interlinea \"La strage dimenticata\" e nelle conferenze che ha tenuto nelle scuole di mezza Italia e in molte universit\u00e0. Nel 2007 la sua storia ha ispirato il discusso film Hotel Meina di Carlo Lizzani, che vide un disaccordo sulla sceneggiatura fra la donna e il regista.\nBiografia.\nInfanzia.\nRachel (Becky) Behar, ultima di quattro figli, nacque in Belgio nel 1929 e, per motivi di salute della madre, i suoi si trasferirono in Italia nel 1934; il padre Alberto, appassionato antiquario, si stabil\u00ec a Milano con la moglie Eugenia e i figli. I Behar erano una famiglia laica, ma con una grande fede in Dio, che il padre venerava quasi al di l\u00e0 di una specifica religione. La piccola Rachel fu ammessa, ad anno scolastico gi\u00e0 avviato, nella scuola elementare di piazza Sicilia ove si integr\u00f2 perfettamente con i compagni e la maestra, nonostante i disagi della lingua (in famiglia si parlavano il turco, il francese e lo spagnolo).\nNel 1938, la proclamazione del \u201cManifesto della razza\u201d comport\u00f2 in Italia, analogamente alle Leggi di Norimberga volute da Hitler per la Germania nel 1935, la perdita dei diritti civili per i cittadini ebrei, costretti a registrarsi presso i comuni di residenza e a subire numerose limitazioni quanto alle loro libert\u00e0 individuali. Tra le altre terribili misure antisemite, l'espulsione dei bambini e dei ragazzi dalle scuole pubbliche e il loro inserimento coatto in istituti per soli ebrei. Becky fu cos\u00ec costretta a lasciare, tra le lacrime, la maestra e gli amici, sperimentando il primo dei numerosi traumi che la tormenteranno, quello della diversit\u00e0 umana, della colpa di essere di origine, tradizione, religione ebrea, appartenente ad una razza giudicata inferiore.\nLa guerra e la strage.\nDue anni dopo, nel 1940, l'Italia entr\u00f2 in guerra e Milano inizi\u00f2 a subire i rombi dei bombardamenti. Fu il momento di un nuovo trauma, legato alla corsa nei rifugi sotterranei, immersi nelle tenebre, da dove si assisteva, impotenti, insieme con il crollo dei palazzi vicini, a quello delle speranze in una vita semplicemente normale. La situazione di ansia continua, scandita quotidianamente dal suono esasperante della sirena, indusse la famiglia Behar a trasferirsi sul lago Maggiore, a Meina, dove il padre rilev\u00f2 da una vedova in difficolt\u00e0 economiche un albergo. Nella cittadina vennero ad abitare anche il vice-console e il console turco, Niebil Hertog, cui il signor Behar cedette la sua precedente dimora, mentre Becky e i suoi passarono a vivere direttamente all'hotel.\nL\u00ec erano sfollate da Milano altre famiglie ebraiche, che speravano in quel modo di sfuggire non tanto alle persecuzioni (si supponeva con una punta di ingenuit\u00e0 che la civile Italia non avrebbe mai compiuto simili nefandezze), quanto ai bombardamenti che sconvolgevano la vita di citt\u00e0. Fu l'occasione per conoscere nuovi amici, in particolare John, un diciassettenne proveniente da Salonicco, con cui Rachel ebbe modo di sfogare la propria malinconia per quello che stava succedendo: l'ottimismo di John la consol\u00f2 e, alla notizia dell'armistizio del 1943, scoppi\u00f2 in una gioia senza limiti.\nA frenare l'entusiasmo furono i vecchi, che temevano la brutale reazione della Germania: nel settembre 1943 la 1. SS-Panzer-Division \"Leibstandarte SS Adolf Hitler\" (ossia: guardia del corpo di Hitler), proveniente dal fronte russo con compiti militari e polizieschi, ebbe l'ordine di posizionare sul lago il primo battaglione del 2. reggimento Grenadieren per tenere sotto controllo l'accesso alla frontiera svizzera, ultimo baluardo di salvezza grazie alla neutralit\u00e0 di quella nazione, e impedire la fuga di soldati italiani.\nIl comando, alla cui testa era pro-tempore il capitano Hans Roehwer, venne alloggiato all'Hotel Beau Rivage di Baveno. Il 15 settembre ufficiali e sottufficiali di tale battaglione requisirono l'hotel del padre di Becky e, nel corso di due terribili notti, assassinarono sedici Ebrei. Di almeno altri quarantun ebrei in altre otto localit\u00e0 del Lago Maggiore (allora tutti i comuni interessati appartenevano alla provincia di Novara) ottennero i nominativi con la collaborazione degli uffici comunali. Le delazioni di alcuni filo-fascisti permisero inoltre ai tedeschi di raggiungere con estrema facilit\u00e0 e quindi di eliminare gli uomini e le donne di origine ebraica.\n\u00c8 quello che oggi si ricorda come Olocausto del Lago Maggiore. Cronologicamente fu la prima strage nazista avvenuta in Italia e la seconda per civili di religione ebraica implicati, seconda solo alle Fosse Ardeatine. Becky e la sua famiglia riuscirono a salvarsi essendo cittadini turchi e conoscendo personalmente il console della Turchia. La famiglia Behar, infatti, fu inizialmente imprigionata all'ultimo piano dell'hotel Meina con tutti gli altri ospiti ebrei dell'albergo e pot\u00e9 essere scarcerata solo in virt\u00f9 del fatto che la Turchia era in quel momento ancora neutrale. I tedeschi tentarono per ben due volte di eliminare Alberto, una prima volta arrestandolo e portandolo al comando di Baveno; quindi, due soldati, maldestramente travestiti, cercarono di convincerlo a seguirli, ma in entrambi i casi l'intervento del console e del vice-console impedirono il suo certo assassinio.\nDopoguerra.\nDopo una fortunosa fuga prima sulla sponda lombarda del Verbano, quindi in Svizzera - \u00e8 a questo periodo che risale il suo diario - Becky torn\u00f2 con la famiglia in una Milano devastata dai bombardamenti. Spos\u00f2 Pier Paolo Ottolenghi, ingegnere di origine ferrarese, gi\u00e0 partigiano, a sua volta fortunosamente scampato ai rastrellamenti grazie all'aiuto di una famiglia della provincia modenese, grande amico di Giorgio Bassani, e da lui ebbe due figlie, una delle quali prematuramente scomparsa. Devotissima al padre Alberto, rilev\u00f2 la sua attivit\u00e0 di antiquario in via Montenapoleone.\nNelle elezioni politiche dell'aprile 1992, proprio in forza della sua attivit\u00e0 imprenditoriale, fu candidata dal PSI al Senato nel collegio di Milano I, dove ottenne pi\u00f9 di 4000 preferenze. Ma la vita di Becky, secondo la testimonianza di Primo Levi, fu soprattutto dedicata gratuitamente a portare nelle scuole il messaggio di tolleranza contro ogni forma di discriminazione che lei stessa aveva sperimentato; quei morti, che Becky aveva visto affiorare dal lago orrendamente mutilati e feriti dalle baionette con cui i nazisti cercarono di farli sprofondare, tormentavano i suoi sogni e le impedivano di dimenticare quanto era accaduto. Negli anni sessanta, a Osnabr\u00fcck, si celebr\u00f2 il processo alle SS artefici dell'eccidio, di cui comunque rimasero oscuri i mandanti; il processo si apr\u00ec nel gennaio del '68 e la sentenza che fu emessa il 5 luglio di quello stesso anno inflisse tre ergastoli.\nFurono fatte molte indagini e sentiti vari testimoni, tra cui la stessa Rachel che fu determinante per l'identificazione di un nazista. Successivamente, la difesa ricorse al Bundesgerichtshof (Corte di Giustizia Federale), la massima autorit\u00e0 giuridica tedesca, non tanto per la non sussistenza dei reati, evidenti a tutti, quanto per mettere in discussione la precedente procedura. La V Sessione della suddetta corte, con sede a Berlino diversamente dalle altre, situate a Karlsruhe, nell'aprile del 1970, dichiar\u00f2 quei reati prescritti. Gli imputati furono seduta stante rimessi in libert\u00e0. La Corte si appell\u00f2, nelle sue motivazioni, al fatto che i comandi nazisti aprirono indagini accuratissime sulla strage e forse arrivarono esse stesse a punire i soldati stanziati sul lago; di tutto questo non c'\u00e8 per\u00f2 alcuna traccia in quanto gli alti comandi, che allora erano arroccati a Milano nell'Hotel Regina, distrussero tutti i documenti ad essi riconducibili. Marco Nozza, nel suo saggio sulla strage, collega questa sconcertante decisione della corte al clima di generale pacificazione gi\u00e0 caldeggiata a suo tempo da Konrad Adenauer in persona.\nCon la grinta e l'energia che la contraddistinguevano, Becky, reagendo alla tendenza ortodossa del rabbinato contemporaneo, decise di aprirsi alle tendenze dell'Ebraismo riformato; per questo, di sua iniziativa, fond\u00f2 nel cuore di Milano una nuova sinagoga di aperte vedute e niente affatto ripiegata sul pur dovuto rispetto di certi precetti: la \"Lev Chadash\" di Piazza Napoli. In seno a tale Comunit\u00e0 \u00e8 nato anche un coro ispirato a musiche yiddish che ha gi\u00e0 al suo attivo diversi concerti.\nSempre attivissima e amante del dibattito, manifest\u00f2 dure reazioni dinnanzi a certe misure che le ricordavano il dramma vissuto da bambina. Ne \u00e8 un esempio il suo intervento sul \"Corriere della Sera\" ai tempi della proposta della Lega di istituire classi per soli non-Italiani. Becky Behar \u00e8 morta per un'emorragia cerebrale il 16 gennaio 2009, mentre, camminando per le vie di Milano, si recava ad una conferenza organizzata dalla figlia Rossana. La figlia Rossana Ottolenghi porta avanti con costanza e competenza la testimonianza della madre Becky Behar per tener viva la memoria della strage mai dimenticata a Meina ed in tutto il lago Maggiore.\nFilm ispirati all'eccidio.\nNel 2007, il regista Carlo Lizzani immortal\u00f2 le vicende del lago nel film \"Hotel Meina\", nel quale protagonista era proprio una ragazzina che era ricalcata direttamente sulla piccola Becky. La signora Behar fu per\u00f2 molto dura con Lizzani, non solo perch\u00e9 non era stata interpellata nella stesura della sceneggiatura, ma soprattutto perch\u00e9 erano stati alterati i fatti (per esempio era stata alzata l'et\u00e0 della protagonista per consentire scene d'amore con il giovane greco). Una risposta implicita al film di Lizzani \u00e8 stata data dal documentario \"Even 1943. Olocausto sul Lago maggiore\" in cui tutti gli episodi degli eccidi del 1943 e i relativi processi sono analizzati; nel \"capitolo\" dedicato all'eccidio di Meina, Becky rilascia un'ampia testimonianza in cui tra l'altro contesta alcune scene di Hotel Meina; il DVD del film nei \"contributi speciali\" riporta inoltre un \"Ricordo di Becky\" in cui la Behar ricorda altri momenti della propria vita (l'infanzia, la fuga in Svizzera, l'impegno a testimoniare) e dove Moni Ovadia ricorda la figura di Becky, pochi mesi dopo la sua scomparsa."}
{"id": "2534212", "revid": "697352", "url": "https://it.wikipedia.org/wiki?curid=2534212", "title": "Saint-Mathieu (disambigua)", "text": ""}
{"id": "2534213", "revid": "287204", "url": "https://it.wikipedia.org/wiki?curid=2534213", "title": "La Campa", "text": "La Campa \u00e8 un comune dell'Honduras facente parte del dipartimento di Lempira.\nIl comune venne istituito nel 1921 con parte del territorio del comune di Gracias."}
{"id": "2534215", "revid": "1318658", "url": "https://it.wikipedia.org/wiki?curid=2534215", "title": "For Lack of a Better Name", "text": "For Lack of a Better Name \u00e8 il quarto album in studio realizzato dal disc jockey e produttore discografico canadese deadmau5.\nL'album contiene due dei pi\u00f9 grandi successi di Zimmerman, \"Ghosts 'n' Stuff\" e \"Strobe\". Zimmerman ha vinto agli International Dance Music Awards la categoria Miglior Traccia Electro per il singolo \"Ghosts 'n' Stuff\", e ricevuto due nomination per Miglior Video per il singolo \"Ghosts 'n' Stuff\" e Miglior Traccia Progressive per il singolo \"Strobe;\" mentre \"a\"i Juno Awards ha vinto la categoria Registrazione Dance dell'Anno."}
{"id": "2534216", "revid": "124567523", "url": "https://it.wikipedia.org/wiki?curid=2534216", "title": "Alceta I di Macedonia", "text": "Fu il padre di Aminta I, che regn\u00f2 verso la fine del VI secolo a.C."}
{"id": "2534223", "revid": "287204", "url": "https://it.wikipedia.org/wiki?curid=2534223", "title": "La Iguala", "text": "La Iguala \u00e8 un comune dell'Honduras facente parte del dipartimento di Lempira.\nIl comune, uno dei pi\u00f9 antichi, venne istituito il 1\u00ba maggio 1556 con la denominazione \"Santiago de la Iguala\"."}
{"id": "2534226", "revid": "1442080", "url": "https://it.wikipedia.org/wiki?curid=2534226", "title": "AAPT Championships 1999 - Singolare", "text": "Il singolare del torneo di tennis AAPT Championships 1999, facente parte dell'ATP Tour, ha avuto come vincitore Thomas Enqvist che ha battuto in finale Lleyton Hewitt 4-6, 6-1, 6-2."}
{"id": "2534227", "revid": "339392", "url": "https://it.wikipedia.org/wiki?curid=2534227", "title": "Ilam (regione)", "text": ""}
{"id": "2534234", "revid": "339392", "url": "https://it.wikipedia.org/wiki?curid=2534234", "title": "Fiorello Laguardia", "text": ""}
{"id": "2534235", "revid": "640277", "url": "https://it.wikipedia.org/wiki?curid=2534235", "title": "Esfahan (provincia)", "text": ""}
{"id": "2534237", "revid": "1573940", "url": "https://it.wikipedia.org/wiki?curid=2534237", "title": "Bolma rugosa", "text": "Bolma rugosa () \u00e8 un mollusco gasteropode della famiglia dei Turbinidi che vive in quasi tutto il Mediterraneo.\n\u00c8 rinomato per la produzione del famoso occhio di santa Lucia usato anche in gioielleria, che in realt\u00e0 \u00e8 l'opercolo calcareo che l'animale usa per chiudersi all'interno della conchiglia."}
{"id": "2534242", "revid": "110157", "url": "https://it.wikipedia.org/wiki?curid=2534242", "title": "C/2009 P2 Boattini", "text": "C/2009 P2 (Boattini) \u00e8 la nona cometa scoperta dall'astronomo italiano Andrea Boattini. Si tratta di una cometa ad orbita retrograda e a grande distanza perielica, tutta esterna all'orbita di Giove. La cometa \u00e8 stata scoperta dall'osservatorio astronomico situato sul Monte Bigelow in Arizona (Usa), nel corso del programma di ricerca Catalina Sky Survey, dedicato alla scoperta di asteroidi e comete.."}
{"id": "2534243", "revid": "228587", "url": "https://it.wikipedia.org/wiki?curid=2534243", "title": "Occhio di santa Lucia", "text": ""}
{"id": "2534244", "revid": "2091899", "url": "https://it.wikipedia.org/wiki?curid=2534244", "title": "Toni Fabris", "text": "Figlio dello scultore e ceramista Luigi Fabris, \u00e8 attivo a Milano tra la fine della Seconda guerra mondiale e i primi anni ottanta del Novecento. Studia all'Accademia di Brera sotto la guida di Francesco Messina. Dopo la guerra e la prigionia si presenta con una personale nel Salone dell'Illustrazione Italiana a Milano. Negli anni seguenti riprende gli esperimenti di scultura animata gi\u00e0 iniziati negli anni Trenta. Nel 1962 si tiene la seconda personale nella galleria Minima Toninelli. Nel marzo del 1963 espone nella galleria D'Eendt di Amsterdam. Nel 1965 \u00e8 al Kunstmuseum di Winterthur. Nel 1966 \u00e8 invitato con un gruppo di opere alla XXXIII Biennale di Venezia. Nel 1969 espone alla galleria Traverso di Milano.\nLa scultura animata.\nNell'ambito del CineGuf di Milano Fabris realizz\u00f2 i primi esperimenti cinematografici in cui riusc\u00ec ad animare le sue sculture sfruttando la ripresa a passo uno. La tecnica, che era gi\u00e0 utilizzata per i cartoni animati e per film in cui a muoversi erano pupazzi o burattini, fu qui impiegata dallo scultore per dare vita alla materia: risultato delle sperimentazioni degli anni '37-'38 sono dei brevi film in bianco e nero incentrati perlopi\u00f9 sull'idea della mutazione, sulla possibilit\u00e0 di rappresentare una metamorfosi plastica in divenire. \"Apollo e Dafne\", per esempio, si basa sul celebre mito e si concentra proprio sul momento della trasformazione espressionistica della ninfa Dafne in una pianta di alloro. Gli esperimenti in plastilina di questi anni anticipano inoltre alcune idee che lo scultore riprender\u00e0 e svilupper\u00e0 alla fine del decennio successivo, quando, finita la guerra, pot\u00e9 riprendere la sua attivit\u00e0 e realizzare nel 1949 la sua ultima e pi\u00f9 matura opera cinematografica, il cortometraggio \"Gli uomini sono stanchi\".\n\"Gli uomini sono stanchi\".\n\"Gli uomini sono stanchi\" \u00e8 un cortometraggio di sculture animate realizzate con plastilina colorata, girato nel 1949, con pellicola 35 mm a colori, della durata di circa 10 min. Realizzato con la tecnica passo uno, il film si ispira ad alcuni passi biblici (adattati da Nazareno Taddei S.J.) e vuole rappresentare \u00abil travaglio dell'umanit\u00e0 moderna oppressa dall'impero della tecnica\u00bb. Per questo film lo scultore si avvalse di diversi collaboratori, tra i quali spiccano sicuramente Giorgio Albertazzi \u2013 cui si deve la voce \"over\" \u2013 e Luciano Chailly, che compose la musica originale utilizzata nella colonna sonora.\n\"Gli uomini sono stanchi\" pu\u00f2 essere considerato il punto di arrivo e la conclusione del percorso di sperimentazione iniziato dallo scultore prima della guerra. Alcune sequenze del film riprendono infatti situazioni gi\u00e0 affrontate nei brevi esperimenti realizzati da Fabris negli anni '30, qui inserite per\u00f2 in un contesto unitario e rappresentate prestando maggior attenzione alle peculiarit\u00e0 espressive proprie del cinema.\nOltre che segnare un'importante tappa nella carriera dell'artista, questo film assume una notevole rilevanza in quanto si pu\u00f2 considerare il \u00abprimo esperimento nel mondo di scultura animata\u00bb \u2013 preceduto dai citati \"Esperimenti di sculture animate\" dello stesso Fabris. L'elemento di novit\u00e0 rispetto ad altri film realizzati con la ripresa a passo uno risiede nel fatto che qui la tecnica \u00e8 applicata insieme alla scultura, ed esse sono poste l'una al servizio dell'altra. L'artista non si limita alla possibilit\u00e0 di dare vita e movimento a \u2018pupazzi\u2019 di plastilina ma anima e muove la materia stessa, plasmando statue anatomicamente esemplari che diventano i personaggi di uno scenario apocalittico; grazie al sapiente impiego simultaneo della ripresa a passo uno e della scultura possiamo poi vedere la metamorfosi di uomini in alberi, il dettagliato cambiamento delle espressioni sui volti angosciati, la fusione di un uomo con il terreno, palazzi che si sciolgono. Per certi versi \u00e8 possibile intravedere nelle metamorfosi qui realizzate l'anticipazione di certe tendenze dell'animazione che emergeranno \u2013 in maniera indipendente e contesti del tutto differenti \u2013 nei decenni successivi.\nDopo questo cortometraggio Toni Fabris abbandon\u00f2 il cinema d'animazione per dedicarsi esclusivamente alla scultura, forse interessato pi\u00f9 ad esplorare lo sviluppo materico nello spazio invece che le possibilit\u00e0 di rappresentazione del movimento offerte dal mezzo cinematografico.\nCollegamenti esterni.\nVideo dall'archivio Luce del 15/06/1962, Milano \nVideo dall'archivio Luce del 25/11/1971, Milano \nTrailer del corto a passo uno \"Gli uomini sono stanchi\", 1949, 00:09:31 \nCorto a passo uno \"Il forziere della natura\", 1956, 00:09:31 "}
{"id": "2534248", "revid": "300067", "url": "https://it.wikipedia.org/wiki?curid=2534248", "title": "Convocazioni al campionato di pallacanestro maschile ai XIII Giochi i piccoli stati d'Europa", "text": "Questa seguente \u00e8 una lista dei giocatori convocati dalle rispettive nazionali che hanno partecipato a Cipro 2009 nel torneo maschile di pallacanestro."}
{"id": "2534249", "revid": "124044395", "url": "https://it.wikipedia.org/wiki?curid=2534249", "title": "Riserva naturale provinciale Monte Casoli di Bomarzo", "text": "La riserva naturale provinciale Monte Casoli di Bomarzo \u00e8 un'area naturale protetta situata nel comune di Bomarzo, in provincia di Viterbo. La riserva \u00e8 stata istituita nel 1999.\nPunti di interesse.\nNella riserva \u00e8 possibile trovare tracce dell'antica presenza degli Etruschi e delle vie di comunicazione che collegavano Tarquinia alla valle del Tevere; da un punto di vista naturalistico si possono ammirare le formazioni tufacee del Monte Casoli e inoltrarsi nell'antico Bosco Sacro degli Orsini, oggi Parco dei Mostri, sorta di \"giardino delle delizie\" del Cinquecento."}
{"id": "2534250", "revid": "682087", "url": "https://it.wikipedia.org/wiki?curid=2534250", "title": "Fiorello LaGuardia Airport", "text": ""}
{"id": "2534253", "revid": "15756", "url": "https://it.wikipedia.org/wiki?curid=2534253", "title": "Tedeschi di Finlandia", "text": "I tedeschi di Finlandia storicamente formarono una minoranza linguistica nel paese. Una colonia pi\u00f9 grande tedesca esisteva gi\u00e0 prima della Seconda Guerra Mondiale nella citt\u00e0 di Vyborg. Nella capitale finlandese di Helsinki esiste ancora oggi una comunit\u00e0 parrocchiale tedesca, una scuola tedesca e una biblioteca tedesca.\nVyborg.\nI primi tedeschi provenivano dalla Russia e dai Paesi Baltici (soprattutto dall'Estonia) e la maggior parte di loro si insedi\u00f2 nella odierna citt\u00e0 russa di Vyborg (allora Viborg). I tedeschi affermarono la loro presenza in Finlandia dal periodo della Lega anseatica fino al XIX secolo. La comunit\u00e0 parrocchiale tedesca di Vyborg venne fondata nel 1636. Nel 1812 vivevano 362 tedeschi (1/8 degli abitanti) a Vyborg, un numero che in seguito non venne mai pi\u00f9 raggiunto. La lingua tedesca gi\u00e0 nel 1727 divenne lingua ufficiale nella citt\u00e0 e quindi un terreno fertile per la cultura tedesca. Anche al ginnasio la lingua tedesca fu quella ufficiale fino al 1841.\nComplessivamente nel XVIII e XIX secolo a Vyborg si parlavano 4 lingue, cosa questa che plasm\u00f2 favorevolmente lo sviluppo culturale della citt\u00e0.\nHelsinki.\nNel 1947 la Finlandia nella pace di Parigi, dovette cedere la citt\u00e0 Vyborg all'Unione Sovietica ed il 31 dicembre 1950 la comunit\u00e0 parrocchiale tedesca esistente venne sciolta ufficialmente. Fino al 1953, 200 dei suoi 277 membri si iscrisse nella comunit\u00e0 di Helsinki che era stata fondata nel 1858. Dal 1881 a Helsinki esiste anche una scuola ed una biblioteca tedesca.\nLa Finlandia in generale.\nDopo la 1\u00aa guerra mondiale la comunit\u00e0 tedesca vide un improvviso aumento dei suoi membri (ad Helsinki per esempio nel 1913 erano 1.334 e nel 1923 erano 2.414) in seguito alla fuga di molti tedeschi dalla zona di San Pietroburgo a causa della rivoluzione d'Ottobre.\nDurante il periodo nazista circa 950 adulti si dichiararono tedeschi. Dopo lo scoppio della guerra tra la Finlandia e la Germania, nell'autunno del 1944 circa 500 cittadini tedeschi furono internati e nel 1945 espulsi in Germania."}
{"id": "2534254", "revid": "682087", "url": "https://it.wikipedia.org/wiki?curid=2534254", "title": "New York-La Guardia", "text": ""}
{"id": "2534257", "revid": "682087", "url": "https://it.wikipedia.org/wiki?curid=2534257", "title": "LaGuardia Airport", "text": ""}
{"id": "2534264", "revid": "86599", "url": "https://it.wikipedia.org/wiki?curid=2534264", "title": "Heineken Open 1999", "text": "L'Heineken Open 1999 \u00e8 stato un torneo di tennis giocato sul cemento.\n\u00c8 stata la 32\u00aa edizione dell'Heineken Open,che fa parte della categoria International Series nell'ambito dell'ATP Tour 1999.\nSi \u00e8 giocato all'ASB Tennis Centre di Auckland in Nuova Zelanda,\ndall'11 al 18 gennaio 1999.\nCampioni.\nSingolare.\n Sjeng Schalken ha battuto in finale Tommy Haas 6-4, 6-4\nDoppio.\n Jeff Tarango / Daniel Vacek hanno battuto in finale Ji\u0159\u00ed Nov\u00e1k / David Rikl 7-5, 7-5"}
{"id": "2534267", "revid": "101752232", "url": "https://it.wikipedia.org/wiki?curid=2534267", "title": "Joe Pike", "text": "Joseph \"Joe\" Pike \u00e8 un personaggio di fantasia creato da Robert Crais. Protagonista, insieme al suo amico e socio Elvis Cole, di una serie di romanzi, Pike \u00e8 stato un personaggio misterioso fino al romanzo \"L.A. Killer\", dove la sua storia viene svelata attraverso dei flashback.\nBiografia.\nPike cresce in una famiglia problematica, con il padre afroamericano, alcolizzato e violento. A nove anni, dopo che suo padre ha picchiato sia lui che sua madre, Pike fugge nel bosco vicino a casa e, mentre ascolta i rumori della litigata che viene da casa sua, promette a s\u00e9 stesso tre cose: \"Diventer\u00f2 forte\"; \"Non soffrir\u00f2.\"; \"Non sar\u00e0 sempre cos\u00ec\".\nA quattordici anni, mentre si allena nei boschi seguendo le istruzioni di un manuale dei Marines di seconda mano che ha acquistato, Pike si imbatte in due ragazzi e una ragazza pi\u00f9 grandi che vogliono bruciare vivo un gatto. Pike riesce a far fuggire il gatto, provocando cos\u00ec la reazione di uno dei ragazzi che lo picchia selvaggiamente e lo abbandona in mezzo al bosco svenuto. Pochi giorni pi\u00f9 tardi Pike, armato di una mazza da baseball, affronta il ragazzo e gli rompe un ginocchio, rendendolo cos\u00ec inabile al servizio militare e salvandolo dalla Guerra del Vietnam.\n\u00c8 la stessa guerra che Pike si trova ad affrontare, dopo essersi arruolato nei Marines. Scelto per far parte delle forze di ricognizione, Pike combatte negli ultimi mesi di guerra, guadagnandosi due Bronze Star e due Purple Heart. Successivamente Pike si arruola nel LAPD, diventando ben presto un agente decorato. Alla domanda di uno dei suoi addestratori del perch\u00e9 si sia arruolato, Pike risponde: \"Volevo fare del bene\". La sua carriera nel LAPD \u00e8 per\u00f2 bruscamente interrotta quando Pike viene coinvolto nella morte del suo collega, apparentemente in difesa di un pedofilo. In realt\u00e0 il suo collega si \u00e8 suicidato, ma per evitare che la vedova del collega (nonch\u00e9 grande e unico amore di Pike) perdesse la pensione Pike mente e lascia il LAPD. \u00c8 a questo punto che Pike apre la sua armeria e si lega a Elvis Cole, diventando un amico e socio nell'agenzia di investigazioni.\nEsperto di arti marziali, ha imparato il Wing Chun nei Marines ed \u00e8 esperto anche nel Taekwondo, nel Dim Mak e nello Hatha Yoga. Indossa sempre una felpa grigia senza maniche, jeans Levi's e occhiali da sole (a qualsiasi ora del giorno e della notte), che nascondono i suoi occhi blu intenso. Ha due tatuaggi, che rappresentano delle frecce rosse dirette verso l'esterno, sui deltoidi. \u00c8 nota la sua mancanza di senso dell'umorismo; Cole stesso racconta di non averlo mai visto ridere e neppure sorridere, ma soltanto muovere leggermente gli angoli della bocca. Pike ama leggere e correre; guida una Jeep Cherokee rossa che tiene perfettamente pulita. Porta sempre con s\u00e9 una Colt Python. 357 armata con proiettili pesanti.\nBibliografia.\nIl personaggio di Joe Pike appare nei seguenti romanzi:"}
{"id": "2534279", "revid": "1442080", "url": "https://it.wikipedia.org/wiki?curid=2534279", "title": "Heineken Open 1999 - Singolare", "text": "Il singolare del Heineken Open 1999 \u00e8 stato un torneo di tennis facente parte dell'ATP Tour.\nMarcelo R\u00edos era il detentore del titolo.\nSjeng Schalken ha battuto in finale Tommy Haas 6-4, 6-4."}
{"id": "2534282", "revid": "92723", "url": "https://it.wikipedia.org/wiki?curid=2534282", "title": "Diocesi di Montefiascone", "text": "La diocesi di Montefiascone (in latino: \"Dioecesis Faliscodunensis seu Montis Falisci\") \u00e8 una sede soppressa della Chiesa cattolica, dal 16 febbraio 1991 sede vescovile titolare.\nTerritorio.\nLa diocesi di Montefiascone comprendeva undici comuni della provincia di Viterbo, la maggior parte dei quali disposti a corona attorno al lago di Bolsena: Montefiascone, Marta, Capodimonte, Piansano, Valentano, Tessennano, Latera, Gradoli, Grotte di Castro, San Lorenzo, Arlena di Castro e Celleno; alla diocesi apparteneva anche Fastello, frazione di Viterbo.\nSede vescovile era la citt\u00e0 di Montefiascone, dove fungeva da cattedrale la chiesa di Santa Margherita, elevata al rango di basilica minore da papa Pio XII nel 1943. Nella citt\u00e0 episcopale si trova anche la basilica minore di San Flaviano.\nPatrona della diocesi era santa Margherita di Antiochia, a cui papa Pio XI aggiunse nel 1933 santa Lucia Filippini.\nParrocchie.\nAl momento della sua soppressione la diocesi comprendeva 20 parrocchie per poco pi\u00f9 di 34.000 fedeli cattolici:\nStoria.\nNel 1368 papa Urbano V, dopo quasi sessant'anni di residenza pontificia in Francia, ad Avignone, decise di riportare a Roma la sede del papato, grazie anche alla campagna di ristabilimento del potere pontificio sui territori dello Stato della Chiesa condotta dal cardinale Egidio Albornoz negli anni 1352-1357. Dal porto di Corneto (l'odierna Tarquinia) era giunto a Roma, dove in una decrepita basilica lateranense celebr\u00f2 la prima Messa di un papa a Roma dopo quasi sessant'anni.\nL'opera di pacificazione dell'Albornoz si rivel\u00f2 insufficiente e il Papa dovette presto abbandonare una Roma sconvolta dai tumulti e ripar\u00f2 a Montefiascone, citt\u00e0 fedele da sempre al Papa, sede di una delle rettorie dello Stato pontificio, quella del Patrimonio di San Pietro in Tuscia, e per questo ben fortificata. In ringraziamento di questa fedelt\u00e0, Urbano V, con la bolla \"Cum illius\" del 31 agosto 1369, confer\u00ec al \"castrum\" di Montefiascone la qualifica di \"civitas\" con tutte le libert\u00e0 che ne derivavano ed eresse la diocesi di Montefiascone, elevando a cattedrale la chiesa dedicata a santa Margherita di Antiochia, vergine e martire, patrona della citt\u00e0.\nIl territorio della nuova diocesi fu ricavato da quello delle diocesi circostanti (Viterbo e Tuscania, Orvieto e Castro): la citt\u00e0 di Montefiascone fu staccata dalla diocesi di Bagnoregio.\nIl primo vescovo fu l'agostiniano francese Pierre de Anguiscen, che venne deposto nel 1378 da papa Urbano VI, perch\u00e9 diede il suo appoggio all'antipapa Clemente VII agli inizi dello scisma d'Occidente. Attorno al 1410 fu nominato vescovo di Montefiascone Antonio di Anagni, che, primo di una lunga serie, ricopr\u00ec importanti incarichi nello Stato pontificio, tra cui quelli di giudice del Patrimonio per gli affari spirituali, legato pontificio in Emilia, rettore di Amelia e di Terni, legato pontificio presso la regina Giovanna di Napoli.\nIl 5 dicembre 1435, per accondiscendere al desiderio del cardinale Giovanni Maria Vitelleschi, papa Eugenio IV con la bolla \"In supremae dignitatis\" eresse la diocesi di Corneto unendola in perpetuo a Montefiascone, bench\u00e9 i territori delle due diocesi non fossero contigui.\nTra i primi presuli delle sedi unite di Montefiascone e Corneto si ricorda in particolare Bartolomeo Vitelleschi, nipote di Giovanni Vitelleschi; dopo la morte violenta dello zio (1442), fugg\u00ec a Siena e chiese la protezione dell'antipapa Felice V, che lo cre\u00f2 cardinale; per questo motivo il legittimo pontefice Eugenio IV lo depose dalla carica di vescovo. Finito lo scisma, Bartolomeo si riconcili\u00f2 col papa e riottenne la cattedra di Montefiascone e Corneto. Si impegn\u00f2 nella pubblicazione e nell'applicazione delle \"Costituzioni diocesane\", relative alla disciplina del clero.\nAl vescovo e cardinale Domenico della Rovere si deve l'inizio della ricostruzione della cattedrale di Montefiascone, nel 1483; i lavori durarono quasi due secoli e furono funestati da un incendio nel 1670, che contribu\u00ec ad accelerare i lavori, fino al loro compimento e alla consacrazione della chiesa il 16 dicembre 1674.\nDal 1499 al 1601, cio\u00e8 in poco pi\u00f9 di cent'anni, le diocesi furono affidate a quattordici prelati, molti dei quali semplici amministratori apostolici; solo due morirono in sede. Tra questi si ricordano in particolare: Alessandro Farnese, che in seguito divenne papa con il nome di Paolo III; Ranuccio Farnese, che a nove anni (1519) fu nominato amministratore delle due diocesi senza mai essere consacrato; non mise mai piede a Montefiascone rimanendo a Roma per continuare i suoi studi, finch\u00e9 nel 1528 rinunci\u00f2 allo stato clericale per sposarsi. La fine del XVI secolo \u00e8 segnata dal lungo episcopato di Girolamo Bentivoglio (1580-1601), a cui si deve la celebrazione dei primi sinodi diocesani per l'applicazione dei decreti del concilio di Trento: il primo fu celebrato nel 1591, poi ne seguirono altri otto, indetti ogni anno dal 1593 al 1600.\nNel 1647 il vescovo Gasparo Cecchinelli fond\u00f2 il Monte di piet\u00e0 di Montefiascone \"con l'iscopo di soccorrere i poveri ed i bisognosi, mediante prestiti a interesse contro pegno\". Questa secolare istituzione ebbe termine nel 1954 con la sua messa in liquidazione.\nNel 1666 il vescovo Paluzzo Paluzzi Altieri degli Albertoni istitu\u00ec il seminario diocesano nei locali annessi alla chiesa di San Bartolomeo. Ma a causa delle scarse rendite, il seminario ebbe vita difficile; il successivo vescovo, Domenico Massimo (1671-1685), non sembra si sia occupato del seminario e la chiesa di San Bartolomeo fu profanata e ridotta a granaio. Si deve a Marco Antonio Barbarigo (1687-1706) la rinascita del seminario vescovile: il nuovo prelato infatti fece ricostruire dalle fondamenta l'antico edificio, che dot\u00f2 di una ricca biblioteca e di una tipografia. Quest'ultima rimase di propriet\u00e0 della diocesi fino al 1891, ed \u00e8 ancora attiva al giorno d'oggi.\nTra i vescovi che pi\u00f9 di altri contribuirono ad arricchire la biblioteca del seminario ci furono i cardinali Giuseppe Garampi (1776-1792) e Jean-Siffrein Maury (1794-1816). Garampi, prima di essere nominato alle sedi di Montefiascone e Corneto, occup\u00f2 la carica di prefetto dell'Archivio Segreto Vaticano dove si impegn\u00f2 nella compilazione di indici, inventari e cataloghi, tra cui il noto \"schedario Garampi\", ancor oggi utilizzati dagli studiosi. A Montefiascone, trasform\u00f2 il palazzo vescovile in una immensa biblioteca e dot\u00f2 quella del seminario di \u00abpreziosi codici, alcuni fogli membranacei miniati, due Salteri, molte opere di teologia e di filosofia, la Bibbia poliglotta del Walton e la celebre e rarissima opera, il \"Thesaurum Hebraicum\" dell'Ugolini\u00bb. Jean-Siffrein Maury era originario della Francia, da cui dovette fuggire per la sua opposizione alla Costituzione civile del clero; nel 1794 fu creato cardinale e vescovo di Montefiascone e Corneto, ma in seguito ader\u00ec al partito napoleonico e per questo motivo fu richiamato in Francia per importanti incarichi diplomatici. Non dimentic\u00f2 tuttavia il suo vescovado e la biblioteca del seminario, di cui continu\u00f2 ad occuparsi: \u00abSimile biblioteca - scriveva nel 1807 - \u00e8 rara in Italia e deve formare degli uomini, purch\u00e9 ne usino e non vi si commetta alcun furto\u00bb.\nIl primo vescovo dell'Ottocento fu Bonaventura Gazola (1820-1832), gi\u00e0 vescovo di Cervia, che si impegn\u00f2 per garantire economicamente il funzionamento del seminario. Il vescovo Gabriele Ferretti \u00abera ambasciatore del papa a Napoli presso Ferdinando II, re delle Due Sicilie, quando fu designato vescovo il 19 maggio 1837. Rimase ancora a Napoli, dove era intanto scoppiata una pestilenza, per portare soccorso agli appestati: nel frattempo fu trasferito alla diocesi di Fermo e perci\u00f2 non venne mai a Montefiascone.\u00bb Il successivo vescovo Filippo de Angelis (1838-1842) ripar\u00f2 il palazzo episcopale e la curia diocesana, consolid\u00f2 la disciplina del seminario e vi istitu\u00ec tre nuove cattedre (storia ecclesiastica, eloquenza e liturgia); il 2 ottobre 1841 accolse a Montefiascone papa Gregorio XVI in visita alla citt\u00e0.\nIl 14 giugno 1854 papa Pio IX separ\u00f2 le sedi vescovili di Corneto e di Montefiascone, dopo oltre cinque secoli di vita comune; la diocesi di Corneto fu unita alla neoeretta diocesi di Civitavecchia. Il primo vescovo della sola sede di Montefiascone fu Luigi Jona (1854-1863), che il 3 settembre 1857 accolse Pio IX in visita alla citt\u00e0. Luigi Rotelli, vescovo dal 1878 al 1882, fu l'ultimo vescovo di Montefiascone ad ottenere la porpora cardinalizia.\nLa prima met\u00e0 del Novecento \u00e8 segnata dall'episcopato di Giovanni Rosi, il pi\u00f9 lungo della storia falisca, avendo governato la diocesi per 41 anni dal 1910 al 1951: promosse la diffusione dell'Azione cattolica in tutte le parrocchie della diocesi, indisse un congresso catechistico nel 1927 e l'anno successivo un congresso eucaristico diocesano, cur\u00f2 in particolare il seminario e la disciplina del clero della sua diocesi. Durante il suo episcopato venne canonizzata Lucia Filippini (1930), che nel 1933 papa Pio XI dichiar\u00f2 patrona della diocesi.\nIl 14 giugno 1951 Luigi Boccadoro fu nominato vescovo di Montefiascone e di Acquapendente, unendo cos\u00ec \"in persona episcopi\" le due sedi; l'8 giugno 1970 divenne vescovo anche di Viterbo e Tuscania e l'anno successivo amministratore apostolico della diocesi di Bagnoregio. In questo modo, nella sua persona, furono riunite tutte le diocesi dell'alto Lazio, primo passo di un lungo processo di unificazione che avr\u00e0 il suo compimento il 27 marzo 1986, quando papa Giovanni Paolo II, con la bolla \"Qui non sine\", soppresse la diocesi di Montefiascone e ne un\u00ec il territorio a quello della diocesi di Viterbo.\nDal 16 febbraio 1991 Montefiascone \u00e8 annoverata fra le sedi vescovili titolari della Chiesa cattolica; dal 28 febbraio 2017 l'arcivescovo, titolo personale, titolare \u00e8 Fabio Fabene, segretario della Congregazione delle cause dei santi."}
{"id": "2534288", "revid": "110157", "url": "https://it.wikipedia.org/wiki?curid=2534288", "title": "Kategoria Superiore 2002-2003", "text": "La Kategoria Superiore 2002-2003 fu la 64\u00aa edizione della massima serie del campionato albanese di calcio disputata tra il 21 settembre 2002 e il 24 maggio 2003 e conclusa con la vittoria del , al suo ventesimo titolo.\nCapocannoniere del torneo fu Mahir Halili () con 20 reti.\nFormula.\nCome nella stagione precedente le squadre partecipanti furono 14 e disputarono un turno di andata e ritorno per un totale di 26 partite.\nLe squadre retrocesse in Kategoria e Dyt\u00eb furono quattro.\nLe squadre qualificate alle coppe europee furono quattro: la vincente del campionato fu ammessa alla UEFA Champions League 2003-2004, la seconda classificata e la vincente della coppa d'Albania alla Coppa UEFA 2003-2004 pi\u00f9 un'ulteriore squadra alla Coppa Intertoto 2003.\nClassifica.\nLegenda:\nNote:"}
{"id": "2534290", "revid": "1005847", "url": "https://it.wikipedia.org/wiki?curid=2534290", "title": "Li Peng", "text": "\u00c8 stato il primo ministro della Repubblica Popolare Cinese dal 1987 al 1998, secondo solo a Jiang Zemin nella gerarchia di allora del Partito Comunista Cinese.\nBiografia.\nL'infanzia.\nLi nacque a Chengdu, nel Sichuan, figlio di un rivoluzionario comunista, fra i primissimi fondatori del PCC. Aveva appena tre anni quando suo padre fu fucilato dal Guomindang; poco dopo, Li venne adottato da Zhou Enlai (che diverr\u00e0 il primo capo del governo della Cina popolare nel 1949) e sua moglie Deng Yingchao.\nNel 1941 cominci\u00f2 gli studi all'Istituto di Scienze Naturali di Yan'an, la base comunista di allora. Nel 1945, a 17 anni, entr\u00f2 nel Partito Comunista. Nel 1948 si rec\u00f2 a Mosca per completare gli studi tecnici, e qui peraltro divenne presidente di un'associazione studentesca cinese.\nL'ascesa.\nDurante la Rivoluzione Culturale, Li non fu colpito, ma nemmeno partecip\u00f2 al movimento. Solo nel 1979 infatti divenne viceministro dell'Industria Pesante e segretario della cellula del Partito di detto Ministero; nel 1981 venne promosso ministro. Fu contemporaneamente anche viceministro delle Risorse Acquatiche e vicesegretario della cellula locale. Dal 1983 fu vice primo ministro e ministro delle Risorse Acquatiche, quindi, dal 1985, anche ministro responsabile della Commissione di Stato per l'Istruzione.\nLa prima met\u00e0 degli anni Ottanta segn\u00f2 la sua ascesa ai massimi vertici del Partito. Nel 1982 il XII Congresso nazionale del Partito Comunista Cinese lo elesse membro del Comitato Centrale. Nel 1985 fu promosso all'Ufficio Politico e alla Segreteria. Nonostante questi suoi importanti incarichi, Li non prese mai parte attiva al dibattito inaugurato agli alti vertici del Partito sull'apertura al libero mercato inaugurata da Deng Xiaoping. Sembra comunque che tendesse maggiormente verso la fazione pi\u00f9 critica nei confronti delle riforme, timorosa non tanto del libero mercato, quanto di una conformazione alla perestrojka di Michail Gorba\u010d\u00ebv, in atto nell'Unione Sovietica proprio in quegli anni, che stava minando l'autorit\u00e0 del Partito. In ogni caso, il socialismo con caratteristiche cinesi di Deng mantenne sempre il potere del Partito un punto fermo e indiscutibile.\nIl governo.\nLa reintroduzione caotica del capitalismo provoc\u00f2 numerose insurrezioni e proteste, specialmente studentesche. Nel gennaio 1987, la responsabilit\u00e0 delle proteste venne addossata a Hu Yaobang, che venne cos\u00ec privato del ruolo di segretario generale del PCC. Questi venne sostituito da Zhao Ziyang, allora primo ministro, la cui carica rest\u00f2 cos\u00ec vacante; Li, in qualit\u00e0 di suo vice, venne chiamato a sostituirlo. In virt\u00f9 della sua nuova carica, divenne anche membro del Comitato permanente dell'ufficio politico del Partito Comunista Cinese.\nZhao tendeva maggiormente verso un'economia di mercato del tutto aperta agli investimenti stranieri. Questa sua posizione e l'inflazione crescente ebbero il risultato di moltiplicare le proteste, anche all'interno dello stesso Partito Comunista, dove era maggiormente sentito lo \"spettro\" dell'influenza occidentale. I disordini culminarono con la protesta di piazza Tienanmen, repressa nel sangue dall'esercito. Li ebbe un ruolo non indifferente nella repressione, che contribu\u00ec a minare la sua gi\u00e0 bassa popolarit\u00e0.\nA differenza di Deng Xiaoping, che in seguito alla repressione dovette rinunciare alla presidenza della Commissione Militare Centrale, Li riusc\u00ec a restare in carica anche sotto il nuovo presidente Jiang Zemin. Di Jiang, Li condivideva la volont\u00e0 di continuare s\u00ec la transizione al libero mercato, ma mantenendo un ferreo controllo delle autorit\u00e0 centrali. Ci\u00f2 anche alla luce del crollo dell'URSS, avvenuto nel 1991. Durante il suo governo, Li allegger\u00ec i finanziamenti statali alle imprese private e innalz\u00f2 il tasso d'interesse. Nel 1992 fu tra i promotori degli ambiziosi progetti della Diga delle Tre Gole e della capsula spaziale Shenzhou.\nNel 1998, al termine del suo secondo mandato, Li dovette dimettersi. Il suo successore Zhu Rongji, fu scelto proprio per mettere a punto un'accelerazione della crescita economica, che Li aveva osteggiato a favore della centralizzazione.\nPresidente del Congresso nazionale del popolo.\nDopo il termine del suo governo, Jiang volle garantire a Li una posizione onorifica prima del suo ritiro definitivo.\nQuindi nel 1998 venne eletto presidente del Comitato permanente del Congresso nazionale del popolo, nonostante la scarsa popolarit\u00e0 e l'ancora minore propensione degli stessi deputati ad eleggerlo: basti pensare che fu eletto con il 90% dei voti, pur essendo l'unico candidato. In ogni caso, la presidenza di Li fu solamente cerimoniale e non vide successi degni di nota. Gran parte del suo lavoro fu inoltre rivolto alla realizzazione della Diga delle Tre Gole, la pi\u00f9 vasta del mondo.\nGli ultimi anni.\nNel 2002, Li lasci\u00f2 il Comitato Centrale del Partito, compresi quindi anche l'Ufficio Politico ed il suo Comitato Permanente. Il 15 marzo 2003 fu sostituito da Wu Bangguo alla presidenza del Congresso, lasciando cos\u00ec l'ambiente politico.\nGli oppositori dell'autorit\u00e0 del PCC considerano Li Peng il \"macellaio di Tienanmen\". Altri ancora criticano il suo approccio economico, in particolare rimproverandogli la costruzione di mega-opere laddove invece avrebbe potuto impiegare il denaro richiesto per migliorare le condizioni di vita dei cinesi e i settori dell'istruzione, della sanit\u00e0 e della legalit\u00e0.\n\u00c8 morto a Pechino il 22 luglio 2019 all'et\u00e0 di 90 anni."}
{"id": "2534292", "revid": "767487", "url": "https://it.wikipedia.org/wiki?curid=2534292", "title": "Colle di Sant'Anna", "text": "Il Colle di Sant'Anna (in tedesco \"St. Anna-Pass\") \u00e8 un passo situato nel Canton Ticino, sopra Indemini, nel Gambarogno ad un'altezza di circa 1342\u00a0m s.l.m.\nDescrizione.\nNei pressi del colle vi \u00e8 un oratorio dedicato a Sant'Anna, anche chiamato \"Madonna del Monte\", ristrutturato qualche anno fa anche a rifugio e che pu\u00f2 ospitare fino a dodici persone. Il colle \u00e8 raggiungibile a piedi o in elicottero. A piedi si pu\u00f2 partire dall'Alpe di Neggia e passare per il Monte Gambarogno e per l'Alpe di Cedullo dove si pu\u00f2 trovare ristoro. In alternativa si pu\u00f2 partire dalle alture sopra Vairano (Gambarogno), da Gerra Gambarogno oppure da Indemini.\nLa festa di Sant'Anna.\nOgni anno l'ultima domenica di luglio, quest'anno domenica 26, come sempre da tradizione, si festeggia Sant'Anna sul colle dove sono presenti sempre molte persone. La festa inizia con l'apertura del bar fornito di diverse delizie nostrane quali salametti e formaggelle seguito dalla celebrazione della Santa Messa dove partecipano molti fedeli con canti in onore della Madonna. In seguito si passa alla distribuzione di un abbondante piatto di polenta e spezzatino acquistabile tramite buono del valore di 10 franchi svizzeri che vale anche come biglietto della lotteria che viene estratta assieme alla lotteria principale dove sono messi in palio dei buoni del valore di 250 franchi e un prosciutto. \nNella prima parte del pomeriggio, sulle note della Bandella dei Soci, viene fatto l'incanto dei prodotti nostrani ticinesi. Infine alle 14.45 si eseguono i Vespri e la processione che consiste nel girare due volte con la statua di Sant'Anna attorno all'oratorio mentre la banda suona la melodia del canto \"Lodate Maria\". Il gruppo organizzatore, \"Indemini - Sant'Anna\", mette a disposizione ogni anno un elicottero in partenza dalla piazza di volo sovrastante il villaggio di Indemini dalle 9.00 alle 11.00 fino a esaurimento passeggeri e dalle 15.30 alle 16.30 per i voli di ritorno.\nVoci correlate.\nMonte Gambarogno\nAlpe di Cedullo"}
{"id": "2534293", "revid": "365417", "url": "https://it.wikipedia.org/wiki?curid=2534293", "title": "Misae Nohara", "text": ""}
{"id": "2534294", "revid": "767487", "url": "https://it.wikipedia.org/wiki?curid=2534294", "title": "Victor Lemoine", "text": ""}
{"id": "2534296", "revid": "125155436", "url": "https://it.wikipedia.org/wiki?curid=2534296", "title": "Aeropo I di Macedonia", "text": "Secondo la testimonianza di Erodoto, era figlio di Filippo I e padre di Alceta I. Secondo quanto riporta Eusebio nel Chronicon, regn\u00f2 per 20 anni.\nGiustino racconta che al momento in cui sal\u00ec al trono era un bambino e, nonostante questo, fu portato sul fronte della battaglia per incoraggiare i Macedoni, all'epoca in guerra contro gli Illiri e i Traci. La presenza del giovane re sul fronte rincuor\u00f2 l'esercito a tal punto che i Macedoni capovolsero le sorti della guerra, fino a quel momento favorevoli ai nemici, e sconfissero gli Illiri e i Traci."}
{"id": "2534302", "revid": "339392", "url": "https://it.wikipedia.org/wiki?curid=2534302", "title": "Campionato albanese di calcio 2002-03", "text": ""}
{"id": "2534306", "revid": "1226", "url": "https://it.wikipedia.org/wiki?curid=2534306", "title": "Olio extra-vergine d'oliva", "text": ""}
{"id": "2534307", "revid": "767487", "url": "https://it.wikipedia.org/wiki?curid=2534307", "title": "Open 13 1999", "text": "L'Open 13 1999 \u00e8 stato un torneo di tennis giocato sul cemento indoor.\n\u00c8 stata la 7\u00aa edizione dell'Open 13,che fa parte della categoria International Series nell'ambito dell'ATP Tour 1999.\nSi \u00e8 giocato al Palais des Sports di Marsiglia in Francia, dal 1\u00ba febbraio 8 febbraio 1999.\nCampioni.\nSingolare.\n Fabrice Santoro ha battuto in finale Arnaud Cl\u00e9ment 6-3, 4-6, 6-4\nDoppio.\n Maks Mirny / Andrej Ol'chovskij hanno battuto in finale David Adams / Pavel V\u00edzner 7-5, 7-6 (9-7)"}
{"id": "2534309", "revid": "80598", "url": "https://it.wikipedia.org/wiki?curid=2534309", "title": "Michele L. Straniero", "text": ""}
{"id": "2534312", "revid": "1543377", "url": "https://it.wikipedia.org/wiki?curid=2534312", "title": "Cawdor", "text": "Cawdor \u00e8 un villaggio scozzese nell'area di luogotenenza di Nairn. Rispetto alla cittadella \u00e8 situato a circa 8 km, e a 40\u00a0km da Inverness.\nStoria.\nNel luogo sorse uno dei campi romani durante la spedizione di Agricola nel 79 d.C..\nCawdor ospita il \"Cawdor Castle\" (Castello di Cawdor), la dimora del conte di Cawdor.\nMacbeth, nell'omonima tragedia di Shakespeare, diventa il Thane di Cawdor, ma la versione di Shakespeare \u00e8 di dubbio valore storico, perch\u00e9 gli insediamenti pi\u00f9 antichi risalgono al secolo XIV e la figura di Macbeth \u00e8 situata all'inizio del secolo XI.\nIl nome di Cawdor \u00e8 la pronuncia inglese dell'antico nome \"Caddel\", ma nel secolo XIX l'allora Lord di Cawdor cambi\u00f2 il nome per adattarla alla storia di Shakespeare.\nIl forte romano.\nNel 1984, un forte romano venne scoperto ad Easter Galcantray, a sud-est di Cawdor, grazie ad una fotografia aerea.\nGli scavi nel sito vennero eseguiti tra il 1984 ed il 1988, e molti utensili vennero identificati e classificati a supporto di questa ipotesi.\nLa costruzione del forte di Cawdor viene datata dal test del carbonio 14 ai tempi della campagna di Gneo Giulio Agricola in Scozia, ed \u00e8 probabilmente uno degli accampamenti pi\u00f9 a nord dei romani."}
{"id": "2534318", "revid": "124800712", "url": "https://it.wikipedia.org/wiki?curid=2534318", "title": "Azzurro 1986", "text": "La quinta edizione di Azzurro si \u00e8 tenuta al Teatro Petruzzelli di Bari durante la primavera del 1986. \u00c8 stata trasmessa su Italia 1 in cinque puntate, di cui due pomeridiane e tre serali.\nLa conduzione era affidata a Ramona Dell'Abate, Licia Col\u00f2, Gabriella Golia, Marta Flavi, Linda Lorenzi e Susanna Messaggio, con la partecipazione del patron della manifestazione Vittorio Salvetti.\nSigla della trasmissione era \"Fourth Rendez Vous\" di Jean-Michel Jarre.\nSquadre partecipanti e classifica finale.\nDelfini.\nCapitana: Paola Perego; voti: \nGabbiani.\nCapitana: Linda Lorenzi; voti: \nCigni.\nCapitana: Licia Col\u00f2; voti: \nScoiattoli.\nCapitana: Susanna Messaggio; voti: \nGazzelle.\nCapitana: Marta Flavi; voti: 957\nFarfalle.\nCapitana: Gabriella Golia; voti: 894"}
{"id": "2534320", "revid": "339392", "url": "https://it.wikipedia.org/wiki?curid=2534320", "title": "Kerman (provincia)", "text": ""}
{"id": "2534323", "revid": "124567540", "url": "https://it.wikipedia.org/wiki?curid=2534323", "title": "Filippo I di Macedonia", "text": "Regnante della dinastia argeade e figlio di Argeo I, sal\u00ec al trono nel 640 a.C. circa dopo la morte del padre. Mor\u00ec in battaglia contro gli Illiri. Secondo Eusebio, regn\u00f2 per 33 anni e li successe il figlio Aeropo I."}
{"id": "2534325", "revid": "1728", "url": "https://it.wikipedia.org/wiki?curid=2534325", "title": "Emilio Veggetti", "text": "Profondo conoscitore della montagna, ricopr\u00ec numerose cariche ed incarichi.\nA testimonianza dei suoi vari interessi culturali restano numerosi scritti che testimoniano un campo di interessi piuttosto vasto e vanno dalla poesia patriottica agli inni dedicati a personalit\u00e0 della scienza e della cultura, dai discorsi per le occasioni civili e politiche, agli interventi nella vita amministrativa e politica (in particolare scritti a carattere storico e letterario volti alla conoscenza della vita bolognese del Settecento); scrisse anche saggi specifici dedicati ad accademie, a medici, alla musica, alla giurisprudenza, agli studi sacri, alle scienze naturali ed alle matematiche e scienze affini nel XVIII secolo.\nDispose lasciti da conferire \"post sua mortem\" a Istituzioni quali Curia, Universit\u00e0 e Comune.\nL'amico Giovanni Maioli lo commemor\u00f2 alla Deputazione di Storia Patria il 17 maggio dello stesso anno."}
{"id": "2534329", "revid": "1442080", "url": "https://it.wikipedia.org/wiki?curid=2534329", "title": "Open 13 1999 - Singolare", "text": "Il singolare dell'Open 13 1999 \u00e8 stato un torneo di tennis facente parte dell'ATP Tour.\nThomas Enqvist era il detentore del titolo, ma quest'anno non ha partecipato.\nFabrice Santoro ha battuto in finale Arnaud Cl\u00e9ment 6-3, 4-6, 6-4."}
{"id": "2534330", "revid": "125770138", "url": "https://it.wikipedia.org/wiki?curid=2534330", "title": "Porto di Igoumenitsa", "text": "Il porto di Igoumenitsa (in sigla IGO) \u00e8 un'infrastruttura marittima sita in corrispondenza del comune greco di Igoumenitsa, nella periferia dell'Epiro; il suo traffico \u00e8 prevalentemente diretto verso l'Italia e la vicina isola di Corf\u00f9.\nEsso \u00e8 formato dal porto nuovo che ospita le linee internazionali e dal porto vecchio dove ormeggiano le numerose navi da e per le vicine isole greche.\nIl porto \u00e8 situato in una locazione molto particolare, usata dai greci fin dai tempi antichi per il commercio di sete e opere d'arte preziose, pesca, e scopi bellici. Negli anni, \u00e8 diventato sempre pi\u00f9 un importante crocevia delle rotte che collegano l'Italia alla Grecia, alla Bulgaria e alla Turchia, soprattutto da quando \u00e8 terminata, nel 2009, la costruzione dell'autostrada A2 \"Egnatia Odos\", che per 670 km attraversa la Grecia settentrionale unendo la costa ionica con il confine fra Grecia e Turchia.\nCollegamenti attuali.\nCollegamenti con l'Italia\nCollegamenti locali"}
{"id": "2534335", "revid": "1305772", "url": "https://it.wikipedia.org/wiki?curid=2534335", "title": "Battletoads", "text": " \u00e8 un videogioco picchiaduro a scorrimento sviluppato nel 1991 da Rare per Nintendo Entertainment System. Convertito da Mindscape per Amiga e da SEGA per Mega Drive e Game Gear, il videogioco ha inoltre ricevuto una versione per Game Boy, dal titolo Battletoads in Ragnarok's World, ed \u00e8 incluso nella raccolta \"Rare Replay\" per Xbox One.\nIl videogioco, basato sulle meccaniche di \"Double Dragon\", \u00e8 ricordato per la sua elevata difficolt\u00e0 e per essere stato uno degli ultimi titoli di successo pubblicati per il NES.\nTrama.\nIl gioco vede come protagonisti tre rane antropomorfe, Rash, Zitz e Pimple, ispirate alle Tartarughe Ninja. Un giorno, Pimple e la principessa Angelica escono assieme nello spazio, quando improvvisamente vengono catturati e improgionati dalla Dark Queen nella sua nave spaziale, il \"Gargantua\", e portati in un pianeta vicino. Intanto nella navicella spaziale \"Vulture\", la base dei \"Battletoads\", il maestro dei \"Battletoads\", il professor T-Bird richiama a s\u00e9 gli altri due, Rash e Zitz, ed essi vengono mandati a liberare i due prigionieri e a salvare l'universo dalle grinfie della Dark Queen.\nModalit\u00e0 di gioco.\nIl videogioco presenta alcune caratteristiche dei \"beat 'em up\" quali \"Double Dragon\" e \"Golden Axe\".\nSerie.\n\"Battletoads\" ha ricevuto alcuni sequel per diverse piattaforme:\nNel 2011 \u00e8 circolato un prototipo di \"Battletoads\" per Game Boy Advance, sviluppato da Rare e mai pubblicato."}
{"id": "2534336", "revid": "339392", "url": "https://it.wikipedia.org/wiki?curid=2534336", "title": "Kermanshah (provincia)", "text": ""}
{"id": "2534337", "revid": "767487", "url": "https://it.wikipedia.org/wiki?curid=2534337", "title": "Kudai (gruppo musicale spagnolo)", "text": " \nI Kudai sono un gruppo musicale thrash metal e industrial metal spagnolo.\nCon uno stile, indicativamente, a met\u00e0 strada tra i primi Metallica e i Rammstein, hanno la peculiarit\u00e0 di cantare in lingua basca e di pubblicare le loro canzoni con licenza Creative Commons.\nBiografia.\nI Kudai nascono nel 2002 nella zona di Guip\u00fazcoa (San Sebasti\u00e1n, Paesi Baschi) da un'idea di Eka (bassista) e Bortx (chitarrista e addetto ai computer). A loro si uniscono successivamente David (cantante e chitarrista) e Tito (batterista)\nHutsa.\nNel maggio del 2004 esordiscono col loro primo album: \"Hutsa\". \u00c8 autoprodotto dagli stessi Kudai, \u00e8 registrato grazie all'aiuto dei fratelli San Martin presso lo studio di questi ultimi a Esparza de Salazar (il Sonido XXI), e viene distribuito e promosso da Oihuka. All'uscita del disco segue una tourn\u00e9e che tocca varie cittadine dei Paesi Baschi.\nNell'autunno dello stesso anno registrano un videoclip per promuovere il singolo \"Ni Naz\", diretto da Fran Araujo. La canzone ottiene un discreto successo e riceve una nomination ai Gaztea Sariak del 2005. Successivamente il DJ Alber Nekrotech impiegher\u00e0 \"Ni Naz\" per un remix, ribattezzandola \"NxN (ni nintzen)\".\nHutsa (letteralmente traducibile con \"vuoto\") ha come tematiche la morte, l'alienazione, la massificazione, il cinismo, la follia, la debolezza e la paura. Musicalmente strutturato sui riff di chitarra, si affida inoltre a sintetizzatori, sovraincisioni ed effetti vari. Relativamente melodico, \u00e8 un disco di esordio piuttosto curato a livello di arrangiamenti e preciso a livello di esecuzione, sebbene con alcune parti ancora decisamente na\u00eff a livello compositivo.\nArima eroslea.\nAppena terminato il tour di Hutsa, nel 2005, i Kudai iniziano a comporre nuove canzoni. A novembre dello stesso anno sono pronti per incidere il loro secondo album, sempre allo studio Sonido XXI: \"Arima eroslea\". Il disco, a differenza del precedente, si avvale di numerose collaborazioni di artisti dell'ambiente musicale spagnolo: Luisillo Kalandraka (Skalariak), Br\u00edgido Duque (Koma), Layla (Nok), Alber Nekrotech, Iker Sanchez e Igor Fdez. Il disco viene lanciato nel maggio del 2006, con l'aiuto di Kemen Musikagintza e la distribuzione di Zabaltzen. Segue anche qui una tourn\u00e9e che per\u00f2 estende il raggio della precedente, arrivando a toccare alcune grandi citt\u00e0 della Spagna centro-meridionale: Barcellona, Madrid, Valenza e Saragozza.\nArima eroslea, \u00e8 un disco importante per i Kudai perch\u00e9 rappresenta un tentativo di uscire dalla provincia dei Paesi Baschi per farsi conoscere ad un pubblico pi\u00f9 ampio, nonostante sia cantato ancora rigorosamente in \"Euskara\". Ma \u00e8 importante anche perch\u00e9 segna un cambiamento di rotta nella filosofia di gestione delle proprie opere musicali. Il disco, infatti, viene pubblicato con licenza Creative Commons, ovvero privo del tradizionale copyright.\nAlbum cupo almeno tanto quanto il precedente, e con tematiche per certi versi simili se non identiche: il non-senso della vita, l'incomunicabilit\u00e0, l'amore (inteso come causa di sofferenza), il malessere, l'ipocrisia. E ancora: la debolezza e la paura.\nDa un punto di vista musicale \u00e8 probabilmente il disco pi\u00f9 melodico dei tre, vicino ad un certo lirismo epico alla System of a Down, e caratterizzato dall'impiego dei sintetizzatori.\nShah mat.\nL'inizio del 2008 \u00e8 segnato dall'abbandono della band da parte di Eka, uno dei due fondatori. Il posto vacante di bassista viene preso da Urtzi. A novembre del medesimo anno i Kudai entrano in studio di registrazione (sempre il Sonido XXI di Esparza) per incidere il loro terzo album. Per questo lavoro i Kudai decidono di non avvalersi di collaborazioni. \"Shah mat\" esce nell'aprile del 2009, con l'aiuto di Ortos e distribuito da Gor. Ancora una volta con licenza Creative Commons.\nDisco relativamente pi\u00f9 propositivo rispetto ai due precedenti (\"Shah mat\", significa \"Scacco matto\") ha come tematiche la libert\u00e0, l'autodeterminazione, la ribellione e la lotta nei confronti delle verit\u00e0 precostitute (con particolare riferimento ai dogmi religiosi).\nIl sound \u00e8 affidato principalmente alla ritmica (con un uso imponente della doppia cassa) e al cantato, su cui s'innestano tuttavia sovraincisioni, sintetizzatori, violini e strumenti inusitati per il metal quali ad esempio il sitar. Album meno melodico e meno \"electro-industrial\" rispetto ai precedenti, e pi\u00f9 decisamente \"rock\"."}
{"id": "2534343", "revid": "339392", "url": "https://it.wikipedia.org/wiki?curid=2534343", "title": "Kohkiluyeh e Buyer Ahmad", "text": ""}
{"id": "2534344", "revid": "124567553", "url": "https://it.wikipedia.org/wiki?curid=2534344", "title": "Argeo I di Macedonia", "text": "Succedette al trono di suo padre Perdicca I e, secondo la testimonianza di Eusebio di Cesarea, regn\u00f2 per 31 anni. Argeo lasci\u00f2 come suo successore il figlio Filippo I.\nDiede il nome alla dinastia argeade, la prima dinastia dei re di Macedonia."}
{"id": "2534349", "revid": "1086846", "url": "https://it.wikipedia.org/wiki?curid=2534349", "title": "Unione Sportiva Palermo 1946-1947", "text": "Questa voce raccoglie le informazioni riguardanti l'Unione Sportiva Palermo nelle competizioni ufficiali della stagione 1946-1947.\nStagione.\nIn questa stagione in Serie B, il Palermo ottiene un 8\u00ba posto.\nOrganigramma societario.\nArea direttiva\nArea tecnica\nRosa.\nAltri giocatori: Cagiotta, Gazzotti, Guidotti, Vancini\nStatistiche.\nStatistiche dei giocatori.\n\"Tra parentesi le presenze\""}
{"id": "2534354", "revid": "767487", "url": "https://it.wikipedia.org/wiki?curid=2534354", "title": "ABN AMRO World Tennis Tournament 1999", "text": "L'ABN AMRO World Tennis Tournament 1999 \u00e8 stato un torneo di tennis giocato sul cemento indoor. \n\u00c8 stata la 27\u00aa edizione del ABN AMRO World Tennis Tournament, \nche fa parte della categoria International Series Gold nell'ambito dell'ATP Tour 1999.\nSi \u00e8 giocato all'Ahoy Rotterdam indoor sporting arena di Rotterdam in Olanda Meridionale, \ndal 15 al 21 febbraio 1999.\nCampioni.\nSingolare.\n Evgenij Kafel'nikov ha battuto in finale Tim Henman, 6\u20132, 7\u20136(3)\nDoppio.\n David Adams / John-Laffnie de Jager hanno battuto in finale Neil Broad / Peter Tramacchi, 6\u20137(5), 6\u20133, 6\u20134"}
{"id": "2534356", "revid": "287204", "url": "https://it.wikipedia.org/wiki?curid=2534356", "title": "Nodo sensore", "text": "Un nodo sensore, noto anche come mote (specialmente in America settentrionale), \u00e8 il nodo facente parte di una rete di sensori wireless che \u00e8 in grado di gestire alcuni processi, raccogliere informazioni dei sensori e comunicare con gli altri nodi connessi in rete.\nStoria.\nLa storia dello sviluppo dei mote comincia nel 1998 con il progetto Smartdust. \nUno degli obiettivi di questo progetto era quello di creare sensori intercomunicanti in un ridottissimo spazio di dimensioni millimetriche.\nAnche se questo progetto si \u00e8 concluso rapidamente, esso \u00e8 servito come impulso per molti altri progetti di ricerca. Essi coinvolgono i pi\u00f9 importanti centri di ricerca come il Berkeley NEST ed il CENS. \nI ricercatori coinvolti in questi progetti hanno coniato il termine \"mote\" (muovere) facendo riferimento ad un nodo sensore. I mote non sono aumentati in termini di potenza, come ci si aspetterebbe dalla legge di Moore. Essi sono in genere unit\u00e0 elaborative molto piccole con bassa capacit\u00e0 di storage rispetto ai computer desktop. Ci\u00f2 pu\u00f2 essere attribuito alla bassa penetrazione nel mercato attuale del al loro ridotto consumo energetico."}
{"id": "2534364", "revid": "729019", "url": "https://it.wikipedia.org/wiki?curid=2534364", "title": "Aeroporto LaGuardia", "text": "L'Aeroporto Fiorello LaGuardia (codici aeroportuali LGA, KLGA, LGA) (inglese: \"LaGuardia Airport\", pronuncia inglese ) \u00e8 uno dei tre maggiori aeroporti della citt\u00e0 di New York e si trova nella contea di Queens. Esso \u00e8 ubicato lungo la costa che fronteggia la Flushing Bay e la Bowery Bay. In origine venne denominato \"Glenn H. Curtiss Airport\" dedicato al pioniere dell'aviazione Glenn Curtiss per essere poi denominato \"North Beach Airport\", ed infine dedicato a Fiorello La Guardia, ex sindaco di New York che fece costruire l'attuale struttura. Nel 1960, venne votato come il \"pi\u00f9 grande aeroporto del mondo\" dalla comunit\u00e0 mondiale aeronautica. \"LaGuardia Airport\" \u00e8 il nome ufficiale dell'aeroporto secondo la Port Authority of New York and New Jersey, che gestisce lo scalo.\nLaGuardia, noto per la sua posizione centrale, \u00e8 il pi\u00f9 piccolo dei tre principali aeroporti commerciali dell'area metropolitana di New York e il pi\u00f9 vicino a Manhattan; gli altri due, maggiori in dimensioni, sono l'Aeroporto internazionale John F. Kennedy, sito nella zona sud di Queens, e l'Aeroporto di Newark-Liberty, sito a Newark. Nonostante la dimensione relativamente modesta dello scalo, esso \u00e8 accessibile ad aeroplani di grandi dimensioni.\nLa maggior parte dei voli operati sull'aeroporto sono dei voli interni degli Stati Uniti e del Canada.\nStoria.\nCostruzione.\nL'attuale sito era un tempo occupato dal \"Gala Amusement Park\", di propriet\u00e0 della famiglia Steinway. Nel 1929 venne trasformato in un aeroporto privato.\nL'idea di trasformarlo in un aeroporto commerciale fu dell'ex sindaco di New York Fiorello La Guardia (sindaco dal 1934 al 1945) in occasione di un suo volo con un aereo della TWA atterrato a Newark \u2014 l'unico aeroporto per voli commerciali aperto a quel tempo nell'area di \"New York\". Egli chiese allora di essere portato a New York, al \"Floyd Bennett Field\" di Brooklyn, dando cos\u00ec il via a una conferenza stampa con i giornalisti presenti. Egli disse che era urgente che gli abitanti di New York avessero un nuovo aeroporto nel territorio della loro citt\u00e0.\nLa American Airlines accett\u00f2 l'offerta del sindaco e programm\u00f2 una serie di voli da e per il Floyd Bennett, anche se il tentativo fall\u00ec dopo pochi mesi a causa della ubicazione dell'aeroporto relativamente vicino a Manhattan. La Guardia decise allora di far scortare dalla polizia le limousine che collegavano l'aeroporto, nel tentativo di convincere l'American Airlines a mantenere i collegamenti.\nDurante questa sperimentazione, La Guardia e i dirigenti dell'American studiarono un piano alternativo che prevedeva la costruzione di un nuovo aeroporto a Queens, che potesse facilmente avvalersi del nuovo Queens-Midtown Tunnel che collegava a Manhattan. L'esistente \"North Beach Airport\" era il luogo pi\u00f9 adatto, ma troppo piccolo per l'aeroporto che doveva essere realizzato. La costruzione inizi\u00f2 nel 1937.\nL'aeroporto venne subito considerato come l'aeroporto ufficiale della citt\u00e0 di New York e venne aperto al traffico il 2 dicembre 1939. La sua costruzione cost\u00f2 alle casse della citt\u00e0 di New York la somma di 23 milioni di dollari. Non tutti furono entusiasti del progetto come il sindaco La Guardia, ma i cittadini furono affascinati dall'idea del volo e in migliaia si recarono all'aeroporto e pagarono un biglietto per veder atterrare e decollare gli aeroplani. Due anni dopo, questi biglietti e i parcheggi associati diedero un guadagno di 285.000 dollari l'anno e le altre attivit\u00e0 non legate ai voli (vendita di cibo e bevande) fruttarono altri 650.000 dollari. L'aeroporto si rivel\u00f2 presto un ottimo affare.\nL'aeroporto sub\u00ec continui miglioramenti e divenne presto base delle pi\u00f9 grandi compagnie aeree del tempo.\nOperativit\u00e0 oggi.\nLaGuardia Airport \u00e8 oggi uno dei pi\u00f9 trafficati aeroporti degli Stati Uniti. Nel 2008, ha ospitato 176.373 voli in partenza. Nel 2009, 26 compagnie aeree volano da e per il suo scalo. Fra le maggiori: American Airlines (19,76%), Delta (16,21%), US Airways (8,88%), United (7,05%), Northwest (6,86%). Altre compagnie che hanno diversi voli sullo scalo sono Air Tran, Continental, Frontier and Spirit."}
{"id": "2534366", "revid": "117663306", "url": "https://it.wikipedia.org/wiki?curid=2534366", "title": "Rolf J\u00e4rmann", "text": "Professionista dal 1988 al 1999, vinse una tappa al Tour de France e una al Giro d'Italia, un Tour de Pologne, una Tirreno-Adriatico e due Amstel Gold Race.\nCarriera.\nDiventato professionista nel 1987 con la formazione svizzera Isotonic-Cyndarella e passato poi alla Frank-Toyo, vinse una tappa al Giro d'Italia 1989 e una tappa al Tour de Suisse e il campionato nazionale su strada nel 1990. Nel 1992 pass\u00f2 all'Ariostea, sotto la direzione di Giancarlo Ferretti, con cui in due anni vinse una frazione al Tour de France 1992, l'Amstel Gold Race 1993 e una tappa al Tour de Suisse dello stesso anno.\nDal 1994 al 1996, ancora diretto da Ferretti, vest\u00ec la maglia della GB/MG Maglificio, vincendo il Grand Prix de Ouest-France 1995. Nel 1997 si trasfer\u00ec quindi in Francia, alla Casino: con questo team fece suoi il Tour de Pologne 1997, e l'anno dopo la Tirreno-Adriatico e la sua seconda Amstel Gold Race. Concluse la carriera al termine della stagione 1999.\nIn un suo libro, \"Doping, Spitzensport als gesellschaftliches Problem\" (\"Doping, sport professionistico come problema sociale\"), J\u00e4rmann ha ammesso l'utilizzo di EPO."}
{"id": "2534368", "revid": "263989", "url": "https://it.wikipedia.org/wiki?curid=2534368", "title": "Rolf Jaermann", "text": ""}
{"id": "2534377", "revid": "209263", "url": "https://it.wikipedia.org/wiki?curid=2534377", "title": "Matthew Abaddon", "text": ""}
{"id": "2534380", "revid": "110157", "url": "https://it.wikipedia.org/wiki?curid=2534380", "title": "Pro League 2009-2010", "text": "La Jupiler Pro League 2009-2010 \u00e8 stata la 107\u00aa edizione della massima divisione belga, legata ormai dal 1993 al nome della Jupiler, famosa birra di Jupille. \u00c8 iniziata l'8 agosto 2009 e si \u00e8 conclusa il 9 maggio 2010.\nLa stagione precedente \u00e8 terminata con uno spareggio per l'assegnazione dello scudetto tra Anderlecht e Standard Liegi, con la vittoria di quest'ultimo, giunto cos\u00ec al 10\u00b0 successo della sua storia. \u00c8 stato promosso in prima divisione il Sint-Truiden.\nQuesto torneo \u00e8 il primo a 16 squadre, a causa della riduzione di 2 unit\u00e0 delle formazioni partecipanti decisa dalla Federazione nel 2008, come parte di un complesso disegno di riforma del campionato stesso.\nMalgrado i consistenti cambiamenti alla formula del torneo, il suo vincitore non \u00e8 mai stato in dubbio, dato l'indiscusso dominio del Anderlecht, il quale, capolista solitario gi\u00e0 alla 3\u00aa giornata, ha concluso la stagione regolare con 12 punti di vantaggio sul Club Brugge, secondo, e si \u00e8 matematicamente laureato campione gi\u00e0 a 4 giornate dal termine del girone finale andando a vincere 2-1 proprio sul campo dei \"Blauw en Zwart\" di Bruges. Per i biancomalva di Bruxelles \u00e8 arrivato dunque il 30\u00ba titolo.\nLa riforma del campionato.\nIl 17 maggio 2008, a conclusione della stagione 2007-08, la Federazione annunci\u00f2 un piano di riforma della Prima Divisione da eseguirsi in due fasi. Nella prima, al termine del campionato 2008-09 il numero di squadre partecipanti venne ridotto da 18 a 16, con una sola promozione dalla Seconda Divisione a fronte di 3 retrocessioni dalla D1 (di cui l'ultima determinata mediante un girone di spareggio). Nella seconda, a partire dalla stagione 2009/10 sono stati introdotti i play-off, con i quali verranno determinati sia il club vincitore, sia i piazzamenti nelle coppe europee.\nStruttura.\nAl termine di un tradizionale girone unico di 30 giornate, l'ultima classificata retroceder\u00e0 direttamente in D2, mentre tutte le altre compagini parteciperanno ad uno dei playoff previsti, in base al proprio piazzamento.\nLe squadre classificate dal 1\u00ba al 6\u00ba posto giocheranno il Play-off Scudetto, un girone unico di 10 giornate la cui vincitrice si aggiudicher\u00e0 il titolo 2009/10; le prime due classificate avranno inoltre accesso al 3\u00ba turno preliminare della Champions League 2010/11, mentre la terza parteciper\u00e0 all'Europa League 2010/11 a partire dal 3\u00ba turno preliminare.\nLe squadre dalla settima alla quattordicesima posizione daranno luogo al Play-off Europa League. Esse saranno suddivise in 2 gironi da 4 formazioni ciascuno (Gruppo A, 7\u00b0,9\u00b0,12\u00b0 e 14\u00b0; Gruppo B, 8\u00b0,10\u00b0,11\u00b0,13\u00b0), e dopo 6 giornate le due prime classificate si scontreranno tra loro in uno scontro andata-ritorno. La vincitrice di quest'ultimo, infine, contender\u00e0 alla 4\u00aa classificata del Play-off Scudetto il diritto di partecipare al 2\u00ba turno preliminare dell'Europa League, in una partita singola definita \"Test-match\".\nLa formazione 15\u00aa classificata invece parteciper\u00e0, assieme alle squadre piazzatesi seconda, terza e quarta in D2, al Play-off Salvezza, un girone di 6 giornate la cui vincitrice avr\u00e0 il diritto di giocare la stagione successiva in D1.\nIl fallimento del Mouscron.\nL'Excelsior di Mouscron, gi\u00e0 da 5 anni alle prese con gravi problemi finanziari, ha visto culminare la sua crisi nel dicembre 2009, allorch\u00e9 i suoi giocatori si sono rifiutati di scendere in campo a causa del mancato pagamento degli stipendi di novembre e dicembre.\nL'ipotesi di un intervento della propriet\u00e0 del Manchester City per rilevare il club, da pi\u00f9 parti ventilata negli stessi giorni, non si \u00e8 per\u00f2 mai concretizzata.\nLa dirigenza si \u00e8 quindi rassegnata a dichiarare bancarotta il 28 dicembre 2009, anche perch\u00e9 le regole della Federazione prevedono che dopo 3 partite consecutive perse a tavolino un club retroceda automaticamente in terza divisione, ed il Mouscron era prossimo ad incorrere in tale sanzione.\nDi conseguenza, il Mouscron \u00e8 stato classificato al 16\u00ba ed ultimo posto, e tutte le partite da esso giocate annullate; sono stati anche risolti tutti i contratti con giocatori e tecnici, ora liberi di accasarsi altrove."}
{"id": "2534381", "revid": "33689", "url": "https://it.wikipedia.org/wiki?curid=2534381", "title": "Kurdistan (provincia)", "text": ""}
{"id": "2534383", "revid": "111149", "url": "https://it.wikipedia.org/wiki?curid=2534383", "title": "Divisumma 24", "text": ""}
{"id": "2534391", "revid": "490388", "url": "https://it.wikipedia.org/wiki?curid=2534391", "title": "Psoralene", "text": "Lo psoralene \u00e8 il capostipite di una famiglia di composti organici naturali noti come furanocumarine lineari. Deriva formalmente dalla cumarina mediante l'aggiunta di un anello furanico e pu\u00f2 essere considerato come un derivato dell'umbelliferone. \nLo psoralene \u00e8 presente in natura in alcune piante.\nPer effetto dei raggi UV, che determinano un aumento della sua reattivit\u00e0, lo psoralene \u00e8 in grado di legarsi a ponte fra due timine. Ci\u00f2 induce errori di replicazione del DNA delle cellule colpite, provocandone la morte. Questo meccanismo \u00e8 sfruttato in medicina per curare malattie come la psoriasi, dove l'assunzione dello psoralene viene associata all'esposizione a raggi UV. Tale tecnica \u00e8 detta fotochemioterapia ed \u00e8 usata anche per la cura di altre patologie cutanee.\nLe molecole psoraleniche agiscono come inibitori di NF-\u03baB: impedendo il legame al DNA e la risposta infiammatoria."}
{"id": "2534393", "revid": "3732", "url": "https://it.wikipedia.org/wiki?curid=2534393", "title": "Radiocorriere", "text": ""}
{"id": "2534397", "revid": "599013", "url": "https://it.wikipedia.org/wiki?curid=2534397", "title": "Lars Riedel", "text": "Campionati nazionali.\nLars Riedel in carriera ha vinto 11 titoli nazionali tedeschi nel lancio del disco: 1992/1998, 2000/2001, 2003, 2006."}
{"id": "2534399", "revid": "767487", "url": "https://it.wikipedia.org/wiki?curid=2534399", "title": "Otto von M\u00fcnchhausen", "text": "Compie i suoi studi alla Universit\u00e0 di G\u00f6ttingen.\nMantenne rapporti epistolari con Linneo. "}
{"id": "2534405", "revid": "76963", "url": "https://it.wikipedia.org/wiki?curid=2534405", "title": "Charles Fawcett", "text": "Biografia.\nCome primo lavoro, grazie alla conoscenza delle lingue straniere, fu interprete delle truppe durante la Seconda guerra mondiale.\nSuccessivamente inizi\u00f2 la carriera cinematografica come attore, recitando in ruoli di secondo piano, prima in Francia e poi (dal 1951 al 1976) in Italia. Talvolta utilizz\u00f2 lo pseudonimo di Carlo Fazzetti.\nAttivit\u00e0 professionale.\nNel 1953 ottenne i primi ruoli importanti: nel film \"Le infedeli\" di Steno e Monicelli \u00e8 il marito tradito di May Britt, in \"La cieca di Sorrento\" di Giacomo Gentilomo \u00e8 il marchese di Rionero (con lo pseudonimo Carlo Fazzetti), in \"Fermi tutti... arrivo io!\" di Sergio Grieco recit\u00f2 invece nel ruolo di Mr. Brown.\nSempre nel 1953 fu chiamato da Francesco De Robertis per il film \"I sette dell'Orsa maggiore\", diventando poi uno dei pochi attori che il regista riconfermer\u00e0 in un altro film, \"Mizar (Sabotaggio in mare)\" (1954), nel ruolo del Maggiore Crob.\nVenne scelto per piccole parti da altri famosi registi, come Carlo Lizzani, Duilio Coletti, Riccardo Freda e Mauro Bolognini. Si trova a suo agio nei generi pi\u00f9 vari: bellico, m\u00e9lo, commedia brillante, in costume, sociale, avventuroso, giallo e poliziesco.\nIl suo ultimo film fu \"La fine dell'innocenza\" (1976) di Massimo Dallamano."}
{"id": "2534409", "revid": "729019", "url": "https://it.wikipedia.org/wiki?curid=2534409", "title": "Dornier Do 212", "text": "Il Dornier Do 212 era un aereo anfibio leggero da trasporto passeggeri progettato dall'azienda tedesca Dornier-Werke GmbH e realizzato in Svizzera, nella sua sussidiaria AG f\u00fcr Dornierflugzeuge (Doflug) nei primi anni quaranta.\nDotato di soluzioni tecniche innovative, venne realizzato per poter soddisfare il mercato del trasporto leggero a corto raggio ma a causa di una serie di problemi tecnici mai risolti non venne avviato alla produzione.\nStoria.\nSviluppo.\nAlla fine del 1938, Dornier, su consiglio del figlio Dipl.-Ing Peter Dornier, ritenne interessante sviluppare un nuovo velivolo anfibio da poter proporre ad un mercato sia per uso personale da turismo che di trasporto civile su piccolo raggio.\nLa progettazione si bas\u00f2 sulle esperienze maturate sull'ultimo prodotto realizzato dall'azienda per soddisfare lo stesso obiettivo di mercato, il Do 20, ma non derivandolo direttamente da esso. Per il disegno e lo sviluppo furono incaricati due gruppi, in Germania presso la sede dell'azienda e in Svizzera presso la sussidiaria AG f\u00fcr Dornierflugzeuge (Doflug) che avrebbe fisicamente costruito anche il prototipo e che sarebbe stata facilitata nelle prove per la sua collocazione sul Lago di Costanza.\nFurono scelte delle soluzioni tecniche all'avanguardia ed anticonvenzionali come la collocazione dell'unit\u00e0 motrice nello scafo dietro alla cabina che ospitava pilota e passeggeri, unendola all'elica collocata sulla parte posteriore ed in configurazione spingente tramite un lungo albero di trasmissione e che disponeva di un meccanismo in grado di sollevarla 12\u00ba per evitare che potesse toccare con le estremit\u00e0 delle pale la superficie dell'acqua in fase di decollo ed ammaraggio.\nLa costruzione del prototipo, al quale venne assegnata la designazione ufficiale RLM Do 212 V1, inizi\u00f2 nel 1941 e, ottenuta l'immatricolazione HB-GOG, nel luglio 1942 venne terminato, pronto per iniziare le prove di volo.\nImpiego operativo.\nDopo le prove di flottaggio eseguite sul Lago di Costanza, i primi tentativi di sollevarsi dallo specchio d'acqua furono fallimentari tanto che solo il 3 agosto pilota collaudatore Egon Fath riusc\u00ec a portare in volo per la prima volta il Do 212 a traino di un Do 24. Tuttavia la forte instabilit\u00e0 di volo costrinse Fath ad abbandonare velocemente la prova ed ammarare. I successivi tentativi di miglioramento e di sviluppo, votati anche a risolvere i problemi di torsione del lungo albero di trasmissione e della tendenza al surriscaldamento del motore, si rivelarono del tutto infruttuosi costringendo l'abbandono del progetto.\nL'unico Do 212 venne demolito nel 1943.\nDescrizione tecnica.\nIl Do 212 era un aereo anfibio di costruzione interamente metallica che presentava, a discapito di una usuale soluzione a scafo centrale, un aspetto anticonvenzionale dovuto alla particolare soluzione motoelica adottata.\nLo scafo integrava anteriormente una cabina di pilotaggio a due posti affiancati, seguita da una sezione per altri due passeggeri. Appena dopo la sezione passeggeri era posizionata l'unit\u00e0 motrice collegata all'elica propulsiva da un albero lungo 2,9 m. Tutta la sezione dell'albero era imperniata e sollevabile tramite un meccanismo fino a formare un angolo di 12\u00ba rispetto all'asse longitudinale del velivolo. Questa a riposo rimaneva inserita nella sezione di coda tra l'impennaggio dotato di piani caratterizzati da un sensibile angolo di diedro che integravano alle loro estremit\u00e0 di due elementi verticali.\nL'ala era montata alta ed integrava sulle due estremit\u00e0 una coppia di galleggianti equilibratori.\nIl carrello d'atterraggio era un triciclo anteriore completamente retrattile nello scafo.\nLa propulsione era affidata ad un motore Hirth HM 512 B-0, un 12 cilindri a V rovesciata raffreddato ad aria capace di erogare una potenza pari a 450 PS (331 kW), accoppiato tramite un albero di trasmissione ad un'elica quadripala Escher Wyss del diametro di 2,40 m."}
{"id": "2534411", "revid": "124567562", "url": "https://it.wikipedia.org/wiki?curid=2534411", "title": "Perdicca I di Macedonia", "text": "Durante il suo regno i macedoni conquistarono la zona costiera del golfo Termaico tra le foci dei fiumi Aliakmonas e Axio.\nOrigine leggendaria della sua regalit\u00e0.\nErodoto riferisce di lui : \nL'ambito socio-politico di questa leggenda narrata da Erodoto \u00e8 quello della monarchia agraria del tipo che appare nei poemi omerici.\nErodoto continua il racconto dicendo che...\nIl significato simbolico mostra che oltre al fatto che Perdicca riscuote le tre paghe, prende anche possesso di quello che il sole illumina: la terra del regno.\nErodoto prosegue raccontando che, informato il re del significato, fece mettere alcuni cavalieri alle calcagna del giovane per ucciderlo. Perdicca e i suoi fratelli attraversarono un fiume, e questo si allarg\u00f2 tanto che gli inseguitori non poterono guadarlo.\nI tre fratelli arrivarono nella Macedonide (sic) e si stabilirono nei giardini che, secondo Erodoto, appartenevano a Mida, il mitico re di Frigia. L\u00ec si innalzava il monte Bermio. Si impadronirono della regione, usandola come base per le successive conquiste del resto della Macedonia, vale a dire i territori costieri tra i fiumi Aliacmone e l'Axio, cos\u00ec come la Macedonia meridionale e settentrionale, a scapito, soprattutto, di peoni e traci. Questo processo di estensione del Regno di Macedonia fu graduale, prolungandosi nello spazio di tre secoli e mezzo."}
{"id": "2534413", "revid": "599013", "url": "https://it.wikipedia.org/wiki?curid=2534413", "title": "Club Atl\u00e9tico Banco de la Naci\u00f3n Argentina", "text": "Il Club Atl\u00e9tico Banco de la Naci\u00f3n Argentina \u00e8 una societ\u00e0 polisportiva di Buenos Aires.\nFondato nel 1909 come appendice dopolavoristica del Banco de la Naci\u00f3n Argentina (istituto di credito a capitale interamente statale), amministra varie discipline, tra cui hockey su prato e rugby a 15.\nL'acronimo del club \u00e8 CABNA, ma normalmente ci si riferisce ad esso come Banco Naci\u00f3n; la sede amministrativa del club \u00e8 nel dipartimento di Vicente L\u00f3pez (provincia di Buenos Aires), e il terreno di gioco, il complesso sportivo Leopoldo Juli\u00e1n Guti\u00e9rrez, si trova nel dipartimento di Tigre, nella stessa provincia.\nLa sezione di rugby ha vinto due volte il campionato URBA, nel 1986 e nel 1989.\nStoria.\nIl club nacque nel 1909 su iniziativa di alcuni impiegati del Banco de la Naci\u00f3n Argentina di Buenos Aires che, nel corso delle discussioni durante le pause dal lavoro, ebbero l'idea di creare un circolo ricreativo sportivo al fine di incrementare lo spirito di gruppo; l'iniziativa fu condivisa da altri colleghi e, in breve, si form\u00f2 un nucleo di 45 persone che illustrarono la proposta al presidente della banca, Ram\u00f3n Santamarina; questi, entusiasta del progetto, lo sostenne anche economicamente, finanziandolo con 15.000 \"pesos\" dell'epoca.\nGrazie a tale sostegno il Club Atl\u00e9tico Banco de la Naci\u00f3n Argentina vide la luce il 12 ottobre 1909, al termine dell'assemblea costitutiva cui presero parte 100 soci fondatori; la somma messa a disposizione dalla banca fu utilizzata per acquistare un terreno su cui fu costruito un campo da calcio ed edificata una tribuna; pi\u00f9 tardi, nel 1915, il club vendette tale terreno per spostarsi in un altro quartiere.\nDopo un ulteriore trasferimento nel 1922, nel 1928 si giunse alla sistemazione attuale: fu acquistato un terreno di 28.000 m\u00b2 in localit\u00e0 Vicente L\u00f3pez, in provincia di Buenos Aires, che in seguito fu ampliato tramite acquisti e annessioni per ospitare le varie discipline sportive nelle quali il club andava con il tempo impegnandosi.\nL'inaugurazione ufficiale dell'impianto avvenne il 22 marzo 1931.\nIl rugby.\nBench\u00e9 il rugby fosse arrivato molto presto tra le discipline amministrate dal club, cionondimeno la prima squadra milit\u00f2, nei suoi primi decenni d'attivit\u00e0, tra la seconda e la terza divisione dell'URBA, il campionato dell'Unione rugbistica di Buenos Aires, il pi\u00f9 rilevante del Paese; nel 1945 la sezione rugby si sciolse per ragioni extrasportive, il che diede avvio a una diaspora di giocatori verso altri club; per iniziativa di un ex giocatore del club, Leopoldo Juli\u00e1n Guti\u00e9rrez, la squadra fu ricreata nel 1950, e nel 1952 lo stesso Guti\u00e9rrez ne divenne presidente.\nQuesti, in seguito, divenne anche dirigente e collaboratore dell'Uni\u00f3n Argentina de Rugby nonch\u00e9 membro della commissione disciplinare dell'Uni\u00f3n de Rugby de Buenos Aires (URBA).\nDurante la presidenza Guti\u00e9rrez, durata 45 anni, il club raggiunse i suoi pi\u00f9 grandi successi: oltre all'arrivo in prima divisione URBA nel 1971, si registrano la conquista di due campionati nel 1986 e nel 1989, e la formazione di numerosi elementi che andarono a costituire l'ossatura della Nazionale argentina, primo tra tutti Hugo Porta, considerato il miglior giocatore del suo Paese e tra i migliori mediani d'apertura in assoluto della storia del rugby, Fabio G\u00f3mez e Fabi\u00e1n Turnes, i quali fecero parte dei \"Pumas\" alla , la prima edizione di tale torneo.\n\"El D\u00eda del Rugby\".\nL'impresa pi\u00f9 memorabile realizzata dal Banco Naci\u00f3n, tanto da avere istituito un giorno speciale per commemorarne la ricorrenza, risale al 14 luglio 1990: in tale data la squadra, capitanata da Hugo Porta, sconfisse 29-21 l' in \"tour\" in Sudamerica; fu la prima (e a tutt'oggi unica) volta che una squadra di club batt\u00e9 la rappresentativa nazionale inglese; con tale vittoria, inoltre, il Banco Naci\u00f3n divenne l'unica squadra di club al mondo ad avere battuto due rappresentative nazionali (l'altra fu il ).\nPer commemorare l'evento, il comitato direttivo del club accolse la proposta del sottocomitato rugbistico di istituire il \"D\u00eda del Rugby del C.A.B.N.A.\" (Giorno del Rugby del C.A.B.N.A.), da celebrarsi ogni anno il 14 luglio con l'intento di mostrare un esempio di valore e di sportivit\u00e0 ai giovani che iniziano la loro carriera nel club.\nStemma e colori sociali.\nI colori sociali del club sono il bianco e il celeste, ripresi da quelli della banca di cui il club \u00e8 l'emanazione sportiva.\nLo stemma del club \u00e8 uno scudo che richiama nella forma il logo della banca, ispirato a sua volta al colonnato della sua sede centrale sita in plaza de Mayo a Buenos Aires: nel logo del club il colonnato \u00e8 reso in forma di scudo a righe verticali, le cui due centrali sono bianca e celeste.\nLo scudo \u00e8 poi inscritto in un cerchio, lungo la cui circonferenza \u00e8 riportato il nome del club in blu scuro.\nLe maglie di gioco, per tutte le discipline, sono bianche a strisce orizzontali celesti; le tenute di rugby, sia la principale che quella alternativa, prevedono pantaloncini e calzettoni blu scuro.\nLa maglia della seconda tenuta \u00e8 invece marrone - bordeaux, con una larga striscia orizzontale sul petto ornata da due strette strisce celesti.\nAl centro della banda bianca, sul petto, compare in stampatello la scritta BANCO NACION."}
{"id": "2534425", "revid": "287204", "url": "https://it.wikipedia.org/wiki?curid=2534425", "title": "Associazione Calcio Palermo 1937-1938", "text": "Questa voce raccoglie le informazioni riguardanti l'Associazione Calcio Palermo nelle competizioni ufficiali della stagione 1937-1938.\nStagione.\nIn questa stagione vengono adottati il giallo e il rosso come colori sociali per imposizione del Fascismo: la maglia era a strisce giallo e rosse con lo stemma della citt\u00e0 e l'emblema del partito fascista sul petto, mentre i pantaloncini erano bianchi; saluto romano per i giocatori.\nNel secondo anno di Serie B, il Palermo ottiene per la seconda volta consecutiva il 7\u00ba posto; in Coppa Italia supera agevolmente il Terzo turno eliminatorio contro il (4-1), venendo poi eliminato ai Sedicesimi di finale dal (2-0).\nStatistiche.\nStatistiche dei giocatori.\n\"Tra parentesi le presenze e le eventuali reti segnate\""}
{"id": "2534430", "revid": "80598", "url": "https://it.wikipedia.org/wiki?curid=2534430", "title": "Messe beat", "text": ""}
{"id": "2534440", "revid": "599013", "url": "https://it.wikipedia.org/wiki?curid=2534440", "title": "Rog\u00e9rio Klafke", "text": ""}
{"id": "2534443", "revid": "123920760", "url": "https://it.wikipedia.org/wiki?curid=2534443", "title": "Armando De Razza", "text": "Come attore \u00e8 talvolta accreditato col vero nome.\nCarriera.\nProveniente da esperienze come attore teatrale, Armando De Razza inizia la propria carriera televisiva nel 1989, all'interno della trasmissione televisiva \"International D.O.C. Club\" di Renzo Arbore, dove propone due personaggi: un cantante sullo stile di Julio Iglesias, finto spagnolo, o meglio \"escobarito\" (proveniente dall'immaginario paese di Escobar) ed un malinconico \"chansonnier\" francese, Maurice Camembert. Il successo ottenuto soprattutto dal primo personaggio porta alla pubblicazione di un singolo contenente il suo brano \"tormentone\", intitolato \"Esperanza d'escobar\" (scritto da De Razza, Renzo Arbore e Massimo Ghini), ad opera della CGD.\nIl disco ottiene un discreto successo a livello commerciale, giungendo sino alla quarantaseiesima posizione dei dischi pi\u00f9 venduti in Italia; il brano viene incluso in un LP avente lo stesso titolo e contenente altri brani proposti nel corso della trasmissione TV (quali Dolores de Panza e Amalia de Lana) e permette al cantante di partecipare al Festival di Sanremo nella categoria \"nuove proposte\". Armando De Razza partecipa al quarantesimo festival della canzone italiana con \"La lambada strofinera\", scritta, come il precedente brano, in un improbabile spagnolo da Renzo Arbore e dallo stesso De Razza.\nIl brano non vince, ma ottiene la ventiquattresima posizione dei singoli pi\u00f9 venduti, venendo incluso in un LP contenente dieci brani, ed intitolato \"Taco y Punta\". Il cantante tiene pi\u00f9 di cinquecento concerti in tutta Italia. Ci\u00f2 nonostante in seguito De Razza accantoner\u00e0 la carriera musicale, per dedicarsi a tempo pieno alla recitazione. Il suo primo ruolo cinematografico importante sar\u00e0 \"Il grande cocomero\" del 1993, diretto da Francesca Archibugi. Fra gli altri suoi film si possono citare \"Il giorno della bestia\" (1995), \"Il siero della vanit\u00e0\" (2004), \"Hannover\" (2003), \"A luci spente\" (2004), \"Ol\u00e9\" (2006), \"Il senso della farfalla\" (2009), \"La vita \u00e8 una cosa meravigliosa\" (2010)."}
{"id": "2534449", "revid": "125155423", "url": "https://it.wikipedia.org/wiki?curid=2534449", "title": "Alceta II di Macedonia", "text": "Secondo la testimonianza di Platone, Alceta II divenne re di Macedonia in seguito alla morte di suo padre nel 454 a.C. Dopo sei anni di regno, venne ucciso dal nipote Archelao. Alla sua morte, il suo fratello minore (e padre di Archelao) Perdicca II, sal\u00ec sul trono macedone.\nEusebio, invece, non menziona Alceta ma, secondo la sua lista dei re macedoni, il successore di Alessandro I fu direttamente Perdicca II."}
{"id": "2534453", "revid": "287204", "url": "https://it.wikipedia.org/wiki?curid=2534453", "title": "Emma Green", "text": "Biografia.\nOltre all'attivit\u00e0 nel salto in alto, a livello nazionale ha disputato anche i 100 e 200 m piani, il salto in lungo e il salto triplo. \u00c8 stata anche una delle componenti della staffetta 4\u00d7100 m svedese.\nI primi successi (2005-2009).\nNel 2005, dopo l'argento vinto ai campionati europei under 23 di Erfurt, prende parte ai mondiali di Helsinki. Pur essendo una delle prime partecipazioni a competizioni internazionali assolute, \u00e8 riuscita a conquistare la medaglia di bronzo con il suo primato personale ad 1,96 metri, alle spalle della connazionale Kajsa Bergqvist e della statunitense Chaunt\u00e9 Lowe.\nIl 23 febbraio 2008, a Malm\u00f6, ha siglato il suo primato personale indoor a 1,98 metri.\nL'affermazione internazionale (2010-2013).\nIl 1\u00ba agosto 2010, ha realizzato il suo personale all'aperto saltando 2,01 metri vincendo la medaglia d'argento ai campionati europei di Barcellona.\nNel settembre ha preso parte alla Coppa continentale a Spalato, quale rappresentante della squadra europea, concludendo al secondo posto alla spalle della sola Blanka Vla\u0161i\u0107.\nDopo l'undicesima posizione ai mondiali di Taegu 2011, nel 2012 ha vinto un altro bronzo europeo, nell'edizione di Helsinki.\nNel marzo 2013 \u00e8 riuscita a vincere la medaglia di bronzo, con la misura di 1,96 m, ai campionati europei indoor di G\u00f6teborg.\nNel mese di agosto ha preso parte ai mondiali di Mosca terminando quinta con un salto a 1,97 metri.\nAl termine delle tre stagioni 2010, 2011 e 2013 riuscir\u00e0 a concludere terza nella classifica della Diamond League.\nI problemi fisici ed il ritiro (2014-2017).\nNel 2014 prende parte ai campionati mondiali indoor di Sopot, dove raggiunge la quinta posizione.\nTornata alle competizioni dopo un infortunio al tendine d'achille che la aveva tenuta lontana dalle competizioni per alcuni mesi, ai campionati europei a Zurigo termina la gara in nona posizione non riuscendo a ripetere le ottime prestazioni ottenute nelle due precedenti edizioni.\nNel 2015, a causa del riacutizzarsi dei problemi al tendine d'achille, non parteciper\u00e0 ad alcuna competizione. Il 28 ottobre dello stesso anno, ha annuncia la separazione dal suo allenatore Yannick Tregaro, decidendo di affidarsi alla guida tecnica Per Tedenrud.\nIl 12 febbraio 2016, a Toru\u0144, ritorna alle gare con un miglior salto di 1,87 m, ma a causa di nuovi problemi al tendine d'achille dovette interrompere la stagione agonistica rinunciando anche ai Giochi Olimpici di .\nA fine dell'anno ha annunciato, sul suo sito internet, che finir\u00e0 la sua carriera dopo la stagione 2017.\nLa sua ultima presenza in nazionale sar\u00e0 ai campionati europei indoor di Belgrado dove concluder\u00e0 diciannovesima con 1,86 metri.\nAttivit\u00e0 extra-sportive e vita privata.\nIl 12 marzo 2011 si \u00e8 sposata con il suo allenatore Yannick Tregaro, gi\u00e0 tecnico di Kajsa Bergqvist e Christian Olsson. Mei primi mesi del 2014 la coppia annuncia il divorzio.\nDiritti LGTB.\nAi campionati del mondo di atletica leggera di Mosca 2013 si \u00e8 smaltata le unghie con i colori della bandiera arcobaleno, per protestare contro l'approvazione di leggi omofobe da parte del parlamento russo e caldeggiate dal Presidente della Federazione Russa Vladimir Putin, in particolare contro quella che proibisce la propaganda gay in presenza di minorenni.\nNei giorni successivi, durante una conferenza stampa, Elena Isinbaeva ha avuto modo di criticare apertamente l'azione dell'atleta svedese, schierandosi anche a favore delle leggi promulgate dal parlamento russo. In seguito alla polemica che ne \u00e8 scaturita il Comitato Olimpico Svedese ha invitato i propri atleti a non svolgere questo tipo di azioni ai XXII Giochi olimpici invernali di So\u010di."}
{"id": "2534456", "revid": "1305772", "url": "https://it.wikipedia.org/wiki?curid=2534456", "title": "Chiafura", "text": "Chiafura (VIII-X secolo) \u00e8 un antico quartiere, diventato oggi un parco archeologico, scavato nella roccia della citt\u00e0 di Scicli, in Sicilia. Anticamente l'area era adibita a necropoli, e fu progressivamente trasformata in abitato trogloditico nel periodo Altomedievale, coincidente con la Conquista Araba, e occupata senza soluzione di continuit\u00e0 fino alla met\u00e0 del XX secolo.\nL'origine del nome di Chiafura, menzionato per la prima volta nel 1684 \u00e8 certamente oscuro e sembra appartenere ad una denominazione topografica. L'ipotesi pi\u00f9 plausibile, infatti, \u00e8 che il nome derivi dalla corruzione di una frase, della quale l'unico elemento chiaro potrebbe essere il \u201cfora\u201d finale, come ad indicare probabilmente \u201cun quartiere fuori dalla citt\u00e0\u201d.\nTopografia.\nL'abitato rupestre di Chiafura, occupando un intero fianco del colle di San Matteo, si estende dalla cresta della collina, coronata dalle fortezze del Castellaccio (torre normanna) e del Castello dei Tre Cantoni, fortificazione di probabile fondazione bizantina, fino alla sottostante valle di San Bartolomeo, un'interessante gola calcarea.\nStoria.\nTra il V-VII secolo d.C., nel finire del periodo antico e dell'era bizantina, l'attuale area di Chiafura era adibita a necropoli. Il periodo altomedievale, coincidente con la Conquista araba dell'Isola, \u00e8 quello cui si devono le testimonianze pi\u00f9 interessanti di Chiafura.\nLa vera e propria nascita del quartiere urbano avvenne infatti tra l'VIII e il X secolo d.C. come conseguenza del processo di incastellamento avviatosi dall'et\u00e0 bizantina. A causa della pericolosit\u00e0 delle fasce costiere, infatti, le popolazioni isolane cominciano a lasciare le citt\u00e0 marine per insediarsi in modo stabile nell'entroterra, proprio nelle cave, creando anche delle strutture difensive di una certa importanza.\nUna di queste fortezze di piccole dimensioni pu\u00f2 essere rintracciabile proprio in quella dei \u201cTre Cantoni\u201d, che fu impiantata nell'attuale localit\u00e0 di Scicli, chiamata S. Matteo, per controllare il punto di confluenza delle tre cave del torrente di Modica, di S. Maria La Nova, di S. Bartolomeo.\nDopo la conquista araba (Scicli cadde nell'864/865), le strutture difensive furono rilevate dagli invasori e riutilizzate, ma l'importanza militare di San Matteo continu\u00f2 fino a quando, nel 1091 la citt\u00e0 non pass\u00f2 sotto il dominio dei Normanni, e la fortezza divenne sede di un insediamento chiamato Sciclum o Scicla.\nLo sviluppo del centro abitato in questo periodo probabilmente favor\u00ec il fenomeno del trogloditismo, gi\u00e0 presente in Sicilia nell'VIII e IX secolo. Nonostante, infatti, tale fenomeno avesse preso piede nell'Isola con la conquista araba e l'arrivo di popolazioni dal Nordafrica, esso aument\u00f2 ulteriormente dopo la conquista normanna, probabilmente a causa dell'arrivo di immigrati da aree trogloditiche dell'Italia meridionale (Puglia, Basilicata) che trovavano nell'Isola un habitat simile a quello dell'area di origine.\nProbabilmente \u00e8 proprio con l'arrivo di queste popolazioni nordeuropee che il sito di Chiafura comincia ad essere abitato in modo sistematico, anche se le prime testimonianze di una situazione abitativa rupestre si hanno nel XIV secolo, quando il sito viene a configurarsi come un quartiere con una fisionomia del tutto simile a quella di altri settori del paese. A partire dall'inizio del XV secolo, per\u00f2, anche se in modo lento, l'abitato comincia ad estendersi a valle, nonostante i pericoli posti dal carattere torrentizio delle acque, particolarmente violento in inverno, e si assiste alla progressiva adozione dell'architettura in elevato.\nIn questo stesso periodo vennero costruite le seconde mura della citt\u00e0 che controllavano l'entrata alla citt\u00e0 bassa, mentre le prime racchiudevano il castello, la chiesa di San Matteo e le balze pi\u00f9 alte di Chiafura. Fino ai primi secoli dell'et\u00e0 moderna (1500-1600) il quartiere di Chiafura riveste ancora una importanza cruciale. Nel XVIII secolo, con lo sviluppo di Scicli, l'abitato rupestre di Chiafura comincia invece a perdere importanza all'interno della gerarchia urbana tanto che alla fine del \u2018700 la \u201ccontrada di Chiafura\u201d, \u00e8 nota per le grotte un tempo abitate.\nAltre informazioni sulla situazione rupestre del tempo chiariscono che \u201cun quinto dei cittadini di Scicli [circa 1700 persone] alloggia sul pendio di queste rocce, in grotte che risalgono alla pi\u00f9 remota antichit\u00e0\u201d.\nNell'800 per\u00f2 comincia il declino di Scicli e della zona rupestre si parla come di un quartiere \u201cabbellito di ricchi palagi tra gli spechi cadenti ricettacolo di povera gente\u201d. Ci\u00f2 nonostante in piena epoca borbonica, l'insediamento rupestre restava ancora densamente abitato.\nLentamente, dalla fine dell'800 alla met\u00e0 del secolo scorso, con lo stabilimento della popolazione a valle, il sito viene progressivamente abbandonato.\nI ritrovamenti.\nLe notizie circa la situazione di Chiafura in epoca protostorica sono scarsissime, ed \u00e8 solo ipotizzabile la presenza di necropoli \u201ca grotticella\u201d, attraverso un'attenta lettura di alcune abitazioni rupestri che sembrano delle riutilizzazioni medioevali e da qualche frammento, databile alla Antica Et\u00e0 del Bronzo (2200-1450 a.C.).\nNon si hanno maggiori notizie di abitazioni in epoca greca. Nonostante la certa presenza di comunit\u00e0 grecofone a Scicli, esse pare occupassero un sito differente da quello di Chiafura, ovvero il versante di San Bartolomeoe quello opposto di Santa Maria la Nova.\nSul colle San Matteo, inoltre, abitato sin dalla antica Et\u00e0 del Bronzo siciliana, si registra una continuit\u00e0 di vita, seppur in misura minore, nell'Et\u00e0 del Bronzo Medio (1450-1270 a.C.), come dimostrano alcuni ritrovamenti archeologici. Le sole attestazioni che confermino una frequentazione del colle anche in questa fase sono i pochi frammenti ceramici attribuibili alla facies di Thapsos, recuperati fortuitamente in superficie lungo i pendii e sul pianoro sommitale.\nAltri frammenti di ceramica dipinta, datati al VII-VI secolo a.C., indiziano un ulteriore periodo di frequentazione, dopo un'apparente lacuna relativa ai periodi dell'Et\u00e0 del Bronzo Tarda e Finale, alla prima Et\u00e0 del Ferro.\nPrima di essere trasformata in abitato rupestre, l'area, in et\u00e0 bizantina, era adibita a necropoli, com'\u00e8 testimoniato dalla presenza di tombe ad arcosolio, poi trasformate in abitazioni.\nUna delle strutture tombali pi\u00f9 interessanti, per\u00f2, \u00e8 quella di tre ipogei funerari, di Et\u00e0 tardo romana.\nI tre [Ipogeo|ipogei], facenti parte di una consistente necropoli quasi scomparsa in seguito all'abrasione della roccia carbonatica ed ai successivi riutilizzi, soprattutto perch\u00e9 il sito, rientrante nel settore superiore della contrada Chiafura, fu sede dell'insediamento trogloditico arabo-normanno, sono stati localizzati a meno di cento metri dal Castellaccio, nel costone sottostante alla trazzera che lo unisce al Castelluccio. In detti ipogei \u00e8 dato riconoscere le \u00abtre grotte cimiteriali\u00bb menzionate dal Carioti. Uno, difatti, trovandosi con l'ingresso a livello del piano di campagna, \u00e8 stato soggetto, oltre ai danni del tempo, all'opera di trasformazione dell'uomo, che lo ha adattato prima ad abitazione, poi a stalla od ovile. Gli altri due, pur essendo di difficile accesso, mancano della parte anteriore, scomparsa per sfaldamento.\nL'abitato rupestre di Chiafura.\nL'abitato rupestre di Chiafura si articola in balze e gradoni sul crinale del Colle di San Matteo. Le case-grotta|grotte, scavate nella roccia e costituite da uno o due vani rettangolari, di 4-5 metri di lato, sono spesso precedute sempre da un piccolo terreno fertile che i documenti medioevali chiamano: \u201craffo\u201d. L'organizzazione interna di ogni grotta \u00e8 rudimentale; si trova spesso un forno, dei fori scavati nella roccia, qualche nicchia per riporvi le suppellettili e, talvolta, una mangiatoia, spesso ricavata da un originario sepolcro. In alcune grotte \u00e8 possibile trovare una cisterna probabilmente di origine altomedievale, mentre in situazioni abitative pi\u00f9 \u201cricche\u201d si trova un collegamento interno tra due grotte.\nLa situazione strutturata in epoca medievale e moderna si \u00e8 in seguito ampliata con la costruzione di ambienti in muratura immediatamente all'esterno dell'imbocco dell'antro.\nAltre volte, invece, si notano interventi di Et\u00e0 antica che intervenivano a qualificare l'ambiente ipogeico con la giustapposizione di locali coperti da volte a botte.\nLa cosiddetta citt\u00e0 trogloditica, corrisponde ad un abitato di dimensioni considerevoli, su pareti terrazzate e speroni formati dalla confluenza di almeno due cave, spesso culminante con la costruzione di una cittadella in muratura.\nParticolarmente interessante \u00e8 la disposizione delle grotte, spesso ad anfiteatro in luoghi soleggiati o protetti e frequentemente accoglienti interi quartieri rupestri (Chiafura a Scicli, Catena a Modica). La difesa delle citt\u00e0 troglodite \u00e8 assicurata dall'occupazione dello sperone di confluenza tra due cave, ponendosi quasi come una sorta di naturale torre di vedetta per la citt\u00e0 retrostante. Il cosiddetto Ddieri, \u00e8 tipico della Sicilia sud-orientale e corrisponde ad un insediamento scavato in una parete dirupa, con filari sovrapposti di grotte dove la viabilit\u00e0 orizzontale veniva assicurata da ballatoi, gallerie e cunicoli al buio, mentre quella verticale da pozzi tra le grotte stesse. Gli insediamenti con le grotte allineate su un unico filare mancanti di elementi difensivi, hanno un carattere essenzialmente aperto e sembrano essere all'origine dei tipici casali altomedioevali e normanno-svevi.\nLe Testimonianze.\nForse la pi\u00f9 antica delle poche fonti, a citare il quartiere \u00e8 Antonino Carioti, al quale \u00e8 attribuita anche una veduta: La veduta realistica della Scicli del XVII secolo, dalla quale risulta ben riconoscibile il quartiere di Chiafura, in cui sono visibili le mura, le vie, le porte e le abitazioni in grotta, \u00e8 un disegno ad inchiostro su carta non firmato n\u00e9 datato. \u00c8 stata reperita, assieme ad altre carte dell'arciprete sciclitano, all'interno di un gruppo di manoscritti raccolti da Vito Amico (1697-1762)\nUn primo tentativo di analisi storica ed etimologica del quartiere risale invece ai primi del Novecento, grazie allo storico sciclitano Mario Pluchinotta, che individua in Chiafura il primo quartiere a sorgere fuori dalle mura della vecchia Scicli dando origine alla lenta e graduale discesa della citt\u00e0 a valle e di cui, addirittura, azzarda una etimologia intendendola come \u201cluogo da dove si vede un vasto orizzonte\u201d secondo la lingua araba.\nDocumenti preziosi per la ricostruzione del quartiere intorno alla met\u00e0 dell'Ottocento sono i manoscritti dello storico sciclitano Giovanni Pacetto che, nelle sue Memorie storiche della citt\u00e0 di Scicli, redatte fra il 1855 e il 1870, descrive in modo molto dettagliato l'abitato rupestre di Scicli e in particolare di Chiafura. Le grotte, secondo lo storico, sono \u201cincavate le une sopra le altre, cominciando (nel lato di Chiafura) quasi dalle radici della Collina sino alla sommit\u00e0 della stessa, ed offrono una varia dimensione: osservandosi nelle medesime tracce di stalle e di anelli per legarsi gli animali, finestre e rialti per servir di letto: scorgendosi in tutte il travaglio dell'uomo; colla differenza che le grandi Grotte servirono di abitazione e le piccole di tombe\u201d. Infine, quasi ad indicare le potenzialit\u00e0 \u201cturistiche\u201d del sito, il Pacetto conclude la descrizione osservando che \u201cse le nostre grotte fossero state visitate da quei medesimi viaggiatori che hanno osservato le altre Grotte del Val di Noto (intendo accennare al Principe di Biscari, il chiarissimo Munter, l'erudito Sayve ed altri oltremontani viaggiatori) certo che le grotte di Scicli si fossero acquistata l'uguale celebrit\u00e0\u201d.\nSpecchio di una realt\u00e0 insediativa precaria, anche dal punto di vista igienico-sanitario, \u00e8 la relazione del 1888, volta al risanamento di Scicli, dovuta all'ingegnere Filadelfo Fichera. Da essa risulta che i quartieri sulla roccia e sul conglomerato fossero pi\u00f9 \u201csalubri\u201d rispetto a quelli sull'argilla, dall'altro che la via di accesso a Chiafura era ancora, alla fine dell'Ottocento, una delle arterie principali della citt\u00e0.\nDell'antico quartiere ne parlano, tra gli altri, Gesualdo Bufalino ed Elio Vittorini.\nLa Visita del '59.\nEra il maggio 1959, quando a Scicli arriv\u00f2 da Roma un gruppo di intellettuali, chiamati appositamente dalla locale sezione del Partito Comunista Italiano, che in quel periodo amministrava la citt\u00e0 iblea con il sindaco Cartia. Gli intellettuali romani, cos\u00ec identificati senza alcuna altra necessaria specificazione, furono invitati su sollecitazione dell'onorevole Giancarlo Pajetta, allora uno dei leader del PCI, che qualche mese prima era stato a sua volta invitato dai suoi compagni sciclitani, per illustrare loro la delicata situazione degli \"aggrottati\" di Chiafura, quel lato occidentale della collina di San Matteo, dove centinaia di famiglie vivevano in condizioni identiche a quelle dei loro avi trogloditi. Nell'assolata piazza Municipio di Scicli arrivarono Renato Guttuso con la moglie Mimise, Carlo Levi, Pier Paolo Pasolini, Antonello Trombadori, Paolo Alatri e Maria Antonietta Macciocchi. La sezione sciclitana del PCI si prese cura delle spese e degli inviti, mentre i giovanissimi intellettuali del circolo \u201cVitaliano Brancati\u201d curarono lo svolgimento della giornata, accompagnando gli intellettuali lungo l'impervio percorso fin sulla collina e poi dentro quelle \u201ccase\u201d ricavate, chiss\u00e0 quante migliaia di anni fa, dal calcare duro e grigio."}
{"id": "2534457", "revid": "287204", "url": "https://it.wikipedia.org/wiki?curid=2534457", "title": "Maria Isabel Moreno", "text": ""}
{"id": "2534459", "revid": "767487", "url": "https://it.wikipedia.org/wiki?curid=2534459", "title": "Chuck D", "text": "Ha contribuito alla formazione di una coscienza sui temi politici e sociali nella musica rap alla fine degli anni ottanta, come guida del gruppo dei Public Enemy.\n\u00c8 considerato dalla netta maggioranza degli appassionati del genere e non, uno dei personaggi pi\u00f9 carismatici e influenti della storia del rap e figura chiave dell'Hip Hop anni 80 e 90. Secondo la lista di about.com \u00e8 il quindicesimo MC pi\u00f9 importante di sempre. La rivista \"The Source\" l'ha invece inserito alla posizione numero 12.\nBiografia.\nGiovinezza.\nRidenhour \u00e8 nato a Roosevelt, nell'isola di Long Island, a New York. Dopo il diploma alla Roosevelt Junior-Senior High School, si iscrisse alla Adelphi University a Long Island per studiare grafica.\nCarriera.\nIl demo \"Public Enemy Number One\" suscit\u00f2 l'interesse dell'importante produttore Rick Rubin, che insistette per mettere i Public Enemy sotto contratto con la sua etichetta, la Def Jam.\nI PE pubblicarono gli album \"Yo! Bum Rush the Show\" (1987), \"It Takes a Nation of Millions to Hold Us Back\" (1988), \"Fear of a Black Planet\" (1990), \"Apocalypse 91...The Enemy Strikes Black\" (1991), \"Greatest Misses\" (1992) e \"Muse Sick-n-Hour Mess Age\" (1994). Composero inoltre l'intera colonna sonora del film \"He Got Game\", di Spike Lee, nel 1998. Ridenhour ha preso anche parte, come Chuck D, a diversi episodi della serie di documentari \"The Blues\" per la televisione PBS. \u00c8 apparso come ospite in molti pezzi e album di altri artisti, tra cui Janet Jackson, Kool Moe Dee, The Dope Poet Society, Run-DMC e Ice Cube. Compare nel pezzo \"Kool Thing\", del 1990, del gruppo noise rock Sonic Youth. Nel 1993 fu il produttore esecutivo di \"Got 'Em Running Scared\", un album del gruppo Chief Groovy Loo and the Chosen Tribe, uscito per l'etichetta Ichiban Records.\nAttivit\u00e0 recenti.\nNel 1996 Ridenhour ha pubblicato \"Autobiography of Mistachuck\", per la Mercury Records. Nel novembre 1998 giunse ad un accordo extra-giudiziale con gli eredi di Christopher \"The Notorious B.I.G.\" Wallace riguardo al campionamento da questi compiuto della voce di Ridenhour e inserito nel pezzo \"Ten Crack Commandments\". Il campionamento \u00e8 costituito da Ridenhour che conta i numeri da uno a nove nel pezzo \"Shut 'Em Down\".\nNel settembre 1999 ha lanciato il sito web multimediale Rapstation.com. Il sito ospita una vasta comunit\u00e0 hip hop di tutto il mondo, ha una TV e una stazione radio con una propria programmazione, molti dei pi\u00f9 famosi DJ hip hop, interviste a persone famose, file MP3 scaricabili gratuitamente (il primo fu fornito dal celebre rapper Coolio), commenti su temi sociali, attualit\u00e0, e regolari suggerimenti su come trasformare una carriera da rapper in un sostenibile modo di vita. A partire dal 2000, Ridenhour \u00e8 stato uno dei pi\u00f9 aperti sostenitori del file sharing musicale all'interno dell'industria della musica.\nHa prestato la sua voce a \"\" impersonando DJ Forth Right MC della radio Playback FM. \u00c8 presente nel pezzo \"Shock and Awe\" di Dj Z-Trip, contenuto nell'album \"Shifting Gears\"; del pezzo fu anche pubblicata una versione EP, con una copertina disegnata da Shepard Fairey. Recentemente ha scritto un capitolo per il libro \"Sound Unbound: Sampling Digital Music and Culture\" (MIT Press, 2008) curato da Paul D. Miller, alias DJ Spooky. Ha contribuito al pezzo \"Flashlight Fight\" dei The Go! Team, nell'album \"Proof of Youth\".\nNel 2009 Ridenhour ha scritto la prefazione al libro \"The Love Ethic: The Reason Why You Can't Find and Keep Beautiful Black Love\" (\"L'etica dell'amore: la ragione per cui non riesci a trovare e a tenere un bell'amore nero\") di Kamau e Akilah Butler.\nIl 1\u00ba agosto 2014 ha pubblicato il secondo album solista intitolato \"The Black In Man\" per la Spitdigital Records.\nPolitica.\nRidenhour \u00e8 politicamente estremamente attivo; ha condotto \"Unfiltered\" su Air America Radio, ha perorato la causa del file sharing peer-to-peer davanti al Congresso degli Stati Uniti e ha partecipato a un'assemblea generale di rap politico nel 2004. Continua a essere un attivista, editore, produttore e conferenziere. Riferendosi alle opinioni negative riguardo alla musica rap, scrisse il saggio \"Fight the Power: Rap, Race, and Reality\" (Combatti il potere: Rap, Razza e Realt\u00e0), insieme a Yusuf Jah. Sostiene che \"la musica e l'arte e la cultura sono una forma di estraniamento, e l'estraniamento \u00e8 a volte salutare per le persone, tirandole fuori dalla realt\u00e0\", ma a volte la distinzione \u00e8 sfumata ed \u00e8 quando \"le cose potrebbero dare una direzione a una giovane mente\". Ha anche fondato la compagnia discografica Slam Jamz e ha prestato la voce del commento nel cortometreggio di Kareem Adouard \"Bling: Consequences and Repercussions\", che esamina il ruolo dei diamanti insanguinati nella moda dei gioielli vistosi (\"bling-bling\").\nIn un'intervista concessa al quotidiano francese \"Le Monde\" il 29 gennaio 2008, Chuck D afferm\u00f2 che il rap si sta trasformando cos\u00ec tanto in un'attivit\u00e0 commerciale che la relazione tra il rapper e l'etichetta discografica \u00e8 quella dello schiavo e del padrone. Vi affermava inoltre che per gli afroamericani niente \u00e8 cambiato dai tempi del debutto dei Public Enemy e, anche se riteneva positiva l'alleanza tra Obama e Clinton, non credeva che l'establishment avrebbe permesso di realizzare nulla di sostanziale. Sostenne inoltre che il presidente francese Sarkozy \u00e8 come ogni altro esponente dell'\u00e9lite europea: ha tratto profitto dai crimini di massa (omicidio, stupro, rapina, secondo le sue parole) contro i meno fortunati e ora si rifiuta di accordare uguali opportunit\u00e0 a quegli uomini e quelle donne che arrivano dall'Africa. Nell'intervista spendeva anche qualche parola in difesa di Professor Griff, un cui commento era stato estrapolato dal contesto in modo scorretto da parte dei mezzi di informazione. Chuck D afferm\u00f2 comunque che il credo dei Public Enemy \u00e8 che tutti gli esseri umani siano uguali.\nIn un'intervista al periodico \"N'Digo\", pubblicata nel giugno 2008, ha parlato della tendenza della musica hip hop all'esaltazione di materialismo e sessismo, cosa che forse \u00e8 la causa principale per cui molti sono giunti a detestare questo genere di musica e a predirne la fine. Ha comunque espresso speranze per una risurrezione della musica hip hop, dicendo \"Sar\u00e0 morta solo se conterr\u00e0 meno messaggi di vita rispetto ai messaggi di morte e di stasi creativa\", citando NYOil, M.I.A. e The Roots come artisti socialmente impegnati che continuano creativamente. \"Molti l\u00e0 fuori lo fanno, sul Web e ovunque. Semplicemente non mettono le loro carriere nelle mani di una \"major\" discografica\"\nDi recente Chuck D dedic\u00f2 il suo impegno a \"Let Freedom Sing: The Music of the Civil Rights\", una serie di 3 CD edita da Time Life. Ha scritto l'introduzione al libretto del CD e ha esposto il significato di questi dischi in incontri nelle scuole superiori di tutti gli Stati Uniti. \u00c8 anche coinvolto nel film collegato a questo progetto, chiamato \"Let Freedom Sing: The Music That Inspired the Civil Rights Movement\"."}
{"id": "2534461", "revid": "352448", "url": "https://it.wikipedia.org/wiki?curid=2534461", "title": "Perdicca I", "text": ""}
{"id": "2534462", "revid": "352448", "url": "https://it.wikipedia.org/wiki?curid=2534462", "title": "Argeo I", "text": ""}
{"id": "2534463", "revid": "1442080", "url": "https://it.wikipedia.org/wiki?curid=2534463", "title": "ABN AMRO World Tennis Tournament 1999 - Singolare", "text": "Il singolare dell'ABN AMRO World Tennis Tournament 1999 \u00e8 stato un torneo di tennis facente parte dell'ATP Tour.\nJan Siemerink era il detentore del titolo, ma ha perso nel 1\u00ba turno contro Fabrice Santoro.\nEvgenij Kafel'nikov ha battuto in finale 6\u20132, 7\u20136(3), Tim Henman."}
{"id": "2534464", "revid": "352448", "url": "https://it.wikipedia.org/wiki?curid=2534464", "title": "Aeropo I", "text": ""}
{"id": "2534465", "revid": "352448", "url": "https://it.wikipedia.org/wiki?curid=2534465", "title": "Alceta I", "text": ""}
{"id": "2534466", "revid": "352448", "url": "https://it.wikipedia.org/wiki?curid=2534466", "title": "Aminta I", "text": ""}
{"id": "2534467", "revid": "352448", "url": "https://it.wikipedia.org/wiki?curid=2534467", "title": "Alceta II", "text": ""}
{"id": "2534468", "revid": "287204", "url": "https://it.wikipedia.org/wiki?curid=2534468", "title": "Rogerio Klafke", "text": ""}
{"id": "2534469", "revid": "345376", "url": "https://it.wikipedia.org/wiki?curid=2534469", "title": "Izar", "text": "Izar (Epsilon Bo\u00f6tis / \u03b5 Boo / \u03b5 Bo\u00f6tis) \u00e8 una stella nella costellazione di Boote. Il nome Izar deriva dall'arabo \u0625\u0632\u0627\u0631, \"Iz\u0101r\", cio\u00e8 \"Velo\". Altri nomi storici sono Mirak (dall'arabo \u0645\u0631\u0627\u0642 \"Mar\u0101q\" \"Fianchi\" [dell'Orsa Maggiore]), Pulcherrima (latino per \"bellissima\") e Mizar.\nDi magnitudine apparente + 2,35, dista 210 anni luce dal sistema solare.\nOsservazione.\nSi tratta di una stella situata nell'emisfero celeste boreale; grazie alla sua posizione non fortemente boreale, pu\u00f2 essere osservata dalla gran parte delle regioni della Terra, sebbene gli osservatori dell'emisfero nord siano pi\u00f9 avvantaggiati. Nei pressi del circolo polare artico appare circumpolare, mentre resta sempre invisibile solo in prossimit\u00e0 dell'Antartide. La sua magnitudine pari a 2,3 le permette di essere facilmente individuata anche da centri urbani di dimensioni medie.\nIl periodo migliore per la sua osservazione nel cielo serale ricade nei mesi compresi fra fine marzo e agosto; nell'emisfero nord \u00e8 visibile anche verso l'inizio dell'autunno, grazie alla declinazione boreale della stella, mentre nell'emisfero sud pu\u00f2 essere osservata limitatamente durante i mesi tardo-autunnali australi.\nCaratteristiche fisiche.\nIzar \u00e8 una stella binaria, composta da una luminosa gigante arancione e una pi\u00f9 piccola stella bianca di sequenza principale di classe A2, separata dalla principale di almeno 185 U.A., con un periodo orbitale superiore ai 1000 anni.\nIl sistema ha un'et\u00e0 stimata di circa 300 milioni di anni; la gigante arancione, nata come una calda stella di tipo B ed evolutasi pi\u00f9 rapidamente della compagna perch\u00e9 pi\u00f9 massiccia, si trova ora in una fase piuttosto tarda della sua evoluzione, avendo gi\u00e0 esaurito tutto l'idrogeno interno al proprio nucleo. In futuro, nel prossimo miliardo d'anni, la pi\u00f9 piccola stella di sequenza principale, che ha una massa doppia rispetto al Sole ma solo la met\u00e0 della compagna, seguir\u00e0 anch'essa lo stesso cammino della gigante, che a quel punto avr\u00e0 perso gran parte della sua massa e sar\u00e0 diventata una nebulosa planetaria, con al centro una piccola e densa nana bianca.\nEtimologia e cultura.\nIl nome deriva dall'arabo \u0625\u0632\u0627\u0631 \"iz\u0101r\", che significa \"Velo\". Viene chiamata anche \"Mirac\", \"Mirak\" o \"Mirach\", nomi simili a quelli di Beta Andromedae. Nelle tavole alfonsine viene invece menzionata come \"Perizoma\". Un altro nome utilizzato per la stella \u00e8 \"Pulcherrima\", \"bellissima\", ribattezzata cos\u00ec dall'astronomo tedesco Friedrich Georg Wilhelm von Struve nell'osservare il bel contrasto tra le due componenti."}
{"id": "2534471", "revid": "352448", "url": "https://it.wikipedia.org/wiki?curid=2534471", "title": "Perdicca II", "text": ""}
{"id": "2534474", "revid": "287204", "url": "https://it.wikipedia.org/wiki?curid=2534474", "title": "Eccellenza 2009-2010", "text": "Il campionato italiano di calcio di Eccellenza 2009-2010 \u00e8 il sesto livello del campionato italiano di calcio, il primo di livello regionale e il secondo di livello dilettantistico dopo la Serie D. \u00c8 costituito da 28 gironi gestiti direttamente dai comitati regionali della Lega Nazionale Dilettanti.\nPlay-off nazionali.\nSemifinali e finali.\nSemifinali, 23 maggio e 30 maggio\nFinali, 6 giugno e 13 giugno"}
{"id": "2534475", "revid": "320928", "url": "https://it.wikipedia.org/wiki?curid=2534475", "title": "Epsilon Bo\u00f6tis", "text": ""}
{"id": "2534476", "revid": "599013", "url": "https://it.wikipedia.org/wiki?curid=2534476", "title": "Jana Novotn\u00e1", "text": "Biografia.\nAdottava uno stile di gioco \"serve &amp; volley\", piuttosto raro nel tennis femminile.\nOltre alla vittoria in singolare nel Torneo di Wimbledon, ottenuta nel 1998, conquist\u00f2 undici titoli nei tornei del Grande Slam nella specialit\u00e0 del doppio. Nel 1993, a Wimbledon, gioc\u00f2 il suo tennis migliore, tanto da eliminare l'argentina Gabriela Sabatini nei quarti di finale e nel penultimo round Martina Navr\u00e1tilov\u00e1 (sar\u00e0 quello l'unico successo di Jana contro la sua ex connazionale). In finale fu sconfitta da Steffi Graf.\nJana rappresent\u00f2 alle Olimpiadi prima la Cecoslovacchia, quindi la Repubblica Ceca. Nell'edizione di Seul vinse un argento in doppio, mentre ad Atlanta si aggiudic\u00f2 un argento (in doppio) e un bronzo (in singolare).\nSi ritir\u00f2 dalle competizioni agonistiche nel 1999. Complessivamente in carriera vinse 110 tornei, 24 come singolarista e 76 come doppista.\nDal 2000 al 2002 comment\u00f2 gli incontri del torneo di Wimbledon per la BBC. Nel 2005, Jana Novotn\u00e1 fu introdotta nella International Tennis Hall of Fame. \nMor\u00ec nel novembre 2017, all'et\u00e0 di 49 anni, dopo una lunga battaglia contro un cancro alle ovaie. "}
{"id": "2534477", "revid": "352448", "url": "https://it.wikipedia.org/wiki?curid=2534477", "title": "Archelao I", "text": ""}
{"id": "2534481", "revid": "287204", "url": "https://it.wikipedia.org/wiki?curid=2534481", "title": "Jana Novotna", "text": ""}
{"id": "2534482", "revid": "352448", "url": "https://it.wikipedia.org/wiki?curid=2534482", "title": "Aeropo II", "text": ""}
{"id": "2534484", "revid": "287204", "url": "https://it.wikipedia.org/wiki?curid=2534484", "title": "Liskula Cohen", "text": "Carriera.\nLiskua Cohen inizia la propria carriera nel campo della moda all'et\u00e0 di diciassette anni, dopo essersi trasferita a Parigi, dal Canada. Nel 1992 ottiene numerose copertine in Australia e Stati Uniti, comprese quelle di \"Cleo\", \"Vogue\", \"Elle\", \"Flare\" e \"W\". Nel 1994 debutta sulle passerelle del pr\u00eat-\u00e0-porter, sfilando, fra gli altri, per Armani, Ferr\u00e8, Versace, Martin Sitbon, Dior, Ralph Lauren, Oscar de la Renta e Marc Bower. Inoltre \u00e8 stata testimonial per Armani, Gianfranco Ferre Jeans, Holt Renfrew, Husky e Montana.\nNell'agosto del 2009 Liskula Cohen ha vinto la causa che a gennaio aveva intentato contro il celebre motore di ricerca Google, allo scopo di risalire all'identit\u00e0 di un blogger, che aveva aperto un sito internet allo scopo di insultarla. La corte suprema di Manhattan ha dato ragione alla modella, che agir\u00e0 per diffamazione nei confronti del blogger."}
{"id": "2534486", "revid": "110157", "url": "https://it.wikipedia.org/wiki?curid=2534486", "title": "Kategoria Superiore 2008-2009", "text": "La Kategoria Superiore 2008-2009 fu la 70\u00aa edizione della massima serie del campionato albanese di calcio disputata tra il 24 agosto 2008 e il 23 maggio 2009 e conclusa con la vittoria del , al suo ventiquattresimo titolo.\nCapocannoniere del torneo fu Migen Memelli () con 23 reti.\nFormula.\nCome nella stagione precedente le squadre partecipanti furono 12 e disputarono un turno di andata-ritorno-andata per un totale di 33 partite.\nLe ultime due classificate furono retrocesse in Kategoria e Par\u00eb mentre terzultima e quartultima giocarono uno spareggio contro la terza e la quarta della seconda serie per la permanenza nel massimo campionato.\nLe squadre qualificate alle coppe europee furono quattro: la vincente del campionato fu ammessa alla UEFA Champions League 2009-2010; la seconda, la terza classificata e la vincente della coppa d'Albania alla UEFA Europa League 2009-2010.\nClassifica.\nLegenda:\nNote:\nPlay-off retrocessione.\nPartizani e Bylis persero gli spareggi e furono entrambe retrocesse."}
{"id": "2534487", "revid": "352448", "url": "https://it.wikipedia.org/wiki?curid=2534487", "title": "Archelao II", "text": ""}
{"id": "2534488", "revid": "352448", "url": "https://it.wikipedia.org/wiki?curid=2534488", "title": "Aminta II", "text": ""}
{"id": "2534490", "revid": "352448", "url": "https://it.wikipedia.org/wiki?curid=2534490", "title": "Argeo II", "text": ""}
{"id": "2534498", "revid": "767487", "url": "https://it.wikipedia.org/wiki?curid=2534498", "title": "Secondhand Lions", "text": "Secondhand Lions \u00e8 un film di Tim McCanlies del 2003.\nTrama.\nAmbientato negli anni sessanta un quattordicenne introverso va a vivere con i suoi eccentrici zii."}
{"id": "2534501", "revid": "757396", "url": "https://it.wikipedia.org/wiki?curid=2534501", "title": "Ram\u00f3n Rivas", "text": ""}
{"id": "2534503", "revid": "287204", "url": "https://it.wikipedia.org/wiki?curid=2534503", "title": "Ramon Rivas", "text": ""}
{"id": "2534508", "revid": "838137", "url": "https://it.wikipedia.org/wiki?curid=2534508", "title": "ABN AMRO World Tennis Tournament 1999 - Doppio", "text": "Il doppio dell'ABN AMRO World Tennis Tournament 1999 \u00e8 stato un torneo di tennis facente parte dell'ATP Tour.\nJacco Eltingh e Paul Haarhuis erano i detentori del titolo, ma Eltingh si \u00e8 ritirato il 22 novembre 1998.\nSolo Haarhuis ha partecipato facendo coppia con Patrick Galbraith, ma ha perso nel 1\u00ba turno contro Neil Broad e Peter Tramacchi.\nDavid Adams e John-Laffnie de Jager hanno battuto in finale 6\u20137(5), 6\u20133, 6\u20134, Neil Broad e Peter Tramacchi."}
{"id": "2534510", "revid": "228587", "url": "https://it.wikipedia.org/wiki?curid=2534510", "title": "Smile", "text": ""}
{"id": "2534512", "revid": "260676", "url": "https://it.wikipedia.org/wiki?curid=2534512", "title": "Rho", "text": "Rho (\"R\u00f2\" in dialetto milanese, : ) \u00e8 un comune italiano di abitanti della citt\u00e0 metropolitana di Milano in Lombardia.\nRho \u00e8 caratterizzata da una forte densit\u00e0 di industrie, nonch\u00e9 dal nuovo quartiere fieristico della citt\u00e0 di Milano: ospita infatti i nuovi padiglioni espositivi della Fieramilano, la pi\u00f9 grande d'Europa. Insieme a Milano ha ospitato l'Expo 2015, l'esposizione universale inaugurata il 1\u00ba maggio 2015 e conclusasi il 31 ottobre dello stesso anno.\nGeografia fisica.\nRho si trova a circa 14 km a nord-ovest del centro di Milano; \u00e8 bagnato a sud dal fiume Olona ed \u00e8 attraversato dai suoi affluenti Bozzente e Lura, oggi in parte interrati all'interno del centro urbano.\nIl capoluogo comunale \u00e8 lambito a est e a nord dalla strada statale 33 del Sempione, che un tempo lo attraversava sul percorso dell'attuale \"corso Europa\", mentre a sud corre il ramo in comune delle ferrovie Torino-Milano, ad alt\u00e0 velocit\u00e0 e storica (sulla quale passa la linea S6 del servizio ferroviario suburbano di Milano, Novara-Treviglio), e Domodossola-Milano (sulla quale passa la linea S5, Varese-Treviglio).\nA Passirana \u00e8 attiva una stazione meteo gestita in collaborazione con il Centro Meteorologico Lombardo.\nOrigini del nome.\nL'origine del nome \"Rho\" \u00e8 piuttosto controversa e ci sono numerose ipotesi al riguardo.\nL'attuale denominazione di Rho, che ufficializza la presenza della lettera \"h\" in mezzo al nome per distinguerla da un'omonima localit\u00e0 in provincia di Ferrara, risale al 1932; ma il nome della citt\u00e0 in passato ha avuto varie forme. In un documento risalente all'anno 846, il primo in cui si parla di Rho, \u00e8 citato come \"Vico Raudo\" un gruppo di abitazioni circondate da terre coltivate; in altri documenti il borgo di Rho \u00e8 citato con nomi diversi: \"Rhode\", \"Rhodo\", \"Rode\", \"Rodo\", \"Raude\", \"Raudo\", \"Rhaudum\". Nel XVI-XVII secolo si attesta \"Aro\" (in una carta geografica dipinta sulla parete di una sala dei Musei Vaticani e in una cartina seicentesca). In seguito si ha \"R\u00f2\", \"Rh\u00f2\" e \"Rho\".\nNon \u00e8 certo se il toponimo derivi da una base linguistica con -\"au\" &gt; -\"o\"- o se le forme con -\"au\"- attestate storicamente siano dovute a una ricostruzione posteriore, come esiti di un -\"au\"- latino. Nel caso si ammetta, com'\u00e8 probabile, un -\"o\"- originario, si pu\u00f2 supporre un nome personale germanico come *\"Rodo\" (da confrontare con \"Hrothi\", \"Hrodhi\"). Altre proposte sono il latino \"aratus\", \u2018arato\u2019, una forma aggettivale *\"areatus\", oppure un prelatino *\"raud\" \u2018rosso\u2019. \u00c8 stato anche proposta una base celtica *\"raton\" (latinizzata in *\"ratum\").\nLa lettera \"h\" in Rho \u00e8 probabilmente un cultismo (forse per influsso di Rhodos, \u2018Rodi\u2019), o potrebbe essere una traccia dell'originaria \"h\" iniziale se derivasse da un nome personale germanico. Una paretimologia fa derivare il nome da \"ruota\", come testimonia lo stemma.\nStoria.\nAntichit\u00e0.\nRho \u00e8 uno dei centri abitati pi\u00f9 antichi della Lombardia e ci\u00f2 \u00e8 dimostrato dal fatto che durante gli scavi per la costruzione di edifici o strade sono venuti alla luce numerosi reperti archeologici relativi all'et\u00e0 romana (ritrovati durante gli scavi del 1876, 1890 e 1917). Negli anni successivi sono stati scoperti altri reperti che, sebbene di importanza minore, sono stati determinanti per dimostrare che fin dall'et\u00e0 imperiale romana Rho ebbe un'importanza notevole. Da un punto di vista amministrativo, faceva parte della \"regio XI Transpadana\".\nNella stessa organizzazione stradale attuale \u00e8 rintracciabile un'organizzazione riconducibile alla centuriazione romana: la grande maggioranza delle strade scorre parallela in direzione Est-Ovest e Nord-Sud. Gli assi di riferimento sono il Cardo (Nord-Sud, via Madonna e via Garibaldi) e il Decumano (Est-Ovest, via Matteotti e via Porta Ronca). Questi si incrociano in piazza San Vittore, ancora oggi centro dell'insediamento.\nUlteriori ritrovamenti archeologici hanno confermato l'esistenza in epoca romana di una strada, la cosiddetta via Mediolanum-Verbannus, che congiungeva Milano e il Verbano, passando per Legnano e Gallarate. Lungo questo asse di comunicazione Rho rappresentava il decimo miglio, quindi il punto di sosta dell'esercito. Gli antichi romani deviarono il fiume Olona a Lucernate, scavando un alveo artificiale che si dirigeva verso Milano costeggiando la via Mediolanum-Verbannus. Un corso d'acqua che costeggiasse interamente la via Mediolanum-Verbannus fu infatti reputato fondamentale dagli antichi romani per dare un cospicuo incremento ai commerci lungo questa strada, soprattutto considerando il maggiore carico trasportabile sui barconi fluviali rispetto al semplice trasporto terrestre.\nIn base a rinvenimenti archeologici \u00e8 stata anche datata fra il IV e il V secolo la completa cristianizzazione del borgo: in piazza San Vittore negli anni sono venuti alla luce un antico cimitero e una cappella cristiana. Dello stesso periodo sono i reperti trovati in via Belvedere: tombe cappuccine con incise l'alfa e l'omega.\nMedioevo.\nCon le invasioni barbariche nella zona si realizza una profonda depressione economica e il dominio passa di mano in mano fino ai Longobardi e quindi ai Franchi. Sotto i Longobardi il borgo assume nella sua topografia una terminologia tuttora rintracciabile, a partire dal Pomero, che deriva da Post Moerus, ossia \"fuori dalle mura fortificate\". L'origine di questo termine per\u00f2 non \u00e8 riconosciuta universalmente: alcuni attribuiscono il nome alla presenza nei secoli scorsi di numerosi alberi di mele. Il termine \"Fare\" invece \u00e8 riscontrabile oggi nella periferica Cascina Fara.\nSempre nel periodo di dominazione longobarda viene attribuito alla futura Rho l'appellativo di \"Curtis\" (corte), una particolare forma di organizzazione della societ\u00e0 nel periodo del feudalesimo.\nUn atto di permuta, rogato il 9 gennaio 864 dal notaio Agatone, cita per la prima volta il nome della cittadina chiamandola \"Vico Rhaudo\", ed accenna ad una chiesa di Sant'Ambrogio e ad un rozzo castello ivi esistenti. Ancora nell'871 due pergamene ne riportano il nome.\nIntorno all'anno 1000 Rho inizia a rivendicare la sua libert\u00e0 come comune, cercando di liberarsi dall'influenza dei nobili della zona. Nel 1004 l'imperatore Enrico II, dopo aver vinto i longobardi di Arduino e fattosi incoronare Re d'Italia a Pavia (14 maggio), staziona a Rho, dove firma alcuni documenti \"decisi\" \"in Rodo\" o \"in campo qui dicitur Raudo\", ricambia l'ospitalit\u00e0 concedendole il titolo di borgo e capopieve, staccandola da Nerviano, e provvede all'istituzione di un mercato settimanale. Il mercato si tiene tuttora ogni luned\u00ec. A Rho viene istituita anche una Corte di Giustizia e realizzato un canale (\"riale\") per l'irrigazione dei campi usando l'acqua dell'Olona.\nRisale all'XI secolo anche la figura semileggendaria di Giovanni da Raude, detto anche Giovanni della Croce, vessillifero dell'esercito crociato durante la Prima Crociata; fu lui che il 15 luglio 1099, data della presa di Gerusalemme, iss\u00f2 sulle mura della Citt\u00e0 Santa la bandiera dei cristiani.\nNel maggio 1160, durante l'assedio di Milano, Federico Barbarossa fece distruggere Rho, che venne per\u00f2 rapidamente ricostruita. Tra il 1130 e il 1215 ben nove consoli rhodensi sono attestati nello Stato milanese, e alcuni di essi appartengono alla famiglia dei \"Capitanei de Raude\" documentata ufficialmente come residente in citt\u00e0 dal 1196.\nCome confermato da un documento conservato presso l'Archivio dell'Ospedale Maggiore di Milano, intorno al 1300 venne edificato il primo ospedale di Rho; i suoi beni furono poi in seguito acquistati dai frati Agostiniani del luogo Pio di Santa Maria del Pasquerio di Rho, nel 1481.\nNel 1305 il nobile Cressone Crivelli tent\u00f2 con i suoi soldati di impadronirsi di Rho e Nerviano, ma fu sconfitto e respinto dalla reazione popolare. Otto anni pi\u00f9 tardi il borgo fu comunque conquistato da Milano, che uccise o imprigion\u00f2 quasi tutti gli abitanti.\nGrazie all'abbondanza di acqua e di terre feritili nel XV secolo molti nobili milanesi si trasferirono a Rho, costruendo sontuosi palazzi, in gran parte oggi distrutti. La nobile frequentazione \u00e8 tale che era stata costituita una \"Universitas nobilium dicti loci de Raude\".\nFra il Cinquecento ed il Seicento furono costruiti anche due conventi: degli Agostiniani e dei Cappuccini (sulla strada che conduce a Lucernate), entrambi distrutti nell'invasione napoleonica.\nEpoca moderna.\n Nel 1511 i Lanzichenecchi discesero in Italia, comandati da Matteo Schinner e saccheggiarono Rho. Giunse poi la dominazione spagnola e nel 1539 Carlo V di Spagna concesse il feudo ai Visconti. Nel 1570 nella popolazione fiaccata dall'oppressione spagnola si sparse un'epidemia di peste.\nSecondo le cronache del tempo, il 24 aprile 1583 un quadro raffigurante la Piet\u00e0 avrebbe pianto lacrime di sangue, avvenimento successivamente riconosciuto dalla Chiesa cattolica come miracoloso. Sul luogo della cappella dove era conservato il quadro venne edificato il Santuario dell'Addolorata, alla cui realizzazione collaborarono numerosi illustri artisti dell'epoca.\nNel Seicento la peste colp\u00ec ancora il Milanese e nel 1663 i rhodensi eressero nell'attuale piazza San Vittore la Croce della peste, spostata di fianco alla chiesa parrocchiale nel 1928 e riportata al luogo originario settant'anni pi\u00f9 tardi.\nNel 1928 un Regio Decreto assegn\u00f2 a Rho la frazione di Passirana Milanese, in precedenza facente parte del borgo di Lainate e nel 1932 Rho ottenne il titolo di citt\u00e0.\nIl 10 ottobre 1956 nella frazione di Terrazzano due balordi sequestrarono un centinaio di alunni e tre maestre della locale scuola elementare. Durante il blitz della polizia, avvenuto sei ore dopo, mor\u00ec sotto i colpi degli stessi agenti il civile Sante Zennaro che aveva raggiunto il luogo tentando eroicamente di salvare i bambini.\nAll'inizio del XXI secolo, in un'area per nove decimi all'interno del territorio rhodense e per il resto in quello Pero, \u00e8 stato edificato il nuovo polo espositivo della Fiera di Milano; inaugurato nel 2005, il complesso progettato dall'architetto Massimiliano Fuksas \u00e8 costituito da otto padiglioni che mettono a disposizione un totale di 345.000 metri quadrati lordi espositivi coperti e sessantamila all'aperto. In un'area adiacente a quella del polo espositivo di Fieramilano si \u00e8 svolta la manifestazione di Expo 2015 dove attualmente \u00e8 in corso di realizzazione il progetto MIND, acronimo di \"Milano Innovation District\", che prevede la realizzazione di centri di ricerca, un polo universitario e la nuova sede dell'ospedale Galeazzi.\nLo stemma.\nL'effigie cittadina \u00e8 la ruota con cinque raggi, stemma della famiglia dei Capitanei de Raude, casata vassalla dei Duchi di Sassonia e di Baviera. I cinque raggi sono un richiamo ai cinque imperatori: Enrico I, Ottone I, Ottone II, Ottone III ed Enrico II. In araldica la ruota indica \"fortuna\" o \"vittoria\", rifacendosi ad un detto latino: \"la ruota potente schiaccia tutto ci\u00f2 che \u00e8 opposto\".\nNell'antichissima Basilica di Aquileia esiste una cappella detta dei Torriani nella quale, fra due sarcofaghi, \u00e8 posta una lastra tombale con incisa l'effigie di \"Allegranza da Rho\" (XIV secolo), moglie di Corrado della Torre detto \"Mosca\" e madre del patriarca Cassono della Torre, sepolto nel chiostro di Santa Caterina a Firenze. Sulla stessa lastra \u00e8 pure inciso lo stemma di Rho, raffigurato da uno scudo con una ruota nel mezzo.\nMonumenti e luoghi d'interesse.\nIl Santuario dell'Addolorata.\nLa citt\u00e0 di Rho vanta nel suo territorio alcuni edifici di interesse storico. Il pi\u00f9 importante \u00e8 il Santuario dell'Addolorata, uno dei maggiori santuari mariani della Lombardia, costruito dopo un miracolo riconosciuto dalla Chiesa cattolica, avvenuto il 24 aprile 1583, consistente in una lacrimazione di sangue da parte di un'effigie della Madonna. A fianco del Santuario sorge il Collegio dei Padri Oblati Missionari, fondato dal venerato Padre Giorgio Maria Martinelli, dove hanno studiato numerose eminenti figure ecclesiastiche, fra cui il futuro Papa Paolo VI.\nLa prima pietra del Santuario fu collocata da San Carlo Borromeo il 7 marzo 1584, la consacrazione venne fatta dal cardinale Pozzobonelli il 3 aprile 1755. Il disegno \u00e8 del celebre architetto Pellegrino Tibaldi, il campanile di Giulio Galliori, che ne modific\u00f2 il progetto originale, la facciata di Leopoldo Pollack. Nelle navate interne si possono ammirare tele ed affreschi di Camillo Procaccini (Bologna 1551 circa-Milano 1625), dei Fiammenghini, del Morazzone e di Raffaele Casnedi da Runo, frazione di Dumenza.\nLa Basilica di San Vittore.\nLa Basilica di San Vittore si erge sullo sfondo dell'omonima piazza nel centro cittadino e venne eretta a partire dal 14 settembre 1834 in luogo della precedente, su disegni degli architetti Gaetano Besia e Giulio Aluisetti. Presenta una facciata in stile neoclassico con pronao composto da un colonnato in ordine ionico, sopra al quale troneggia al centro la statua di San Vittore con ai lati quelle di due angeli annuncianti. Al suo interno contiene opere del Fiammenghino (fine secolo XVI), del Morgari e di Marco d'Oggiono. Gli stendardi conservati nella sacrestia furono realizzati da Francesco Castagnoli premiato con la medaglia d'argento nel 1826.\nAltre chiese scomparse.\nSecondo alcuni documenti medievali, risulta che nei territori intorno all'attuale via Meda vi sorgesse, fin dal IX secolo, una chiesa dedicata a Sant'Ambrogio, ma dato che in realt\u00e0 non viene menzionato un vero e proprio edificio si potrebbe pensare essi si riferissero semplicemente ad alcuni poderi o beni di propriet\u00e0 della basilica di Sant'Ambrogio in Milano.\nNei pressi dell'attuale piazza San Vittore, esisteva gi\u00e0 prima del XIV secolo una cappella dedicata a San Pietro, demolita probabilmente nel 1577. Ancora nella stessa area risalente al Cinquecento era rintracciabile un Battistero di San Giovanni, considerato un'appendice della originaria Basilica di San Vittore, entrambi scomparsi. Di nuovo antecedente allo stesso secolo e sempre nelle prossime vicinanze, vi era una chiesa di Santa Maria in Castello, denominazione che d\u00e0 sostegno alla tesi dell'esistenza di un edificio fortificato medievale nel centro cittadino; essa rimase di propriet\u00e0 dei Ghisolfi fino al XVII secolo, dopo il quale non si hanno pi\u00f9 tracce.\nSempre nel corso del Cinquecento, sorgeva nei pressi dell'Olona, la chiesa di San Martino: nel 1565 il prevosto Giuli per\u00f2 afferma che essa non fu mai consacrata e nemmeno vennero mai svolte funzioni religiose, dunque dato che era posta al di fuori del borgo, poteva essere utilizzata come lazzaretto; fu demolita nel XIX secolo.\nIn contrada Pasqu\u00e9 sorgevano la chiesa di Santa Maria Assunta in Pasqu\u00e9 e l'adiacente convento dei frati agostiniani (una leggenda popolare narra che nel convento fu ospitato Martin Lutero di passaggio per Roma), del quale alcune tracce sono rimaste su via Marconi, tra cui un affresco dedicato alla Madonna del Latte.\nIl Municipio.\nDietro la Basilica di San Vittore si affaccia su piazzale Visconti il Municipio, nato come palazzo podestarile e costruito all'inizio del XX secolo sul modello dei palazzi medievali; il progetto \u00e8 dell'Ing. Silvio Giuliani. Vi si conservano diversi dipinti raffiguranti San Gervaso, San Protaso, Sant'Ambrogio ed altri, nonch\u00e9 le Quattro Glorie di Mauro della Rovere detto \"il Fiammenghino\" (1640) e quattro bei putti di Daniele Crespi (1590-1639), tutti provenienti dalla demolita chiesa di San Gervaso e Protaso in Milano. Nella sala d'arte si trovano pure alcuni cimeli preziosi del defunto cittadino onorario cardinale Eugenio Tosi, arcivescovo di Milano, gi\u00e0 appartenente alla congregazione degli Oblati Missionari di Rho.\nL'Ospedale di Circolo.\nL'Ospedale di Circolo - Monumento ai Caduti per la Patria nacque sulla spinta di una iniziativa benefica sostenuta da numerosi cittadini che donarono somme anche notevoli per costruire un monumento ai caduti della grande guerra ma, raccolta una cifra piuttosto consistente, si decise di impiegare tale fondo nell'ottica dell'edificazione di un ospedale, affinch\u00e9 la sofferenza della guerra portasse a migliori condizioni di vita. Tra i donatori si ricordano Benedetto Banfi, Giulio Tavecchia, Giuseppe Citterio, Paolo Goglio, Virginia Bullani.\nIl 7 ottobre 1923 venne posta la prima pietra mentre l'inaugurazione della struttura ospedaliera avvenne il 27 ottobre 1929. La necessit\u00e0 di poter disporre di un maggior numero di posti letto e di nuove strutture ricettive dedicate alla degenza determinarono la costruzione degli ampliamenti, rispetto al corpo originario, fra gli anni cinquanta e sessanta. Al Comm. Davide Magnaghi si deve l'opera di trasformazione e abbellimento nel 1954 della Chiesetta dell'ospedale dedicata a Santa Maria della Pace, i cui dipinti furono realizzati dal pittore Giovanni Garavaglia di Ossona.\nIl viale delle Rimembranze.\nOltre alla costruzione dell'ospedale e sempre a ricordo dei caduti rhodensi nella prima guerra mondiale fu istituito nel 1925, su una adiacente porzione di terreno concessa dai Padri Oblati Missionari, il \"viale delle Rimembranze\", progettato dall'Ing. Felice Banfi. Costituito da una lunga distesa alberata a tigli in asse prospettico al Santuario dell'Addolorata il viale termina in corrispondenza della fontana del Mos\u00e8, la cui statua \u00e8 una copia identica a quella presente alla fine del percorso delle cappelle al Sacro Monte di Varese.\nIl cimitero principale.\nIl camposanto del capoluogo si trova attualmente in corso Europa 200, lungo l'antico tracciato della strada postale per Gallarate. Qui venne spostato nella seconda met\u00e0 del XIX secolo dal centro cittadino in una zona allora periferica e in aperta campagna.\nAl centro della pianta originale del cimitero ed in asse con l'entrata principale, all'inizio del Novecento, venne eretta la \"Cappella Gentilizia dei Sacerdoti\", contenenti le spoglie e le lapidi di prevosti che hanno prestato servizio a Rho dai primi dell'Ottocento in poi (quindi da Luigi Delilla, fino a Mons. Marco Agrati e Don Gianpaolo Citterio) e coadiutori della Parrocchia San Vittore. La cappella \u00e8 stata restaurata all'inizio del XXI secolo per iniziativa del prevosto Don Gianpaolo Citterio e dei familiari di Don Franco Gallazzi (qui sepolto).\nNella medesima cappella si trovano anche le lapidi di altri sacerdoti rhodensi e dei caduti della prima guerra mondiale; numerosi preti vengono qui ricordati sebbene le loro spoglie siano conservate altrove.\nNel 1931 il cimitero venne notevolmente ampliato con l'edificazione dei colombari, della casa del custode e della camera ardente. Altri ampliamenti si sono protratti nel tempo, fino ai pi\u00f9 consistenti attorno agli anni novanta e duemila, che hanno registrato l'edificazione di ulteriori colombari ed ossari.\nNella zona interrata dei colombari pi\u00f9 vecchi \u00e8 conservata una mummia che \u00e8 ritenuta essere il corpo dell'Arcivescovo Leone da Perego, francescano; il corpo venne quivi trasportato poich\u00e9 gli veniva tributato un culto non permesso dalla Chiesa.\nVilla Burba Cornaggia Medici.\nVilla Burba Cornaggia Medici, meglio conosciuta come \"Villa Burba\", \u00e8 una delle dimore signorili rhodensi giunta fino ai giorni. Ha una entrata principale su corso Europa, e una secondaria dal parco, alla fine di via Papa Giovanni XXIII. La villa presenta una tipica architettura lombarda risalente al XVII secolo; di particolare rilievo sono gli ornamenti tardo-barocchi, i balconi, i cancelli, le ringhiere in ferro battuto e il salone centrale. Nata come residenza di campagna, dopo una lunga serie di passaggi di propriet\u00e0, nel 1873 venne acquisita dalla famiglia Cornaggia Medici. Rimasta in abbandono negli anni successivi il secondo conflitto mondiale pass\u00f2 nel 1966 di propriet\u00e0 al Comune di Rho che la sottopose ad un lungo processo di restauro. Attualmente \u00e8 utilizzata come sede della biblioteca e della mostra permanente \"Passato e presente\". All'esterno della villa \u00e8 presente un parco con essenze pregiate destinato ad utilizzo pubblico. Il parco \u00e8 piuttosto ampio, caratterizzato dalla presenza di percorsi in ghiaia. Qua e l\u00e0 nel parco \u00e8 possibile vedere statue e busti di donne, soprattutto nei pressi dell'entrata secondaria, dove sono collocate le zone gioco per bambini. Nel parco sono inoltre presenti un piccolo laghetto e una vasca-fontana rettangolare con fondale in sassi. La fontana, circondata da una struttura di panchine in granito, offre un clima di tranquillit\u00e0 ed \u00e8 spesso usata come luogo di ritrovo da giovani e anziani.\nAltri edifici e monumenti notevoli.\nPalazzo CrivelliEretto intorno all'anno 1675, per volont\u00e0 del conte Crivelli Filippo II, questo bel palazzo con torre dalla merlatura ghibellina sorse in prossimit\u00e0 del centro cittadino, lungo l'attuale asse di via Matteotti, venendo profondamente rimaneggiato nei primi anni del Novecento. Del complesso originario sono stati conservati il portale di ingresso, buona parte delle mura perimetrali, alcuni affreschi e l'imponente \"Torre Viscontea\".\nLa fontana della stazioneCollocata all'interno della piccola area verde di piazza della Libert\u00e0 la fontana in marmo di Verona \u00e8 un dono del Podest\u00e0 Eraldo Bonecchi.\nArcheologia industrialeAlle architetture fin qui descritte vanno ad aggiungersi diversi edifici di archeologia industriale, tra i quali l'ex corpo di fabbrica del cotonificio Muggiani, nonch\u00e9 la sede originaria della Citterio, azienda produttrice di salumi, ricoperta da vite canadese.\nIl Museo storico Alfa Romeo\nNonostante l'ingresso ricada nel territorio comunale di Arese, la citt\u00e0 di Rho ospita sulle proprie aree di competenza amministrativa la superficie espositiva del Museo storico Alfa Romeo, situato a sud-ovest dell'ex Centro Direzionale Alfa Romeo, opera degli architetti Vito e Gustavo Latis.\nAree naturali.\nLa porzione di aree agricole prospicenti il corso del fiume Olona nei pressi della localit\u00e0 \"Castellazzo\" costituiscono nell'ambito di un progetto di valorizzazione e salvaguardia ambientale il Parco del Basso Olona istituito nel 2010 come corridoio verde di interesse sovracomunale in stretta continuit\u00e0 con il parco del Roccolo e il parco dei Mulini.\nSociet\u00e0.\nEtnie e minoranze straniere.\nSecondo le statistiche ISTAT al 1\u00ba gennaio 2016 la popolazione straniera residente nel comune era di persone, pari al 9% della popolazione.\nLe nazionalit\u00e0 maggiormente rappresentate erano:\nCultura.\nPalio di Rho.\nDal 1996, tutti gli anni a ottobre si svolge il Palio di Rho, manifestazione nata in ricordo della vita medievale rhodense e della figura di Giovanni da Raude, che nel 1099 fu il primo crociato a varcare le mura di Gerusalemme; l'evento \u00e8 organizzato dalla \"Famiglia Rhodense\", associazione sorta nel 1988, per promuovere e diffondere il patrimonio culturale e le tradizioni della cittadina lombarda.\nAl Palio partecipano 11 contrade, di cui quattro sono frazioni, ciascuna con un proprio simbolo: San Vittore (ruota), Cappuccini (sajo), Madonna dei Miracoli (Madonna), Pomero (grifone), Cantun Gi\u00f2 (castello), Porta Ronca (roncola), Pasqu\u00e9 (pantera), Ghisolfa (rana), Mazzo (leone rampante), Terrazzano (San Maurizio) e Passirana (Albero). Viene preceduto da una serie di iniziative, tra le quali la principale \u00e8 la sfilata in costumi medievali, che si snoda lungo le vie del centro storico fino a Piazza Visconti, \"campo di battaglia\" tra le varie fazioni. Tra i vari giochi di abilit\u00e0, tutti in costumi d'epoca, spiccano la giostra dei cavalieri e l'arrampicata sull'albero della cuccagna, ultima sfida prima della proclamazione dei vincitori.\nPiatti tipici.\nNella gastronomia della cucina rhodense sono da annoverare i seguenti piatti:\nGeografia antropica.\nFrazioni.\nIl comune di Rho conta ufficialmente quattro frazioni, elencate all'interno dello statuto comunale:\nVi sono poi altre tre localit\u00e0:\nEconomia.\nRho spicca nella regione per esser stata una delle citt\u00e0 a rappresentare meglio la rivoluzione industriale lombarda. Numerose sono state le industrie e le fabbriche di grandi dimensioni fondate nel territorio rhodense; alcune sono ancora funzionanti, altre sono ormai dismesse e alcune di queste sono riconosciute come monumenti di archeologia industriale.\nLa popolazione di Rho, fino alla fine dell'Ottocento, era assorbita completamente dall'agricoltura che dava lavoro all'80% della popolazione. I primi cambiamenti si ebbero nel 1870 quando la prima grande industria sorse nel rhodense: il \"Sacchettificio Goglio\". Posto nelle immediate vicinanze del Santuario il sacchettificio apr\u00ec i battenti con 45 dipendenti per poi arrivare ad averne circa 500. Nel secondo dopoguerra fall\u00ec e gli edifici furono smantellati, con l'eccezione di una palazzina uffici, oggi sede del comando della Polizia Municipale. A suo ricordo \u00e8 stata intitolata una via al fondatore \"Paolo Goglio\".\nProprio di fronte al sacchettificio inizi\u00f2 la sua attivit\u00e0 nel 1878 il \"Salumificio Citterio\". Famoso a livello locale, nel 1932 cominci\u00f2 l'esportazione, affermandosi come uno dei pi\u00f9 importanti leader nazionali nella produzione di salumi ed attualmente risultano ancora presenti in tale sede il magazzino e gli uffici amministrativi dell'azienda, mentre la produzione \u00e8 stata trasferita in altri siti. Nonostante si sia incredibilmente esteso \u00e8 possibile vedere nella parte prospiciente il complesso, su corso Europa, il primo edificio storico ricoperto di vite canadese. La facciata compare spesso nelle pubblicit\u00e0 televisive.\nNel 1904 apr\u00ec i battenti nei pressi della stazione ferroviaria il \"Cotonificio Muggiani\", una delle pi\u00f9 grandi realt\u00e0 della filatura del cotone lombarda, giungendo a dar lavoro fino a 1200 operai. Nel 1910 il cotonificio fu assorbito dalla costituita societ\u00e0 \"Unione Manifatture\" che riusc\u00ec ad acquisire il controllo, negli anni d'oro, di diversi opifici sparsi in Nord Italia. A causa della diffusione delle fibre sintetiche, nei primi anni sessanta, l'attivit\u00e0 entr\u00f2 in crisi e i macchinari furono spenti nel 1963. Dopo un lungo periodo di abbandono il sito \u00e8 stato oggetto di un intervento di recupero e di riconversione ad uso commerciale residenziale, conservando l'edificio principale, monumento dell'archeologia industriale.\nNel 1905 venne fondata la \"Tintoria Bonecchi\", la quale raggiunse un notevole sviluppo nel 1932 con macchinari moderni ed efficienti per l'epoca. La stessa avvi\u00f2 uno stabilimento anche in Bulgaria, risultando una delle prime aziende nazionali ad esternalizzare la propria produzione in Paesi a basso costo della manodopera. Sempre nell'ambito della manifattura un importante contributo lo diede la \"Chatillon\" che produceva seta artificiale e, in epoche pi\u00f9 recenti, diede vita sul territorio alle sue consociate \"Abital\" e \"Castellana\", impegnate nella creazione di abiti e indumenti intimi fino alla loro chiusura.\nDurante la prima decade del Novecento sorsero a Rho anche gli impianti di due grandi industrie chimiche, l\"'Italica\" e la \"Chimica Bianchi\". Della prima sono ancora visibili una parte degli edifici storici, essendo tuttora in funzione con un altro nome a seguito di alterni passaggi proprietari, mentre \u00e8 stata demolita la Chimica Bianchi che dal 1907 produceva coloranti organici e sintetici, venendo poi assorbita dalla Montedison, fino alla completa dismissione avvenuta nel 1979. La Bianchi \u00e8 tristemente nota per le molte morti dovute alla mancanza di misure di sicurezza nella manipolazione di prodotti chimici come l'amianto, nonch\u00e9 per lo sversamento incontrollato di sostanze tossiche nell'acqua di falda. Oggi al suo posto sono stati costruiti decine di capannoni che ospitano il quartiere artigianale rhodense, al cui interno sono comunque rintracciabili vari manufatti riconducibili alla vecchia fabbrica, tra cui una ciminiera.\nNel 1907 si costitu\u00ec la \"Ditta Ing. V. Fachini\", conosciuta per la perfezione delle sue costruzioni meccaniche ed elettromeccaniche. Ancora oggi vi si costruiscono riduttori e motoriduttori. Nel 1910 il signor Edoardo Goglio e il signor Bonecchi decisero di fondare la \"Bogophane\". Nel 1932 la societ\u00e0 raggiunse la massima produzione con circa 70 operai. Nel 1971 venne chiusa dal momento che aveva scarichi altamente tossici. In seguito la produzione \u00e8 ripresa e l'azienda realizza cellophane.\nNel 1949 la societ\u00e0 \"Condor\" ottenne l'autorizzazione del Comune per la costruzione della Raffineria di Rho. I lavori iniziano nel dicembre del 1951 e la raffineria apr\u00ec i battenti nel settembre 1953, raffinando il greggio che arrivava da Genova via oleodotto. La propriet\u00e0 pass\u00f2 alla Shell nel 1959 e quindi alla Agip nel 1974. Negli anni ottanta la necessit\u00e0 di modernizzare alcune strutture e le pressanti accuse di inquinamento spinsero alla chiusura della raffineria formalizzata nel 1992. Dagli anni novanta furono avviate le procedure propedeutiche allo smantellamento e alla messa in sicurezza degli impianti, con l'ingresso nel XXI secolo il sito industriale \u00e8 stato completamente smantellato e bonificato. Esattamente 1000 anni dopo che Federico II istitu\u00ec il mercato cittadino, il 31 marzo 2005, sui terreni dell'ex raffineria fu inaugurato il nuovo Polo fieristico di Milano.\nContestualmente, negli anni successivi al secondo conflitto mondiale, apr\u00ec a Rho uno stabilimento la \"Borrani\", azienda metalmeccanica milanese specializzata nella produzione di cerchioni per auto e motoveicoli (chiuso nei primi anni duemila) e si trasfer\u00ec da Milano la carrozzeria \"Zagato\", tutt'ora in attivit\u00e0 e divenuta famosa a livello mondiale per lo sviluppo di progetti di automobili sportive, superleggere e dal design ricercato. Sempre a Rho venne fondato negli anni sessanta il Gruppo G.I.V.A., legato all'industria dell'acciaio, ad opera dell'imprenditore Antonio Vienna.\nDagli anni ottanta l'economia rhodense ha conosciuto un notevole sviluppo nel settore dei servizi e del terziario, e con l'arrivo del polo fieristico il numero di alberghi e di strutture ricettive \u00e8 notevolmente aumentato, cos\u00ec come la presenza di attivit\u00e0 connesse al campo della logistica e dei trasporti, dato che qui hanno sede importanti societ\u00e0, fra le quali: \"Sogemar\", \"Fercam\" e \"DHL\".\nInfrastrutture e trasporti.\nFerrovie.\nNel 1858 venne aperta all'esercizio la tratta ferroviaria Milano-Magenta, divenuta in seguito parte della ferrovia Torino-Milano; cos\u00ec Rho ebbe prima di molti centri maggiori, la stazione ferroviaria.\nTuttora di fondamentale interesse, essa \u00e8 collocata tra piazza della Libert\u00e0 e via Magenta. Ed \u00e8 servita dai treni delle Linee S del Servizio ferroviario suburbano di Milano:\nA cui si aggiungono alcuni convogli regionali delle direttrici Milano-Torino, Arona, Domodossola, Luino, Varese (quasi tutti formalmente sospesi per esigenze Expo nell'aprile 2015 e non ancora ripristinati).\nNel 2009, \u00e8 stata inoltre attivata (nella frazione di Mazzo) la stazione ferroviaria di Rho Fiera, in corrispondenza dell'attuale capolinea della metropolitana milanese Linea M1, servita dai treni delle Linee S5, S6, S11 e dai regionali svolti da Trenord e Trenitalia, nonch\u00e9 da alcuni convogli a lunga percorrenza.\nMetropolitana.\nDal 2005, anno di apertura del nuovo polo della Fiera di Milano \"la fiera pi\u00f9 grande d'Europa\" \u00e8 attiva la stazione di Rho Fieramilano della metropolitana milanese Linea M1, collegata tramite sottopassi pedonali alla stazione ferroviaria di Rho Fiera.\nMobilit\u00e0 urbana.\nIl trasporto pubblico urbano nel comune di Rho \u00e8 svolto dalla societ\u00e0 d'autolinee STIE, affiancato dai gestori Movibus e Airpullman che operano anche su relazioni extraurbane.\nTutte le autolinee sono integrate nel SITAM (Sistema Integrato Tariffario Area Milanese) gestito da ATM Milano, e con il quale con un unico biglietto si possono utilizzare tutte le autolinee elencate.\nIl servizio urbano ha una tariffazione particolare, comunque non integrata nel SITAM;\ninfatti il sistema di integrazione tariffaria riguarda solo ed esclusivamente tutte le autolinee suburbane ed i treni (linee S) solo per quanto riguarda gli abbonamenti settimanali integrati di area.\nSport.\nLa \"Rhodense \"\u00e8 la principale squadra di calcio della citt\u00e0. \u00c8 nata nel 1913 e vanta un passato professionistico in Serie C1 e C2. Retrocesse dalle serie professionistiche nel 1985 e l'anno successivo si iscrisse al campionato di Prima Categoria. Attualmente (2019-20) milita in Eccellenza.\nNel calcio a 5 la citt\u00e0 \u00e8 rappresentata dall'AC Mazzo 80. La societ\u00e0 calcistica, oggi Centro di Formazione Cagliari Calcio, \u00e8 stata fondata nel 1980 e dal 2010 partecipa anche a i campionati di calcio a 5. Attualmente (2019-20) milita in Serie C1.\nIl Rugby Rho \u00e8 la squadra cittadina di rugby, fondata nel 1947 e militante attualmente nella Serie C del campionato Italiano. In passato ha anche giocato diversi campionati di Serie A, dando diversi giocatori alla nazionale italiana.\nNella pallacanestro invece il primato \u00e8 detenuto dal CMB Rho, militante in Serie D Regionale.\nNella pallavolo la citt\u00e0 pu\u00f2 vantare diverse societ\u00e0 agonistiche, tra queste:\nIl baseball viene praticato a Rho dalla Rajo che \u00e8 stata pi\u00f9 volte campione regionale e oggi gioca in Serie B dopo un'esperienza in Serie A1 nella stagione 2003-2004.\nNel pattinaggio a rotelle sono attive due associazioni :\nPer quanto riguarda il karate, Rho ospita diverse associazioni sportive tra le quali \"Impero del Sole\" e \"Dojo Karate Rho\"."}
{"id": "2534528", "revid": "599013", "url": "https://it.wikipedia.org/wiki?curid=2534528", "title": "Hana Mandl\u00edkov\u00e1", "text": "Biografia.\nCarriera.\nIn singolare ha vinto quattro tornei del Grande Slam: due volte l'Australian Open, una l'Open di Francia e una lo US Open. Ha raggiunto altre quattro volte la finale in un torneo dello Slam, due volte agli Us Open (1980 e 1982), dove in entrambe le occasioni si \u00e8 dovuta arrendere a Chris Evert, e due finali a Wimbledon (1981 e 1986), sconfitta nella prima da Chris Evert e nella seconda da Martina Navr\u00e1tilov\u00e1.\nNel doppio femminile ha raggiunto per quattro volte la finale in un torneo del Grande Slam, riuscendo per\u00f2 a vincere solo gli US Open 1989 in coppia con Martina Navr\u00e1tilov\u00e1.\nComplessivamente in carriera ha vinto 46 tornei, 27 come singolarista e 19 in doppio. Si \u00e8 ritirata alla relativamente giovane et\u00e0 di 28 anni a causa di ripetuti infortuni. Nel 1994 \u00e8 stata introdotta nella International Tennis Hall of Fame.\nVita privata.\nNel maggio 2001 \u00e8 diventata mamma, tramite fecondazione assistita, di due gemelli, un maschio e una femmina: Mark Mandlik ed Elizabeth Mandlik, entrambi diventati tennisti. Mandlikova attualmente risiede in Florida, insieme ai figli e alla compagna Sydney Biller.\nCaratteristiche tecniche.\nEra una giocatrice molto completa, capace di giocare vincenti da ogni parte del campo.\nDotata di un servizio molto potente, era abile sia da fondo campo sia nei pressi della rete, dove riusciva a trovare tocchi sopraffini. Riconosciuta come giocatrice molto talentuosa, non ha saputo sfruttare appieno le sue capacit\u00e0 a causa di evidenti limiti caratteriali."}
{"id": "2534530", "revid": "287204", "url": "https://it.wikipedia.org/wiki?curid=2534530", "title": "Hana Mandlikova", "text": ""}
{"id": "2534532", "revid": "339392", "url": "https://it.wikipedia.org/wiki?curid=2534532", "title": "Abbazia di Spugna", "text": ""}
{"id": "2534543", "revid": "671029", "url": "https://it.wikipedia.org/wiki?curid=2534543", "title": "Kupa e Shqip\u00ebris\u00eb 2008-2009", "text": "La Coppa d'Albania 2008-2009 \u00e8 stata la 57\u00aa edizione della competizione. Il torneo \u00e8 cominciato il 24 settembre 2008 ed \u00e8 terminato il 6 maggio 2009. La squadra vincitrice si qualifica per il secondo turno preliminare della UEFA Europa League 2009-2010. Il Flamurtari Vlor\u00eb ha vinto il trofeo per la terza volta.\nPrimo turno preliminare.\nLe partite si sono giocate il 24 settembre 2008.\nSecondo turno preliminare.\nLe partite si sono giocate il 2 ottobre 2008.\nSedicesimi di finale.\nLe partite di andata si sono giocate il 29 ottobre 2008, quelle di ritorno il 12 novembre.\nOttavi di finale.\nLe partite di andata si sono giocate il 3 dicembre 2008, quelle di ritorno il 17 dicembre.\nQuarti di finale.\nLe partite di andata si sono giocate il 25 febbraio 2009, quelle di ritorno il 11 marzo.\nInvece la partita Partizani Tirana - Flamurtari Vlor\u00eb fu giocata con una partita sola al Niko Dovana Stadium a Durazzo l'8 aprile 2009.\nSemifinali.\nLe partite di andata si sono giocate il 15 aprile 2009, quelle di ritorno il 29 aprile 2009."}
{"id": "2534548", "revid": "339392", "url": "https://it.wikipedia.org/wiki?curid=2534548", "title": "Saburo Hatte", "text": ""}
{"id": "2534550", "revid": "1543377", "url": "https://it.wikipedia.org/wiki?curid=2534550", "title": "Tennis Channel Open 1999", "text": "Il Tennis Channel Open 1999 \u00e8 stato un torneo di tennis giocato sul cemento.\n\u00c8 stata la 12\u00aa edizione del Tennis Channel Open,che fa parte della categoria International Series nell'ambito dell'ATP Tour 1999.\nSi \u00e8 giocato a Scottsdale in Arizona dal 1\u00ba marzo all'8 marzo 1999.\nCampioni.\nSingolare.\n Jan-Michael Gambill ha battuto in finale Lleyton Hewitt 7-6 (7-2), 4-6, 6-4\nDoppio.\n Justin Gimelstob / Richey Reneberg hanno battuto in finale Mark Knowles / Sandon Stolle 6-4, 6-7 (4-7), 6-3"}
{"id": "2534552", "revid": "339392", "url": "https://it.wikipedia.org/wiki?curid=2534552", "title": "Hachide Saburo", "text": ""}
{"id": "2534556", "revid": "1057708", "url": "https://it.wikipedia.org/wiki?curid=2534556", "title": "TeXworks", "text": "TeXworks \u00e8 un software libero rilasciato sotto licenza GNU GPL per i sistemi operativi Windows, GNU/Linux e Mac OS X. Si tratta di una interfaccia grafica per il software TeX (un'applicazione di tipografia digitale) e le sue estensioni LaTeX, ConTeXt e XeTeX.\nTeXworks richiede una installazione di TeX: TeX Live, MiKTeX o proTeXt."}
{"id": "2534561", "revid": "183694", "url": "https://it.wikipedia.org/wiki?curid=2534561", "title": "Episodi di Girlfriends (serie televisiva 2000) (ottava stagione)", "text": "L'ottava \u00e8 l'ultima stagione della serie; fu decurtata a soli 13 episodi, al posto dei canonici 22, per via dello sciopero degli sceneggiatori occorso tra la fine del 2007 e l'inizio del 2008. La sit-com \u00e8 l'unica serie del canale per la quale la The CW non ordin\u00f2 nuovi episodi quando cess\u00f2 lo sciopero; venne diramato infatti dal network un comunicato nel quale si considerava la serie ormai conclusa dopo otto lunghe stagioni. Ciononostante gli sceneggiatori furono colti di sorpresa e quindi la serie non ha alcun finale, ma lascia le vicende del tutto insospese."}
{"id": "2534563", "revid": "628767", "url": "https://it.wikipedia.org/wiki?curid=2534563", "title": "Provincia di Alonso de Ib\u00e1\u00f1es", "text": "La provincia di Alonso de Ib\u00e1\u00f1ez \u00e8 una delle 16 province del dipartimento di Potos\u00ed nella Bolivia meridionale. Il capoluogo \u00e8 la citt\u00e0 di Sacaca. \nAl censimento del 2001 possedeva una popolazione di 27.755 abitanti.\nSuddivisione amministrativa.\nLa provincia \u00e8 suddivisa in 2 comuni:"}
{"id": "2534567", "revid": "287204", "url": "https://it.wikipedia.org/wiki?curid=2534567", "title": "Primeira Liga 2009-2010", "text": "La Primeira Liga 2009-2010, nota come Liga ZON Sagres 2009-2010 per ragioni di sponsorizzazione, \u00e8 stata la 76\u00aa edizione della massima serie del campionato portoghese di calcio. Il campionato \u00e8 iniziato il 16 agosto 2009 ed \u00e8 terminato il 16 maggio 2010.\nAll'ultima giornata di campionato il Benfica ha vinto il suo 32\u00ba titolo.Il Belenenses e il Leix\u00f5es sono stati retrocessi in Segunda Liga.\nStagione.\nNovit\u00e0.\nDalla precedente stagione sono stati retrocessi il Trofense, classificatosi al 16\u00ba posto e l'Estrela Amadora, classificatasi all'11\u00ba posto e la cui iscrizione alla Primeira Liga era stata rifiutata per inadempienze economiche. Di conseguenza, il Belenenses, classificatosi al 15\u00ba posto, ha mantenuto la categoria. Sono state promosse dalla Segunda Liga l'Olhanense e l'Uni\u00e3o Leiria.\nFormato.\nLe 16 squadre partecipanti si affrontano in un girone di andata e ritorno, per un totale di 30 giornate.\nLa squadra campione di Portogallo ha il diritto a partecipare alla fase a gironi della UEFA Champions League 2010-2011.\nLa squadra classificata al secondo posto \u00e8 ammessa al terzo turno di qualificazione della UEFA Champions League 2010-2011.\nLe squadre classificate al terzo e al quarto posto sono ammesse, rispettivamente, al terzo e al secondo turno di qualificazione della UEFA Europa League 2010-2011.\nLe squadre classificate agli ultimi due posti (15\u00ba e 16\u00ba posto) retrocedono in Segunda Liga.\nClassifica finale.\nLegenda:\n\u00a0\u00a0\u00a0\u00a0\u00a0 Campione del Portogallo e ammessa alla UEFA Champions League 2010-2011\n\u00a0\u00a0\u00a0\u00a0\u00a0 Ammesse alla UEFA Champions League 2010-2011\n\u00a0\u00a0\u00a0\u00a0\u00a0 Ammesse alla UEFA Europa League 2010-2011\n\u00a0\u00a0\u00a0\u00a0\u00a0 Retrocessa in Segunda Liga 2010-2011"}
{"id": "2534569", "revid": "628767", "url": "https://it.wikipedia.org/wiki?curid=2534569", "title": "Provincia di Antonio Quijarro", "text": "La provincia di Antonio Quijarro \u00e8 una delle 16 province del dipartimento di Potos\u00ed nella Bolivia meridionale. Il capoluogo \u00e8 la citt\u00e0 di Uyuni. \nAl censimento del 2001 possedeva una popolazione di 37.428 abitanti.\nSuddivisione amministrativa.\nLa provincia \u00e8 suddivisa in 3 comuni:"}
{"id": "2534571", "revid": "22416", "url": "https://it.wikipedia.org/wiki?curid=2534571", "title": "Porto Botte", "text": ""}
{"id": "2534572", "revid": "767487", "url": "https://it.wikipedia.org/wiki?curid=2534572", "title": "Provincia di Charcas", "text": "La provincia di Charcas \u00e8 una delle 16 province del dipartimento di Potos\u00ed nella Bolivia meridionale. Il capoluogo \u00e8 la citt\u00e0 di San Pedro de Buena Vista. \nAl censimento del 2001 possedeva una popolazione di 38.174 abitanti.\nSuddivisione amministrativa.\nLa provincia \u00e8 suddivisa in 2 comuni:"}
{"id": "2534577", "revid": "628767", "url": "https://it.wikipedia.org/wiki?curid=2534577", "title": "Provincia di Chayanta", "text": "La provincia di Chayanta \u00e8 una delle 16 province del dipartimento di Potos\u00ed nella Bolivia meridionale. Il capoluogo \u00e8 la citt\u00e0 di Colquechaca. \nAl censimento del 2001 possedeva una popolazione di 90.205 abitanti.\nSuddivisione amministrativa.\nLa provincia \u00e8 suddivisa in 4 comuni:"}
{"id": "2534578", "revid": "228587", "url": "https://it.wikipedia.org/wiki?curid=2534578", "title": "Miragolo San Salvatore", "text": "Miragolo San Salvatore (\"Mir\u00e0guel San Salvad\u00f9r\" in dialetto bergamasco) \u00e8 una frazione del comune di Zogno in provincia di Bergamo di 60 abitanti, situata sul lato sinistro della val Brembana sull'altura del monte Castello, nelle Orobie; dista 27\u00a0km dal capoluogo orobico e 9\u00a0km dal medesimo comune di Zogno cui essa appartiene.\nLa frazione Miragolo San Salvatore fu inserita nel cantone di Zogno nell'aprile 1797 ed in seguito unita a Somendenna e Miragolo San Marco nel marzo 1798.\nIl territorio comprende anche la contrada \"Scullaro\".\nInfrastrutture e trasporti.\nMiragolo San Salvatore \u00e8 collegato dalle linee SAB tramite la linea B20C (Zogno - Endenna - Somendenna - Miragolo San Marco - Miragolo San Salvatore).\nEventi Sportivi.\nIl Miragolo san Salvatore \u00e8 entrato nel mondo del ciclismo nel 2016 quando \u00e8 stato inserito per la prima volta nel tracciato del Giro di Lombardia 2016 vinta dallo scalatore colombiano Esteban Chaves e successivamente nella 15\u00aa tappa del Giro d'Italia 2017 con arrivo a Bergamo e vinta dal giovane lussemburghese Bob Jungels. \nLa salita da Zogno, \u00e8 lunga circa 9 km con una pendenza media del 7% e punte al 11%."}
{"id": "2534581", "revid": "1442080", "url": "https://it.wikipedia.org/wiki?curid=2534581", "title": "Tennis Channel Open 1999 - Singolare", "text": "Il singolare del Tennis Channel Open 1999 \u00e8 stato un torneo di tennis facente parte dell'ATP Tour.\nJan-Michael Gambill ha battuto in finale Lleyton Hewitt 7-6 (7-2), 4-6, 6-4"}
{"id": "2534584", "revid": "628767", "url": "https://it.wikipedia.org/wiki?curid=2534584", "title": "Provincia di Tom\u00e1s Fr\u00edas", "text": "La provincia di Tom\u00e1s Fr\u00edas \u00e8 una delle 16 province del dipartimento di Potos\u00ed nella Bolivia meridionale. Il capoluogo \u00e8 la citt\u00e0 di Tinguipaya. \nAl censimento del 2001 possedeva una popolazione di 176.922 abitanti.\nSuddivisione amministrativa.\nLa provincia \u00e8 suddivisa in 4 comuni:"}
{"id": "2534587", "revid": "729019", "url": "https://it.wikipedia.org/wiki?curid=2534587", "title": "Dornier Do 417", "text": "Il Dornier Do 417 era un progetto di bombardiere pesante bimotore ad ala alta realizzato dall'azienda tedesca Dornier-Werke GmbH negli anni quaranta e mai arrivato alla fase di prototipo.\nSviluppato dal precedente Do 317 rimase solamente un progetto di fattibilit\u00e0 interrotto a causa della necessit\u00e0 di produzione di nuovi velivoli per difendere il territorio tedesco nelle ultime fasi della seconda guerra mondiale."}
{"id": "2534595", "revid": "729019", "url": "https://it.wikipedia.org/wiki?curid=2534595", "title": "SsangYong Italdesign C200", "text": "Il SsangYong C200 \u00e8 una serie di prototipi composta da 3 automobili presentate tra il 2008 e il 2009 che anticipano sia un futuro modello di \"crossover\" compatto, sia il futuro corso stilistico che sar\u00e0 intrapreso dalla casa automobilistica coreana SsangYong Motor Company.\nIl primo modello.\nIl primo C200 \u00e8 stato presentato al Salone dell'Automobile di Parigi nell'autunno 2008. Disegnato da Giorgetto Giugiaro per il centro stile Italdesign il C200 ha il compito di anticipare il nuovo family-feeling che sar\u00e0 ripreso dai futuri modelli della casa coreana. Si tratta di uno Sport utility vehicle compatto lungo 4.400 mm caratterizzato da una linea spigolosa con profonde nervature laterali e da una vetratura molto estesa che percorre tutta la fiancata e si integra perfettamente al lunotto posteriore. Il frontale anch'esso molto spigoloso presenta dei proiettori che sfruttano la tecnologia luminosa a Led. Anche gli indicatori di direzioni laterali e i fendinebbia sono formati da una sottile striscia di diodi luminosi come le luci di direzione. La calandra di colore scuro incorpora il logo della casa. La coda presenta anch'essa due fanali a Led di forma arrotondata. La SsangYong ha espressamente dichiarato l'esigenza di voler costruire a breve termine un Suv dalla linea sportiva che potesse andare incontro ad una clientela molto vasta, infatti numerosi elementi che caratterizzano il \"C200 concept\" sono stati adottati osservando i principali gusti ed esigenze della clientela femminile e giovanile.\nRispetto alla tradizione di casa SsangYong che produce tutt'oggi fuoristrada con un telaio a trazione posteriore ma con la possibilit\u00e0 di inserire l'integrale la C200 utilizza un pianale completamente nuovo a trazione anteriore con sospensioni realizzate in alluminio (per contenere il peso della struttura di base) configurate all'anteriore secondo lo schema MacPherson e al posteriore con lo schema Multilink a 5 bracci. Grazie all'ausilio di un differenziale centrale la coppia motrice viene trasferita anche alle ruote posteriori permettendo l'inserimento della trazione integrale. Il passo misura 2.640\u00a0mm. Il cambio per questo C200 \u00e8 un manuale a 6 rapporti mentre il motore \u00e8 un nuovo 2.0 \"XDI\" turbodiesel common rail capace di 175 cavalli e grazie al filtro attivo antiparticolato (\"Green Diesel DPF\") \u00e8 omologato Euro 5. Il C200 in seguito \u00e8 stato riesposto in una versione evoluta sotto il profilo del \"design\" e motoristico.\nLa seconda versione: C200 Eco.\nLa C200 Eco \u00e8 un'evoluzione basata sulla C200 parigina. La presentazione avviene al Salone dell'auto di Seul nel 2009 e rispetto al primo prototipo la linea subisce ampi rimaneggiamenti sempre dal designer Giugiaro. Pochi dettagli estetici fanno sembrare la nuova C200 Eco una vettura totalmente rinnovata; i nuovi fari di forma arrotondata e il frontale completamente ridisegnato viene caratterizzato da nuove nervature e modanature in plastica che ne migliorano l'aerodinamica. La C200 Eco infatti segue il nuovo corso intrapreso dall'industria automobilistica della \"eco-efficienza\" ovvero motori sempre pi\u00f9 potenti ma con cilindrata e consumi ridotti e aerodinamica delle autovetture particolarmente curata (un basso coefficiente di penetrazione aerodinamica). La carrozzeria bicolore (in due tonalit\u00e0 differenti di verde) possiede il montante laterale-posteriore a vista (non pi\u00f9 coperto dalla vetratura). Il motore \u00e8 il 2.0 \"XDI\" diesel da 175 cavalli gi\u00e0 presente sul primo concept ma abbinato ad un gruppo ibrido con motore elettrico e accumulatori agli ioni di litio che vengono ricaricati in frenata. Le emissioni di anidride carbonica vengono dimezzate. Il cambio \u00e8 un automatico a 6 rapporti.\nLa terza versione: C200 Aero.\nLa terza e ultima versione del \"Progetto C200\" \u00e8 la Aero, vettura pi\u00f9 sportiva con una maggiore vocazione cittadina. Assetto ribassato, sospensioni irrigidite, minigonne e inediti profili laterali e frontali che ne migliorano sia l'aerodinamica che la stabilit\u00e0, carrozzeria verniciata di nero e cerchi in lega opachi scuri, paraurti posteriori che inglobano i doppi terminali di scarico cromati e una presa d'aria a nido d'ape, spoiler applicato sul lunotto e calandra sportiva sono tutti gli elementi che rendono unica la C200 Aero.\nSotto al cofano un propulsore pi\u00f9 tranquillo rispetto all'estetica: un 1.8 benzina a 4 cilindri con distribuzione a 4 valvole per cilindro in grado di fornire 175 cavalli alle 4 ruote motrici tramite il cambio manuale a 6 rapporti.\nLa casa madre durante la presentazione delle ultime 2 versioni (avvenuta in contemporanea al Salone di Seul) ha annunciato entro il 2010 la produzione in serie della vettura definitiva per ravvivare le vendite in costante calo che il marchio SsangYong sta subendo dopo l'entrata in una profonda crisi finanziaria."}
{"id": "2534597", "revid": "125933543", "url": "https://it.wikipedia.org/wiki?curid=2534597", "title": "Franco Capuana", "text": "Biografia.\nNel 1915 \"La piccola irredenta\" di sua composizione con il libretto di Renato d'Andrea ha la prima assoluta al Teatro Eldorado di Napoli.\nAl Teatro Costanzi di Roma nel 1917 dirige \"Pagliacci\" e \"Cavalleria rusticana\".\nAl Teatro Gaetano Donizetti di Bergamo nel 1919 dirige \"I dispettosi amanti\" di Attilio Parelli e nel 1925 \"La boh\u00e8me\" con Rosetta Pampanini e La traviata.\nAl Teatro Regio di Torino nel 1928 dirige \"Falstaff\" con Mariano Stabile, Alessio De Paolis, Francesco Dominici ed Ernesto Badini, nel 1929 \"Debora e Jaele\", \"Fra Diavolo\" con Aureliano Pertile, \"Lucia di Lammermoor\" con Toti Dal Monte, \"Carmen\" con Carlo Tagliabue, \"L'amore medico\" con Margherita Carosio e La forza del destino con Benvenuto Franci e nel 1930 Elettra con Maria Caniglia, \"L'olandese volante\", \"Andrea Ch\u00e9nier\", \"El amor brujo\", \"Gianni Schicchi\" con la sorella Maria Capuana ed \"Il Conte Ory\" con Gianna Pederzini.\nAl Teatro di San Carlo di Napoli nel 1930 diresse la prima assoluta di \"L'ultimo Lord\" di Franco Alfano con Mafalda Favero e Riccardo Stracciari ed \"Adriana Lecouvreur\" e nel 1932 \"La serva padrona\".\nAl Gran Teatro La Fenice di Venezia nel 1935 dirige \"Norma\" con Rosa Raisa, \"Tosca\" con Giacomo Rimini, \"Baldo\" di Giovanni Ascanio Cicogna, \"Andrea Ch\u00e9nier\" con Galliano Masini, \"La Gioconda\" con Gina Cigna e La Wally.\nAl Teatro Regio di Parma nel 1936 dirige \"Simon Boccanegra\" con Carlo Galeffi, \"Lucia di Lammermoor\", \"Tristano e Isotta\" con Giovanni Voyer e \"Tosca\" con Iva Pacetti e Giovanni Malipiero e nel 1937 \"La samaritana\" di don Arnaldo Furlotti.\nNel 1937 dirige \"Giuditta\" di Arthur Honegger e \"La campana sommersa\" a Napoli.\nAl Teatro alla Scala di Milano nel 1937 dirige \"Goyescas\" di Enrique Granados con Maria Carbone, Cloe Elmo ed Afro Poli e nel 1938 le prime assolute di \"Margherita da Cortona\" di Licinio Refice con Tancredi Pasero e \"Proserpina\" di Renzo Bianchi con Giuseppe Nessi, \"Martha\" con Beniamino Gigli e Salvatore Baccaloni ed \"I pescatori di perle\" con Giuseppe Lugo.\nA Bergamo nel 1938 dirige la prima assoluta di \"Medusa (opera)\" e \"Madama Butterfly\" con Licia Albanese.\nAll'Arena di Verona nel 1938 dirige \"La boh\u00e8me\" e nel 1939 \"Rigoletto\".\nNel 1939 dirige \"Aroldo\" alla radio per l'EIAR con Maria Pedrini.\nNel 1940 ha diretto la prima de \"La Pulce d'oro\", opera di Giorgio Federico Ghedini con Iris Adami Corradetti al Teatro Carlo Felice di Genova ed al Teatro Comunale di Bologna \"La fanciulla del West\".\nNel 1941 a Parma dirige \"Luisa Miller\" con Carla Castellani ed Enzo Mascherini, \"Rigoletto\" con Mario Filippeschi, \"Il trovatore\" e \"Falstaff\" con Sara Scuderi, Elvira Casazza e Saturno Meletti.\nAncora a Venezia nel 1941 dirige \"Jenufa\" di Leo\u0161 Jan\u00e1\u010dek e \"Il trovatore\" con Gabriella Gatti ed Ebe Stignani e nel 1942 \"La traviata\" e \"Lucrezia\" con Fedora Barbieri e \"Salom\u00e8\".\nNuovamente a Bergamo nel 1941 dirige la prima assoluta di \"Jamanto\" di Barbara Giuranna con Giacinto Prandelli ed \"Il barbiere di Siviglia\" con Gino Bechi.\nAl Teatro Verdi (Trieste) nel 1942 dirige \"Ariadne auf Naxos\" ed a Bologna \"La forza del destino\" ed \"Adriana Lecouvreur\".\nNel 1943 a Trieste dirige \"L'Orfeo\".\nAl Teatro dell'Opera di Roma nel 1943 dirige \"Werther\" con Tito Schipa e nel 1944 \"La boh\u00e8me\" con Pia Tassinari, Ferruccio Tagliavini, Titta Ruffo ed Italo Tajo, \"Aida\" con Giulio Neri, \"Il trovatore\", \"La forza del destino\" e \"Manon Lescaut\" con Miriam Pirazzini.\nNel 1945 dirige \"Rigoletto\", \"La traviata\" con Adriana Guerrini, \"Cavalleria rusticana\", \"Pagliacci\" e \"Madama Butterfly\" a Bologna.\nNel 1946 dirige la prima assoluta di \"Miseria e nobilt\u00e0\" di Jacopo Napoli con Paolo Silveri a Napoli.\nNel 1946 debutt\u00f2 alla Royal Opera House e divent\u00f2 il primo direttore ospite della compagnia londinese Royal Opera.\nNel 1947 a Venezia dirige \"Tosca\" con Renata Tebaldi ed Arrigo Pola e \"La vedova scaltra\" ed alla Scala \"Manon\" con Cesare Siepi e il \"Trittico\" con Clara Petrella e Gino Sinimberghi.\nNel 1948 alla Scala dirige \"La boh\u00e8me\" con Francesco Albanese, \"Turandot\" con Gino Penno, \"Iris\", Louise, \"Dafni e Cloe\", \"La valse\" di Maurice Ravel e \"L'amore dei tre re\" con Nicola Rossi-Lemeni, a Bergamo \"La Favorita\" con Giulietta Simionato e Gianni Poggi e \"Betly\" con Piero Guelfi, a Bologna \"Un ballo in maschera\" ed al Teatro comunale di Firenze \"Carmen\" con Rolando Panerai ed \"Aida\" con Ugo Novelli.\nDal 1949 al 1952 \u00e8 stato Direttore musicale della Scala dove nel 1949 dirige \"La favorita\", \"Lucia di Lammermoor\" con Gino Del Signore, la prima assoluta di \"Regina Uliva\" di Giulio Cesare Sonzogno con Jolanda Gardino, Giuseppe Taddei ed Enrico Campi ed \"I puritani\" ed a Bologna \"Norma\" con Mirto Picchi.\nAlla Scala nel 1950 dirige \"Lodo\u00efska\" con Fernando Corena, \"Mo\u00efse et Pharaon\" con la Simionato, \"Francesca da Rimini (Zandonai)\", \"Don Pasquale\" con Alda Noni ed \"Aida\" con Aldo Protti, Mario Del Monaco, Siepi, la Barbieri e la Tebaldi e nel 1951 \"Oberto, Conte di San Bonifacio\", \"La buona figliuola\" con Lina Aimaro, Rosanna Carteri e Sesto Bruscantini, \"Lucrezia Borgia (opera)\" con Caterina Mancini e Mario Carlin, \"Werther\" con Paolo Montarsolo, la Simionato ed Ilva Ligabue, \"Un ballo in maschera\" con Jussi Bj\u00f6rling e \"L'h\u00f4tellerie portugaise\".\nNel 1951 a Parma dirige \"Ernani\" con Giangiacomo Guelfi e Giorgio Tozzi e \"Don Carlo\" con Elena Nicolai ed a Londra \"La boh\u00e8me\".\nAl Royal Opera House, Covent Garden di Londra nel 1951 dirige \"Rigoletto\", \"La boh\u00e8me\", \"Tosca\" ed \"Il trovatore\" e nel 1952 \"Madama Butterfly\".\nNel 1952 a Roma dirige \"Il franco cacciatore\" con la Simionato e Boris Christov, \"Otello\" con Ram\u00f3n Vinay ed il \"Mos\u00e8\" di Lorenzo Perosi e nel Cortile di Palazzo Ducale (Venezia) il \"Mos\u00e8\" di Perosi.\nNel 1953 al Wiener Staatsoper dirige \"Aida\" ed \"Un ballo in maschera\" con Walter Berry ed a Roma \"Falstaff\" con Antonietta Stella ed Agostino Lazzari.\nNel 1954 a Venezia dirige \"Don Carlo\" con Christoff ed a Roma \"Lohengrin\" con Anselmo Colzani.\nNel 1955 a Genova dirige \"Il cavaliere della rosa\" con Mary Curtis Verna, a Roma \"La damnation de Faust\" con Mario Petri e Plinio Clabassi, al Teatro Nuovo di Torino \"I vespri siciliani\" con Ugo Savarese e \"Il crepuscolo degli dei\" con Christoff, alle Terme di Caracalla di Roma \"Poliuto\" con Giacomo Lauri-Volpi, a Venezia il \"Concerto per violino e orchestra n. 3 (Mozart)\" e il \"Concerto per violino e orchestra op. 64 (Mendelssohn)\" con Isaac Stern, la \"Sinfonia n. 8 (Beethoven)\" e a Losanna \"La boh\u00e8me\" e \"Tosca\" con Gigliola Frazzoni nella trasferta della Fenice.\nA Roma nel 1956 dirige \"Macbeth (opera)\" con Tito Gobbi e \"La dama di picche\" con Sena Jurinac e nel 1957 \"Orfeo ed Euridice\".\nNel 1957 dirige a Bologna \"Nabucco\" con Gastone Limarilli, Dino Dondi, Ivo Vinco ed Antonio Zerbini ed a Napoli \"Nerone\" con Adriana Lazzarini, trasmesso in diretta dalla Rai.\nA Milano, l'11 luglio 1956, dirige La campana sommersa di Ottorino Respighi con Margherita Carosio nel ruolo di Rautendelein; Orchestra Sinfonica &amp; Coro di Milano della Rai.\nNel 1958 a Roma dirige \"Boris Godunov\" con Sergio Tedesco e Christoff ed \"I dialoghi delle Carmelitane\" con Gabriella Tucci, Elisabetta Barbato e Magda Olivero, nel Teatro Nuovo di Torino \"I due Foscari\" con Leyla Gencer, nel Teatro dei Rinnovati di Siena \"Il furioso all'isola di San Domingo\" con Nicola Filacuridi, a Losanna \"Un ballo in maschera\" con Carlo Bergonzi e \"Rigoletto\" con Renata Scotto e a Bologna \"Il trovatore\" con Franco Corelli e \"La fanciulla del West\".\nNel 1959 a Roma dirige \"Mo\u00efse et Pharaon\", a Venezia \"La resurrezione di Cristo\" di Perosi nella Scuola Grande di San Rocco e \"La battaglia di Legnano\" con Pier Miranda Ferraro, a Bergamo \"Chovan\u0161\u010dina\" e a Bologna \"Lohengrin\".\nNel 1960 a Roma dirige \"La Wally\" con Alfredo Mariotti, \"The Medium\", \"Salom\u00e8\" e \"La leggenda dell'invisibile citt\u00e0 di Kite\u017e e della fanciulla Fevronija\" ed al Teatro della Pergola di Firenze \"Elisa\" e \"L'Italiana in Algeri\" con Nicola Monti.\nNel 1961 a Bologna dirige \"Francesca da Rimini (Zandonai)\" con Marcella Pobbe, al Teatro Nuovo di Torino \"Un ballo in maschera\" con Ettore Bastianini ed a Firenze \"Il mercante di Venezia\" di Mario Castelnuovo-Tedesco con Renato Capecchi e Lino Puglisi.\nNel 1962 viene nominato Grande ufficiale dell'Ordine al merito della Repubblica italiana. Al Teatro Nuovo di Torino nel 1962 dirige \"Faust\" con Flaviano Lab\u00f2 ed \"Adriana Lecouvreur\" con la Tebaldi, Fiorenza Cossotto e Giuseppe Valdengo e nel 1963 \"I puritani\" con Virginia Zeani, Alfredo Kraus e Piero Cappuccilli e \"La dama di picche\" con Giuseppe Campora.\nNel 1963 a Roma dirige \"Samson et Dalila\" con Del Monaco e la Simionato e \"La Cenerentola\", a Parma \"Macbeth\" con Bruno Prevedi e nel 1964 alla Piccola Scala \"Miseria e nobilt\u00e0\" con Mariella Adani, Ugo Benelli e Giorgio Tadeo, in Arena di Verona \"Mefistofele\" con Nicolaj Ghiaurov, Bergonzi e la Tucci ed \"Arianna a Nasso\" al Teatro Politeama Margherita di Genova ed a Trieste.\nNel 1966 in Arena di Verona dirige \"Aida\" con la Cossotto, Bergonzi e Bonaldo Giaiotti ed al Teatro Nuovo di Torino \"Macbeth\" con Daniele Barioni ed Agostino Ferrin e \"La sonnambula\".\nNel 1967 a Roma dirige \"Alzira\" con Gianfranco Cecchele, Cornell MacNeil e Carlo Cava, a Napoli \"Saffo\" con Franca Mattiucci e Louis Quilico, nel Cortile del Palazzo Pitti di Firenze \"Il pirata\" con Montserrat Caball\u00e9 ed in Arena di Verona \"La forza del destino\".\nNel 1969 in gennaio a Venezia dirige \"Mefistofele\" con Maria Chiara ed Oslavio Di Credico, in marzo al Teatro Nuovo di Torino \"Alceste (Gluck)\" ed il 10 dicembre a Napoli muore dirigendo \"Mos\u00e8 in Egitto\"."}
{"id": "2534600", "revid": "17654", "url": "https://it.wikipedia.org/wiki?curid=2534600", "title": "Real Teatro di San Carlo", "text": ""}
{"id": "2534607", "revid": "628767", "url": "https://it.wikipedia.org/wiki?curid=2534607", "title": "Provincia di Cornelio Saavedra", "text": "La provincia di Cornelio Saavedra \u00e8 una delle 16 province del dipartimento di Potos\u00ed nella Bolivia meridionale. Il capoluogo \u00e8 la citt\u00e0 di Betanzos. \nAl censimento del 2001 possedeva una popolazione di 58.706 abitanti.\nSuddivisione amministrativa.\nLa provincia \u00e8 suddivisa in 3 comuni:"}
{"id": "2534614", "revid": "938", "url": "https://it.wikipedia.org/wiki?curid=2534614", "title": "Provincia di Daniel Campos", "text": "La provincia di Daniel Campos \u00e8 una delle 16 province del dipartimento di Potos\u00ed nella Bolivia meridionale. Il capoluogo \u00e8 la citt\u00e0 di Llica. \nAl censimento del 2001 possedeva una popolazione di 5.067 abitanti.\nSuddivisione amministrativa.\nLa provincia \u00e8 suddivisa in 2 comuni:"}
{"id": "2534615", "revid": "31886", "url": "https://it.wikipedia.org/wiki?curid=2534615", "title": "Cedi (casa discografica)", "text": "La Cedi \u00e8 una casa discografica italiana nata nel 1956 dapprima con il nome Italia Canta, poi DNG ed infine, dal 1966, Cedi-Compagnia Editrice e Discografica Internazionale.\nNegli anni '60 ha anche pubblicato alcuni dischi con il marchio Moon Records.\nStoria.\nL'etichetta viene fondata a Torino nel 1956 con il nome Italia Canta, con sede in Via Lagrange 8; solo dal 1958 per\u00f2 verranno pubblicati i primi titoli. Per i quattro anni successivi usciranno quasi trenta dischi, fra 45 giri e 33 giri di piccolo formato, generalmente improntati ai filoni della musica popolare e di protesta. Su \"Italia Canta\" escono tutti i dischi di Cantacronache, sia che fossero espressamante intestati, sia che risultassero a nomi individuali (Fausto Amodei, Margot), come anche le antologie di canzoni di altri paesi del mondo, eseguiti e/o selezionati da Michele Straniero, Sergio Liberovici e altri.\nNel 1963, mantenendo pressoch\u00e9 inalterati i propri standard, la Casa discografica cambia il nome in DNG (acronimo dalle iniziali dei tre proprietari Dolino, Nahum e Gillio), e cambia, contestualmente, anche la catalogazione del materiale, dove viene ristampata tutta la produzione del vecchio marchio. Per la distribuzione si appoggia ora alla Ri-Fi.\nCon l'ingresso del maestro Dell'Utri come direttore artistico ed il definitivo cambio di denominazione, inizia a pubblicare nella seconda met\u00e0 degli anni '60 anche dischi di altri generi, come il beat, stampando tra gli altri su etichetta Moon Records alcuni 45 giri degli Uh! e dei Volti '70. Continua tuttora l'attivit\u00e0.\nTra le sottoetichette che ha distribuito \u00e8 da ricordare \"Il Fal\u00f2\", con sede in via Massena a Torino, che ha pubblicato tra gli altri alcuni dischi di Renzo Gallo.\nI dischi pubblicati.\nPer la datazione ci siamo basati sull'etichetta del disco o sulla copertina; qualora nessuno di questi elementi avesse una datazione, ci siamo basati sulla numerazione del catalogo."}
{"id": "2534617", "revid": "628767", "url": "https://it.wikipedia.org/wiki?curid=2534617", "title": "Provincia di Enrique Baldivieso", "text": "La provincia di Enrique Baldivieso \u00e8 una delle 16 province del dipartimento di Potos\u00ed nella Bolivia meridionale. Il capoluogo \u00e8 la citt\u00e0 di San Agust\u00edn. \nAl censimento del 2001 possedeva una popolazione di 1.640 abitanti.\nSuddivisione amministrativa.\nLa provincia \u00e8 formata dal comune di San Agust\u00edn "}
{"id": "2534620", "revid": "484362", "url": "https://it.wikipedia.org/wiki?curid=2534620", "title": "San Agust\u00edn", "text": ""}
{"id": "2534622", "revid": "125010558", "url": "https://it.wikipedia.org/wiki?curid=2534622", "title": "Sistema Brasileiro de Televis\u00e3o", "text": "Sistema Brasileiro de Televis\u00e3o (\"Sistema televisivo brasiliano\"), noto con l'acronimo SBT, \u00e8 un canale televisivo brasiliano. Ha la sua sede principale a Osasco e i suoi studios a San Paolo. Il suo logo \u00e8 ispirato a quello della ABC.\nStoria.\nIl canale ha avviato le proprie trasmissioni nel 1981 dopo che Silvio Santos, produttore indipendente di programmi televisivi e attuale proprietario, rilev\u00f2 alcuni canali affiliati alla defunta Rede Tupi. Per oltre venti anni la SBT \u00e8 stato il secondo canale brasiliano per ascolti, dietro TV Globo, ma nel febbraio 2007 \u00e8 stato superato da RecordTV, ed \u00e8 attualmente al terzo posto. \nProgrammazione di SBT.\nBuona parte della programmazione generalista attuale di SBT \u00e8 dedicata a bambini e adolescenti, fattore che lo rende il canale preferito per il pubblico pi\u00f9 giovane, anche pi\u00f9 della dominante Rede Globo. Nel 1998, SBT ha trasmesso uno dei blocchi di trasmissioni per ragazzi pi\u00f9 lunghi di sempre, insieme a TV Cultura: le trasmissioni per ragazzi infatti cominciarono alle 7:00 con \"Sess\u00e3o Desenho\", un contenitore di cartoni animati, e terminarono alle 21:00, con la puntata finale della telenovela per ragazzi \"Chiquititas\". SBT ha pubblicizzato ampiamente questo palinsesto, battezzato \"SBT Kids\", un totale di quattordici ore al giorno dedicate ai ragazzi.\nMentre molte televisioni brasiliane si fondano per la maggior parte della loro programmazione su produzioni nazionali, la SBT dipende fortemente dall'importazione, soprattutto messicana e statunitense. Per pi\u00f9 di venti anni la sitcom \"El Chavo del Ocho\" (nota in Brasile come \"Chaves\") \u00e8 stata una delle trasmissioni pi\u00f9 viste del canale. SBT ha anche un contratto in esclusiva con Time Warner per la messa in onda di tutti i suoi film e telefilm pi\u00f9 altri programmi.\nPer molto tempo, le telenovele messicane sono state una delle principali caratteristiche di SBT, soprattutto durante gli anni novanta, quando raggiunsero il loro picco in Brasile grazie a titoli come \"Carrusel\", \"La Usurpadora\", \"Libera di amare\", \"Luz Clarita\", e la trilogia di grande successo (\"Mar\u00eda Mercedes\", \"Marimar\" e \"Mar\u00eda la del Barrio\"). In confronto alle edulcorate telenovele brasiliane, quelle messicane sono spesso considerate di cattivo gusto ed eccessive, ma nonostante ci\u00f2 negli anni novanta conobbero una grande popolarit\u00e0 in Brasile. In anni recenti sono stati prodotti remake brasiliani di quelle telenovele messicane, bench\u00e9 non abbiano riscosso sempre il favore del pubblico.\nLa SBT trasmise anche produzioni argentine (come \"La donna del mistero\", \"Chiquititas\", \"Lalola\" e \"Perla nera\") e produzioni venezuelane (come \"Angelito\", \"Kassandra\" e \"Topazio\").\nSBT \u00e8 detentrice di alcuni format internazionali come \"Supernanny\" (\"SOS Tata\"), \"Qual \u00e9 o seu Talento?\" (\"America's Got Talent\") successivamente passata al network concorrente Rede Record, \"Roda a Roda Jequiti\" (\"La ruota della fortuna\"), \"Deal or No Deal\" (Affari tuoi), \"Esse artista sou eu\" (\"Tale e quale show\").\nTra il 1991 e il 1992 la SBT trasmise \"Cocktail\", l'edizione brasiliana di Colpo Grosso, il programma nonostante avesse avuto degli ascolti alti, fu cancellato a causa della pressione dei gruppi religiosi e anche perch\u00e9 poteva essere visto anche da minorenni. Nel 1997 il canale acquist\u00f2 un altro format italiano, \"Non \u00e8 la Rai\", producendone una versione locale, intitolata \"Fantasia\", trasmessa dal 1997 al 2000 e nuovamente dal 2007 al 2008.\nInformazione e notiziari.\nDell'informazione se ne occupano i telegiornali nazionali, diffusi dalle varie stazioni del segnale, oltre che dei notiziari regionali diffusi dalle varie stazioni locali. Fra in vari giornalisti presenti, si ricordano: Karyn Bravo, Rodolpho Gamberini, Hermano Henning, Carlos Nascimento, Analice Nicolau, Joseval Peixoto, Luiz Carlos Prates e Rachel Sheherazade."}
{"id": "2534624", "revid": "80598", "url": "https://it.wikipedia.org/wiki?curid=2534624", "title": "Moon Records Cedi", "text": ""}
{"id": "2534627", "revid": "287204", "url": "https://it.wikipedia.org/wiki?curid=2534627", "title": "Moon Records", "text": ""}
{"id": "2534629", "revid": "110157", "url": "https://it.wikipedia.org/wiki?curid=2534629", "title": "Kategoria e Par\u00eb 1930", "text": "La Kategoria e Par\u00eb 1930 \u00e8 stata la prima edizione della massima serie del campionato albanese di calcio. Disputato tra il 6 aprile ed il 6 luglio 1930, fu vinto dallo Sportklub Tiran\u00eb.\nFormula.\nLe squadre partecipanti erano sei. Il torneo consisteva in un turno di andata e ritorno per un totale di 10 giornate. Non erano previste retrocessioni.\nClassifica.\nLegenda:\nNote:\nIl campionato vide il SK Tirana e il Sk\u00ebnderbeu terminare a pari punti. Nel previsto incontro di spareggio il Sk\u00ebnderbeu non si present\u00f2 determinando la vittoria per il club di Tirana."}
{"id": "2534630", "revid": "80598", "url": "https://it.wikipedia.org/wiki?curid=2534630", "title": "DNG (casa discografica)", "text": ""}
{"id": "2534631", "revid": "287204", "url": "https://it.wikipedia.org/wiki?curid=2534631", "title": "Newsweek Champions Cup and the Evert Cup 1999", "text": "La Newsweek Champions Cup and the Evert Cup 1999 \u00e8 stato un torneo di tennis giocato sul cemento. \n\u00c8 stata la 22\u00aa edizione dell'Indian Wells Masters, che fa parte della categoria ATP Super 9 nell'ambito dell'ATP Tour 1999, \ne della Tier I nell'ambito del WTA Tour 1999. \nSia il torneo maschile che quello femminile si sono giocati all'Indian Wells Tennis Garden di Indian Wells in California, \ndall'8 al 23 marzo 1999.\nCampioni.\nSingolare maschile.\n Mark Philippoussis ha battuto in finale Carlos Moy\u00e1 5\u20137, 6\u20134, 6\u20134, 4\u20136, 6\u20132\nSingolare femminile.\n Serena Williams ha battuto in finale Steffi Graf 6\u20133, 3\u20136 7\u20135\nDoppio maschile.\n Wayne Black / Sandon Stolle hanno battuto in finale Ellis Ferreira / Rick Leach 6\u20133, 6\u20134\nDoppio femminile.\n Martina Hingis / Anna Kurnikova hanno battuto in finale Mary Joe Fern\u00e1ndez / Jana Novotn\u00e1 6\u20132, 6\u20132"}
{"id": "2534633", "revid": "89688", "url": "https://it.wikipedia.org/wiki?curid=2534633", "title": "Doko (singolo)", "text": " \u00e8 il tredicesimo singolo della cantante j-pop giapponese Kimura Kaela. \u00c8 stato pubblicato il 28 gennaio 2009 dall'etichetta major Nippon Columbia.\nIl singolo \u00e8 stato stampato in due versioni, normal e special, entrambe in confezione jewel case e con la stessa copertina; la versione special per\u00f2 conteneva una card per scaricare da Internet un gioco in Flash.\nTracce.\nTutti i brani sono testo e musica di Shinobu Watanabe.\nDopo il titolo \u00e8 indicata fra parentesi \"()\" la grafia originale del titolo."}
{"id": "2534635", "revid": "136801", "url": "https://it.wikipedia.org/wiki?curid=2534635", "title": "Newsweek Champions Cup and the Evert Cup", "text": ""}
{"id": "2534636", "revid": "180559", "url": "https://it.wikipedia.org/wiki?curid=2534636", "title": "Microcerophina", "text": "Microcerophina \u00e8 un genere di ditteri appartenente alla famiglia Tachinidae."}
{"id": "2534640", "revid": "26133491", "url": "https://it.wikipedia.org/wiki?curid=2534640", "title": "SS106dir", "text": ""}
{"id": "2534641", "revid": "3115", "url": "https://it.wikipedia.org/wiki?curid=2534641", "title": "Luca Ruggero Jacovella", "text": "Biografia.\nFrequenta la Deutsche Schule Rom e si diploma in pianoforte nel 1988 al Conservatorio \"L. Refice\" di Frosinone sotto la guida del M\u00b0 Tonino Maiorani, ed in musica jazz nel 1992 con il M\u00b0 Gerado Iacoucci, dopo aver gi\u00e0 conseguito l'attestato dell'allora \"corso straordinario di musica jazz\"; si \u00e8 successivamente perfezionato alla London Royal Academy of Music nel 1992, ed a diversi seminari annuali a \"Siena jazz\" con i maestri Enrico Pieranunzi e Danilo Rea. Ha conseguito nel 2000 il compimento del corso post-lauream biennale presso l'Universit\u00e0 Tor Vergata in Musica, ed \u00e8 Consulente Tecnico d'Ufficio iscritto all'albo per il Tribunale di Roma, quale esperto musicale in materia di plagio.\nAffianca l'attivit\u00e0 propriamente concertistica, svolta in numerosi paesi del mondo (U.S.A., Turchia, Germania, Canada, Giordania, Messico, Thailandia, Singapore, Romania, Francia), allo studio della materia riguardante il lavoro dello spettacolo: l'Enpals, la Siae, le correlazioni fra i diversi enti e i soggetti interessati, proponendo soluzioni alle problematiche presso organismi istituzionali, e approfondendo studi musicologici applicati al diritto d'autore.\nIn tale ambito ha pubblicato il saggio \"\"La Teoria delle Musiche Audiotattili e il Diritto d'Autore. Una Revisione Paradigmatica\", scritto insieme al'etnomusicologo Vincenzo Caporaletti, per la Rivista di Diritto delle Arti e dello Spettacolo, PM Edizioni, n.2/2017. Membro di giuria e docente ai seminari del Festival di Castrocaro 2009 e 2010.\nIncide due CD a proprio nome: \"Film Favorites\" e \"The Heart of Europe\", nel quale ospita lo storico musicista jazz Tony Scott (vedi scheda dettagliata). Si esibisce nel 2012 nel progetto \"Rome is more\"\" a New York, Miami, Mexico City, Toronto; e per la Mille Miglia a Singapore.\nSempre nel 2012 teorizza il \"C\"oncertainment\"\", quale terza forma performativa. Nel luglio 2013 lancia una petizione pubblica indirizzata alla SIAE, nella persona del Presidente Gino Paoli, per il \"riconoscimento del diritto d'autore sulle improvvisazioni creative, ed il recepimento del Decreto MIUR del 3 luglio 2009\". L'iniziativa viene riportata e divulgata da siti e pubblicazioni di settore. A marzo 2014 lancia un altro appello pubblico, insieme all'associazione a carattere sindacale Sos Musicisti, rivolto sempre a SIAE per l'eliminazione di una specifica tariffa ritenuta penalizzante per la musica dal vivo. Tale petizione ottiene pieno successo, in quanto l'ente appellato elimina effettivamente la tariffa in questione. Nel 2014 formula la proposta di un nuovo diritto connesso denominato \"Diritto di Estemporizzazione\", depositata presso il Senato della Repubblica, 7a Commissione Permanente, in sede di audizione.\nInfluenze musicali.\nMusicalmente fonde in maniera libera ed eclettica la canzone melodica, anche di tradizione popolare italiana, con il piano jazz moderno di concezione \"euro-colta\"; elementi pop a stilemi latin. Modelli di riferimento riconoscibili nel suo pianismo sono: Keith Jarrett, Chick Corea, Michel Camilo, Bill Evans, Erroll Garner...\nRiguardo alla tecnica pianistica accademica, egli ha recepito la tecnica razionale di gravitazione di derivazione lisztiana, detta successivamente anche \"scuola napoletana\".\nConcerti e Festival (incompleta).\nAuditorium Parco della Musica Roma; Casa del Jazz - CINEMA. Festa Internazionale di Roma 2006; Jazzschmiede D\u00fcsseldorf - Germania; IIC Colonia; Ambasciata Italiana di Amman - Giordania; IIC Bucarest - Romania; International Istanbul Film Festival; Eskisehir International Festival - Turchia; Consolato Italiano di Smirne - Turchia; Galata Tower Istanbul; Ara Pacis Roma; Teatro Verdi di Trieste; Auditorium Haydn di Bolzano; Casa Menotti di Spoleto; esibizioni come solista su reti R.A.I.; New York, Miami, Mexico City, Toronto, Singapore, ...\nComposizioni (incompleta).\nPer la regia di Bruno Crucitti ha realizzato: messa in scena delle orazioni di Gorgia da Lentini \"Gorgia, o il fascino del verbo\", Parco Archeologico di Leont\u00ecnoi, Lentini, SR, ('95); Villa Comunale di R.C. ('96); \"Gli Straccioni\" di Annibal Caro, del 1543, Palazzo Farnese di Caprarola, VT ('95), e Villa Comunale di Reggio Calabria ('96); \"La Spiritata\" (A.F.Grazzini 1560), Festival Internazionale Teatro Medievale e Rinascimentale di Anagni, ('97); Antigone di Sofocle, R.C. ('98); \"La festa delle donne\" di Antifone, Calabria ('98); inaugurazione del Centro direzionale di Reggio Calabria ne \"La citt\u00e0 del sole\" (composizioni su testi di Ibico, Campanella, Vitrioli, Boccioni) ('97); \"Letture Leopardiane\" Auditorium Comunale di Anagni ('98); cortometraggio \u201cIl Tragitto\u201d, con Massimo Ghini ('02);sigle musicali del Trailers FilmFest (2009);..."}
{"id": "2534648", "revid": "110157", "url": "https://it.wikipedia.org/wiki?curid=2534648", "title": "Kategoria e Par\u00eb 1931", "text": "La Kategoria e Par\u00eb 1931 fu la seconda edizione della massima serie del campionato albanese di calcio disputato tra il 19 aprile ed il 5 luglio 1931 e concluso con la vittoria del SK Tirana, che biss\u00f2 il successo della stagione precedente.\nCapocannoniere del torneo fu Teli Samsuri (KS Sk\u00ebnderbeu) con 9 reti.\nFormula.\nAlle sei partecipanti della precedente edizione si aggiunse la neopromossa Muzaka. Le squadre vennero divise in due gironi da 3 e 4 squadre e disputarono incontri di andata e ritorno al termine dei quali le prime classificate disputarono la finale per il titolo mentre le ultime classificate retrocedettero nella neo-istituita Kategoria e Dyt\u00eb\nClassifica.\nGruppo B.\nLegenda:\nNote:\nFinale.\nL'andata venne disputata il 28 giugno a Tirana mentre il ritorno il 5 luglio a Durazzo."}
{"id": "2534651", "revid": "26133654", "url": "https://it.wikipedia.org/wiki?curid=2534651", "title": "Pokemon zaffiro", "text": ""}
{"id": "2534653", "revid": "1305772", "url": "https://it.wikipedia.org/wiki?curid=2534653", "title": "Tetractys", "text": "Tetractys pu\u00f2 riferirsi:"}
{"id": "2534657", "revid": "217830", "url": "https://it.wikipedia.org/wiki?curid=2534657", "title": "Gran Premio motociclistico d'Olanda 1998", "text": "Il Gran Premio motociclistico d'Olanda 1998 corso il 27 giugno, \u00e8 stato il settimo Gran Premio della stagione 1998 e ha visto vincere: la Honda di Mick Doohan nella classe 500, Valentino Rossi nella classe 250 e Marco Melandri nella classe 125."}
{"id": "2534659", "revid": "1442080", "url": "https://it.wikipedia.org/wiki?curid=2534659", "title": "Newsweek Champions Cup and the Evert Cup 1999 - Singolare maschile", "text": "Il singolare del Newsweek Champions Cup and the Evert Cup 1999 \u00e8 stato un torneo di tennis facente parte dell'ATP Tour 1999.\nMark Philippoussis ha battuto in finale Carlos Moy\u00e1 5\u20137, 6\u20134, 6\u20134, 4\u20136, 6\u20132.\nTeste di serie.\nLe prime 8 teste di hanno ricevuto un bye per il 2\u00ba turno"}
{"id": "2534665", "revid": "339392", "url": "https://it.wikipedia.org/wiki?curid=2534665", "title": "Azerbaijan orientale", "text": ""}
{"id": "2534666", "revid": "339392", "url": "https://it.wikipedia.org/wiki?curid=2534666", "title": "Azerbaijan occidentale", "text": ""}
{"id": "2534669", "revid": "125285449", "url": "https://it.wikipedia.org/wiki?curid=2534669", "title": "Unione Sportiva Triestina Calcio 2009-2010", "text": "Questa pagina raccoglie i dati riguardanti l'Unione Sportiva Triestina Calcio nelle competizioni ufficiali della stagione 2009-2010.\nStagione.\nLa Triestina, dopo aver rescisso il contratto col tecnico Rolando Maran, si affida all'ex allenatore del Luca Gotti. Anche Gian Piero Ventura, poi accasatosi al Bari al posto di Antonio Conte, ed Elio Gustinetti sono stati per lungo tempo indicati come possibili nuovi tecnici della formazione alabardata.\nLa campagna acquisti e cessioni vede le partenze di alcuni dei protagonisti delle ultime stagioni come Riccardo Allegretti, Pablo Granoche, Filippo Antonelli Agomeri e Ildefonso Lima. Tra gli acquisti c'\u00e8 da segnalare il ritorno per la quarta volta di Denis Godeas. Dopo la partenza del vecchio capitano Allegretti, \u00e8 il triestino Nicola Princivalli a portare la fascia. Il presidente Stefano Fantinel viene eletto presidente di categoria per la Serie B all'interno della Lega Calcio.\nDopo un buon avvio, in cui la squadra passa i primi due turni di Coppa Italia e fa 7 punti nelle prime tre gare di campionato (e in cui mantiene in tutti i 5 primi impegni la porta inviolata), la Triestina incappa in un periodo negativo.\nLa squadra, tra la met\u00e0 di settembre e i primi di ottobre, fa un punto in cinque gare, in cui subisce ben 13 gol. Il 6 ottobre il tecnico Luca Gotti viene esonerato. Al suo posto viene incaricato Mario Somma, dopo che erano stati avvicinati alla Triestina Giuseppe Iachini, accasatosi al Brescia, Andrea Mandorlini, Renzo Ulivieri ed Ezio Rossi.\nIl giorno seguente viene firmato il nuovo contratto che lega la Triestina con Giorgio Gorgone, svincolatosi a giugno.\nCon Somma la squadra ottiene sette risultati utili consecutivi e il passaggio del turno in Coppa Italia. Tra la fine di novembre e l'inizio di febbraio per\u00f2 viene vissuta una fase negativa con soli 4 punti in nove incontri di campionato. Dopo la sconfitta casalinga col Sassuolo Somma viene cos\u00ec esonerato. Al suo posto viene ingaggiato Daniele Arrigoni.\nAnche col nuovo tecnico la squadra vive un inizio positivo in cui coglie 15 punti in 8 partite. A questo fanno seguito quattro sconfitte che la fanno precipitare in zona retrocessione. Il finale di campionato sar\u00e0 in chiaroscuro, fino allo spareggio \"play-out\", perso contro il Padova.\nA seguito dell'esclusione dell' dal campionato per inadempienze finanziarie la societ\u00e0 sar\u00e0 poi ripescata nel campionato di B.\nMaglie e sponsor.\nLo sponsor tecnico della societ\u00e0 \u00e8, anche per questa stagione, la Mass. Nelle gare interne di campionato e di Coppa Italia la Triestina ha sfoggiato il marchio \"Fantinel\" mentre, in quelle esterne \"Testa &amp; Molinaro\".\nSociet\u00e0.\nArea direttiva\nArea organizzativa\nArea Marketing\nArea tecnica\nArea sanitaria\nGiovanili.\nOrganigramma societario.\nArea direttiva"}
{"id": "2534672", "revid": "79227", "url": "https://it.wikipedia.org/wiki?curid=2534672", "title": "Geras (mitologia)", "text": "Nella mitologia greca, Geras () era il dio della vecchiaia. L'anzianit\u00e0 era considerata una virt\u00f9 poich\u00e9 essa dotava l'uomo di maggior \"kleos\" (fama) e \"arete\" (eccellenza e coraggio).\nMitologia.\nSecondo Esiodo, G\u0113ras era figlio di Notte. Igino aggiunge che suo padre era Erebo. La sua figura \u00e8 conosciuta soprattutto grazie alle rappresentazioni sui vasi che lo mostrano con l'eroe Eracle; purtroppo il mito che li univa \u00e8 andato perso.\nEra raffigurato come un vecchietto piccolo e raggrinzito. Il suo equivalente nella mitologia romana era Senectus, mentre il suo opposto era Ebe, la dea della giovinezza."}
{"id": "2534674", "revid": "339392", "url": "https://it.wikipedia.org/wiki?curid=2534674", "title": "Qom (provincia)", "text": ""}
{"id": "2534681", "revid": "124356956", "url": "https://it.wikipedia.org/wiki?curid=2534681", "title": "Goffredo di Vend\u00f4me", "text": "Biografia.\nNato dalla nobile famiglia Craon, baroni di Angi\u00f2, prest\u00f2 la sua opera per gli affari pi\u00f9 rilevanti della Chiesa e . \nNel 1094 il papa Urbano II pot\u00e9 rientrare nel Palazzo del Laterano grazie all'aiuto economico di Goffredo di Vend\u00f4me, che gli offr\u00ec una somma di denaro ottenuta dalla vendita dei propri beni.\nL'abate fu molto critico nei confronti delle donne e scrisse: \u00abQuesto sesso ha avvelenato il nostro primo genitore, che era anche suo marito e suo padre, ha strangolato Giovanni Battista, portato a morte il coraggioso Sansone. In un certo qual modo, ha ucciso anche il Salvatore, perch\u00e9 se non fosse stato necessario per il suo peccato, nostro Signore non avrebbe avuto il bisogno di morire. Maledetto sia questo sesso in cui non vi \u00e8 n\u00e9 timore, n\u00e9 bont\u00e0 n\u00e9 amicizia e di cui bisogna diffidare pi\u00f9 quando \u00e8 amato che quando \u00e8 odiato\u00bb.\nIl nome di Goffredo di Vend\u00f4me si inserisce storicamente tra coloro che avrebbero contribuito alla spiegazione del toponimo \"Goffredo\", riferito alla citt\u00e0 di Castel Goffredo, in provincia di Mantova."}
{"id": "2534682", "revid": "287204", "url": "https://it.wikipedia.org/wiki?curid=2534682", "title": "Lipton Championships 1999", "text": "Il Miami Masters 1999 (conosciuto anche come \"Lipton Championships\",per motivi di sponsorizzazione)\n\u00e8 stato un torneo di tennis giocato sul cemento.\n\u00c8 stata la 15\u00aa edizione del Miami Masters, che fa parte della categoria ATP Masters Series nell'ambito dell'ATP Tour 1999,\ne della Tier I nell'ambito del WTA Tour 1999.\nSia il torneo maschile che quello femminile si sono giocati al Tennis Center at Crandon Park di Key Biscayne in Florida,\ndal 15 al 29 marzo 1999.\nCampioni.\nSingolare maschile.\n Richard Krajicek ha battuto in finale S\u00e9bastien Grosjean 4\u20136, 6\u20131, 6\u20132, 7\u20135\nSingolare femminile.\n Venus Williams ha battuto in finale Serena Williams 6\u20131, 4\u20136, 6\u20134\nDoppio maschile.\n Wayne Black / Sandon Stolle hanno battuto in finale Boris Becker / Jan-Michael Gambill 6\u20131, 6\u20131\nDoppio femminile.\n Martina Hingis / Jana Novotn\u00e1 hanno battuto in finale Mary Joe Fern\u00e1ndez / Monica Seles 0\u20136, 6\u20134, 7\u20136(1)"}
{"id": "2534683", "revid": "110157", "url": "https://it.wikipedia.org/wiki?curid=2534683", "title": "Kategoria e Par\u00eb 1932", "text": "La Kategoria e Par\u00eb 1932 fu la terza edizione della massima serie del campionato albanese di calcio disputato tra il 17 aprile e il 17 giugno 1932 e concluso con la vittoria del , al suo terzo titolo consecutivo.\nFormula.\nIl campionato pass\u00f2 da 7 a 5 squadre non essendone stata promossa nessuna e si incontrarono in un girone di andata e ritorno per un totale di 8 partite.\nL'ultima classificata retrocedette in Kategoria e Dyt\u00eb.\nClassifica.\nLegenda:\nNote:"}
{"id": "2534686", "revid": "486946", "url": "https://it.wikipedia.org/wiki?curid=2534686", "title": "Lipton Championships", "text": ""}
{"id": "2534688", "revid": "93335", "url": "https://it.wikipedia.org/wiki?curid=2534688", "title": "Rosemont Horizon", "text": ""}
{"id": "2534689", "revid": "110157", "url": "https://it.wikipedia.org/wiki?curid=2534689", "title": "Kategoria e Par\u00eb 1933", "text": "La Kategoria e Par\u00eb 1934 fu la quarta edizione della massima serie del campionato albanese di calcio disputato tra il 2 aprile e l'11 giugno 1933 e concluso con la vittoria del KS Sk\u00ebnderbeu Kor\u00e7\u00eb, al suo primo titolo.\nCapocannoniere del torneo fu Teufik Agaj (KS Sk\u00ebnderbeu) con 7 reti.\nFormula.\nLe squadre partecipanti alla competizione furono 5 e si incontrarono in un turno di andata e ritorno per un totale di 8 partite.\nIn vista di un ampliamento del numero di club non furono previste retrocessioni.\nClassifica.\nLegenda:\nNote:"}
{"id": "2534691", "revid": "59976", "url": "https://it.wikipedia.org/wiki?curid=2534691", "title": "Common Berthing Mechanism", "text": "Common Berthing Mechanism (CBM o \"Sistema di aggancio comune\") \u00e8 il sistema utilizzato sulla Stazione Spaziale Internazionale (ISS) per connettere tra loro tutti i moduli del segmento internazionale.\nQuesto meccanismo \u00e8 utilizzato sulla ISS per connettere tra loro tutti i moduli pressurizzati non russi della stazione orbitale. Ciascun CBM \u00e8 composto da due parti, il \"Sistema di aggancio comune attivo\" (o \"ACBM\") e il \"Sistema di aggancio comune passivo\" (o \"PCBM\"), situati ciascuno su di un lato della connessione da creare. Solo l'ACBM contiene i meccanismi necessari per la cattura del modulo equipaggiato con il PCBM. Una volta uniti i due lati del CBM creano una connessione a pressione stagna che assicura il trasferimento di elettricit\u00e0, fluidi e di comunicazioni. Il CBM \u00e8 fornito anche da un portello del diametro di 127 cm per il trasferimento di equipaggio o di esperimenti.\nSono equipaggiati con il CBM anche tutti gli MPLM e gli HTV."}
{"id": "2534693", "revid": "131358", "url": "https://it.wikipedia.org/wiki?curid=2534693", "title": "Stadio Comunale Braglia", "text": ""}
{"id": "2534696", "revid": "55935", "url": "https://it.wikipedia.org/wiki?curid=2534696", "title": "Lyssa", "text": ""}
{"id": "2534697", "revid": "110157", "url": "https://it.wikipedia.org/wiki?curid=2534697", "title": "Kategoria e Par\u00eb 1934", "text": "La Kategoria e Par\u00eb 1934 fu la quinta edizione della massima serie del campionato albanese di calcio disputato tra il 15 aprile e il 22 luglio 1934 e concluso con la vittoria del , al suo quarto titolo.\nCapocannoniere del torneo fu Mark Gurashi (SK Tirana) con 12 reti.\nFormula.\nIl numero delle squadre partecipanti pass\u00f2 da 5 a 7 e si incontrarono in un turno di andata e ritorno per un totale di 12 partite.\nAnche in questa stagione non furono previste retrocessioni.\nClassifica.\nLegenda:\nNote:"}
{"id": "2534699", "revid": "298055", "url": "https://it.wikipedia.org/wiki?curid=2534699", "title": "Outside the Wall", "text": "Outside the Wall \u00e8 una canzone dei Pink Floyd pubblicata nel 1979, all'interno dell'album \"The Wall\", scritta da Roger Waters. \u00c8 l'ultimo brano dell'album e ha la stessa melodia dell'introduzione del primo brano, In the Flesh?\nComposizione.\nIl brano dura 1 minuto e 41 secondi. Inizia con il rumore del crollo di un muro che chiudeva la canzone precedente, con in sottofondo una melodia suonata da un clarinetto che, non appena entra la voce di Waters, viene accompagnata da un'armonica a bocca. Durante tutta la canzone un coro di voci bianche accompagna la voce principale.\nIl brano si conclude con la stessa melodia sentita all'inizio dell'album (nei primi quindici secondi della canzone \"In the Flesh?\") e con una frase a met\u00e0, che dice: \"Isn't this where\u2026\", che si ricollega con le prime tre parole dell'album, \"\u2026we came in?\".\nTrama.\nDemolito il muro, l'artista esprime il suo pensiero riguardo al racconto e sottolinea che l'essere umano, anche volendo, non si pu\u00f2 isolare dal mondo esterno, perch\u00e9 ci sar\u00e0 sempre qualcuno disposto a \"sbattere il cuore contro il muro di un pazzo\".\nVersione video.\nUna versione pi\u00f9 lunga del brano (poco pi\u00f9 di 4 minuti) fu registrata per il film e fu eseguita dalla National Philharmonic Orchestra, dal The Pontarddulais Male Voice Choir e cantata sempre da Roger Waters.\nNella scena d'apertura del video si vede il muro crollare e, oltre il muro, pompieri che cercano di far posare la polvere con degli idranti, bambini che frugano tra le macerie e persone che si soffermano a guardare. Dopodich\u00e9 iniziano a scorrere lentamente sullo schermo tutte le immagini che riguardano sia l'album che il film; quindi la copertina, le locandine, alcuni screenshot, ecc.\nVersioni dal vivo.\nDurante le esibizioni dal vivo, il brano veniva eseguito dalla band al completo davanti al muro demolito alla fine di \"The Trial\", con Waters che cantava e suonava il clarinetto, David Gilmour il mandolino, Richard Wright la fisarmonica e Nick Mason la chitarra acustica. Altri turnisti, poi, accompagnavano la band.\nFormazione.\nPink Floyd:\nMembri aggiuntivi:\nPink Floyd\nMembri aggiuntivi"}
{"id": "2534701", "revid": "599013", "url": "https://it.wikipedia.org/wiki?curid=2534701", "title": "Amaury Ant\u00f4nio Pasos", "text": ""}
{"id": "2534704", "revid": "599013", "url": "https://it.wikipedia.org/wiki?curid=2534704", "title": "Borek", "text": ""}
{"id": "2534706", "revid": "1935652", "url": "https://it.wikipedia.org/wiki?curid=2534706", "title": "Giuseppe Alessandro Furietti", "text": "Biografia.\nNacque da Giovanni e da Caterina Terzi, entrambi di famiglia patrizia bergamasca. Fece i primi studi a Bergamo; studi\u00f2 poi retorica e filosofia nel collegio Elvetico di Milano, teologia e matematica nell'Almo Collegio Borromeo di Pavia e infine diritto civile e canonico all'Universit\u00e0 di Pavia laureandosi \"in utroque iure\" attorno al 1705; all'incirca nello stesso anno venne ordinato sacerdote a Bergamo.\nNel 1709 si trasfer\u00ec a Roma con l'intenzione di entrare nella Curia Romana. Ebbe successo come giurista e diplomatico: nel 1722 fu nominato referendario \"utriusque Signaturae\", nel 1743 ottenne la segretaria della Congregazione del Concilio, e nel 1759 ottenne la porpora cardinalizia. I suoi interessi erano rivolti tuttavia anche alla ricerca erudita e all'archeologia.\nNel 1710 fu ammesso all'Accademia dell'Arcadia, col nome di \"Entesto Calameo\". Scrisse le biografie dell'umanista Gasparino Barzizza, del figlio Guiniforte e del poeta Publio Fontana (la prima fu ammirata fra l'altro dal Muratori). Aveva iniziato la cura delle lettere di Maurizio Cattaneo, l'umanista precettore del Tasso; ma non ebbe la possibilit\u00e0 di portarla a termine e il materiale raccolto venne utilizzato dall'abate Piero Antonio Serassi, anch'egli bergamasco e suo segretario dal 1759, per una \"Vita di Torquato Tasso\".\nCome antiquario studi\u00f2 particolarmente villa Adriana, eseguendo a sue spese degli scavi nel corso dei quali nel 1736 rinvenne due straordinarie statue in marmo di centauri, opera dei due maestri greci Aristea e Papia, e nel 1738 il celebre mosaico \"delle colombe\"; quest'ultima scoperta lo spinse a studiare l'arte dei mosaici tanto da dare alle stampe nel 1752 la sua opera pi\u00f9 importante, il trattato \"De musivis\". Ci si \u00e8 chiesti perch\u00e9 papa Benedetto XIV non abbia concesso la porpora al Furietti; l'ipotesi, riferita anche dal Moroni, di una ripicca da parte del papa per il rifiuto del Furietti a cedere ai Musei capitolini le statue dei centauri viene giudicata infondata; il rifiuto sarebbe stata di natura politica: nella controversia fra la Repubblica di Venezia e l'Austria a proposito della giurisdizione del patriarcato di Aquileia, Furietti, suddito veneto, aveva preso le parti della Serenissima; la porpora gli venne data dal successore di Benedetto XIV, il veneto Carlo Rezzonico.\nA Roma Furietti si dedic\u00f2 anche al patrocinio dei bergamaschi di Roma. Lasci\u00f2 inoltre la sua ricca biblioteca romana alla citt\u00e0 di Bergamo con la clausola che fosse aperta al pubblico. Il lascito, costituito da 1363 volumi e dai manoscritti del Furietti, costitu\u00ec il primo nucleo della \"Civica Biblioteca Angelo Mai\" di Bergamo."}
{"id": "2534707", "revid": "6923", "url": "https://it.wikipedia.org/wiki?curid=2534707", "title": "Searn", "text": "SEARN - Societ\u00e0 Esercizi Aeroportuali, Ristoranti e Negozi S.p.A. era una azienda italiana che operava nel settore dei servizi di catering, bar, ristorante e mense negli aeroporti.\nEra controllata da Alitalia (90%) e da Sagea (10%). Alitalia e Sagea erano parte del Gruppo IRI.\nEra la societ\u00e0 concessionaria di Alitalia con un appalto da 120 milioni di lire al mese per la produzione delle vettovaglie e dei pasti per le mense destinate ai dipendenti della compagnia di bandiera e dei pasti a bordo aereo per i viaggiatori Alitalia e di altre 22 societ\u00e0 di trasporto aereo.\nStoria.\nSearn nasce il 5 gennaio 1961 come \"SoGeMe - Societ\u00e0 Gestione Mense S.p.A.\" con una spesa di 4.5 miliardi per la costruzione dello stabile in cui operare e per l'acquisto degli impianti. Nel 1975 assunse la denominazione di Searn. Venne liquidata nel 1981.\nFonti.\nhttp://www.senato.it/service/PDF/PDFServer/BGT/425665.pdf"}
{"id": "2534710", "revid": "1985", "url": "https://it.wikipedia.org/wiki?curid=2534710", "title": "Searn S.p.A.", "text": ""}
{"id": "2534712", "revid": "1305887", "url": "https://it.wikipedia.org/wiki?curid=2534712", "title": "Ratchet and Clank", "text": ""}
{"id": "2534715", "revid": "547034", "url": "https://it.wikipedia.org/wiki?curid=2534715", "title": "Susan Howard", "text": "\u00c8 conosciuta in Italia soprattutto per il ruolo di Donna Culver-Krebbs, la moglie di Ray Krebbs in \"Dallas\", personaggio che interpret\u00f2 dal 1979 fino al 1987. In precedenza si fece conoscere nei panni di Maggie Petrocelli nella serie TV \"Petrocelli\" (1974-1976), ruolo che le valse la candidatura agli Emmy Awards e ai Golden Globe come miglior attrice.\nCarriera.\nSusan Howard esord\u00ec come attrice nel 1967 e prese parte a molte serie televisive come \"Tarzan\" (1968), \"Star Trek\" (1968), \"Strega per amore\" (1968-1969), \"Il virginiano\" (1969), per poi essere protagonista della serie poliziesca \"Petrocelli\", in cui interpret\u00f2 Maggie Petrocelli, ruolo ripreso anche nel film-pilota \"L'accusa \u00e8 omicidio, Petrocelli\" (1974) e che le fece ottenere una candidatura agli Emmy Awards (1976) e ai Golden Globe (1976), come miglior attrice.\nNel corso della sua carriera partecip\u00f2 a molte serie televisive come \"Colombo\" (1972), \"Agenzia Rockford\" (1976), \"Love Boat\" (1980) e altre. In campo cinematografico fu protagonista di numerosi film, alcuni anche par la televisione, come \"Quarantena\" (1970), \"Operazione Superdome\" (1978), e \"Sciacalli si muore\" (1980).\nNel 1979 divenne molto famosa grazie al celebre serial \"Dallas\", nella parte di Donna Krebbs, scrittrice di best seller che si innamora del cowboy Ray e ne diventa la prima moglie. I due sono molti diversi nel loro stile di vita e, per questo fatto, dovranno affrontare molte crisi. Nel 1987 la Howard si oppose a quanto i produttori della serie stavano pensando per il suo personaggio, cio\u00e8 affrontare un aborto, e l'attrice fu cos\u00ec licenziata dopo otto anni di successo. \nConclusa la serie, la Howard si ritir\u00f2 quasi definitivamente dalla scene, eccetto un ritorno nel 1993, anno in cui fu tra i protagonisti del film \"Come the Morning\", suo ultimo lavoro come attrice. Partecip\u00f2 a molti programmi televisivi come ospite per ricordare la sua esperienza in \"Dallas\", con il resto del cast, la pi\u00f9 recente nel 2010.\nVita privata.\nSusan Howard si spos\u00f2 due volte, nel 1962 e nel 1974, ed ebbe un figlio dal primo marito.\nRiconoscimenti.\nGolden Globe.\nNomination:\nEmmy Awards.\nNomination:\nSoap Opera Digest Awards.\nVinti:\nNomination:\nTV Land Awards.\nVinti:"}
{"id": "2534720", "revid": "709565", "url": "https://it.wikipedia.org/wiki?curid=2534720", "title": "Proctor (personaggio)", "text": "Proctor \u00e8 un personaggio immaginario della serie cinematografica di \"Scuola di polizia\" e dell'omonima \"serie animata\", interpretato da Lance Kinsey nei film, e doppiato da Mario Cordova nei film e da Sergio Roman\u00f2 nel cartone animato.\nCaratteristiche.\nProctor \u00e8 il tenente della scuola di polizia, nonch\u00e9 il leccapiedi del capitano Harris e del comandante Mauser.\nNella sua apparizione, nel secondo e terzo film, sta con Mauser, ma successivamente, negli ultimi tre film (tranne il settimo) e anche nella serie animata, si vede poi con Harris.\n\u00c8 sempre sull'attenti con animo generoso, ma dato che \u00e8 cos\u00ec tonto, viene trattato male da Harris, che gli grida sempre contro. Finisce sempre nei guai insieme al suo capitano. Come i suoi superiori, Harris e Mauser, nutre profonda antipatia per Mahoney e, quando costoro gli impongono di sospenderlo o di metterlo in cattiva luce, lui obbedisce senza se e senza ma."}
{"id": "2534726", "revid": "339392", "url": "https://it.wikipedia.org/wiki?curid=2534726", "title": "Contea di Robat Karim", "text": ""}
{"id": "2534731", "revid": "628767", "url": "https://it.wikipedia.org/wiki?curid=2534731", "title": "Provincia di General Bernardino Bilbao", "text": "La provincia di Bernardino Bilbao (o semplicemente Bernardino Bilbao) \u00e8 una delle 16 province del dipartimento di Potos\u00ed nella Bolivia meridionale. Il capoluogo \u00e8 la citt\u00e0 di Arampampa. \nAl censimento del 2001 possedeva una popolazione di 10.623 abitanti.\nSuddivisione amministrativa.\nLa provincia \u00e8 suddivisa in 2 comuni:"}
{"id": "2534732", "revid": "628767", "url": "https://it.wikipedia.org/wiki?curid=2534732", "title": "Provincia di Jos\u00e9 Mar\u00eda Linares", "text": "La provincia di Jos\u00e9 Mar\u00eda Linares \u00e8 una delle 16 province del dipartimento di Potos\u00ed nella Bolivia meridionale. Il capoluogo \u00e8 la citt\u00e0 di Puna. \nAl censimento del 2001 possedeva una popolazione di 51.412 abitanti.\nSuddivisione amministrativa.\nLa provincia \u00e8 suddivisa in 3 comuni:"}
{"id": "2534736", "revid": "628767", "url": "https://it.wikipedia.org/wiki?curid=2534736", "title": "Provincia di Modesto Omiste", "text": "La provincia di Modesto Omiste \u00e8 una delle 16 province del dipartimento di Potos\u00ed nella Bolivia meridionale. Il capoluogo \u00e8 la citt\u00e0 di Villaz\u00f3n. \nAl censimento del 2001 possedeva una popolazione di 36.266 abitanti.\nSuddivisione amministrativa.\nLa provincia \u00e8 formata dal comune di Villaz\u00f3n"}
{"id": "2534737", "revid": "110157", "url": "https://it.wikipedia.org/wiki?curid=2534737", "title": "Kategoria e Par\u00eb 1936", "text": "La Kategoria e Par\u00eb 1936 fu la sesta edizione della massima serie del campionato albanese di calcio disputato tra il 5 aprile e il 12 giugno 1936 e concluso con la vittoria del , al suo quinto titolo.\nCapocannoniere del torneo fu Riza Lushta () con 11 reti.\nFormula.\nDopo la pausa della stagione precedente il campionato riprese con 8 squadre partecipanti che si affrontarono in un turno di andata e ritorno per un totale di 14 partite.\nAnche in questa stagione non furono previste retrocessioni.\nIl \"KS Teuta\" cambi\u00f2 nome in \"Durr\u00ebsi\", il \"Sportklub Vlor\u00eb\" divent\u00f2 \"Ismail Qemali Vlor\u00eb\" e il \"Bashkimi Shkodran\" si chiam\u00f2 \"KS Vllaznia Shkod\u00ebr\".\nClassifica.\nLegenda:\nNote:"}
{"id": "2534746", "revid": "110157", "url": "https://it.wikipedia.org/wiki?curid=2534746", "title": "Kategoria e Par\u00eb 1937", "text": "La Kategoria e Par\u00eb 1937 fu la settima edizione del campionato albanese di calcio disputato tra il 25 aprile e il 18 dicembre 1937 e concluso con la vittoria del , al suo sesto titolo.\nCapocannoniere del torneo fu Riza Lushta () con 25 reti.\nFormula.\nNuovo incremento del numero delle squadre partecipanti, 10 in questa edizione che si affrontarono in un turno di andata e ritorno per un totale di 18 partite.\nL'ultima classificata retrocedette in Kategoria e Dyt\u00eb.\nClassifica.\nLegenda:\nNote:"}
{"id": "2534750", "revid": "339392", "url": "https://it.wikipedia.org/wiki?curid=2534750", "title": "Corogna", "text": ""}
{"id": "2534753", "revid": "339392", "url": "https://it.wikipedia.org/wiki?curid=2534753", "title": "Guglielmo Augusto, Duca di Cumberland", "text": ""}
{"id": "2534754", "revid": "339392", "url": "https://it.wikipedia.org/wiki?curid=2534754", "title": "Yazd (provincia)", "text": ""}
{"id": "2534755", "revid": "287204", "url": "https://it.wikipedia.org/wiki?curid=2534755", "title": "Gaetano Moretti", "text": "Fu il primo preside della neonata Facolt\u00e0 di Architettura del Politecnico di Milano nel 1933.\nBiografia.\nNato a Milano da famiglia di ebanisti, si diplom\u00f2 professore di Disegno architettonico all'Accademia di Belle Arti di Brera nel 1883, sotto la direzione di Luca Beltrami.\nFu un architetto eclettico, impegnato attivamente sia in Italia che all'estero (con numerosi interventi a Lima e Buenos Aires). Docente di Architettura presso l'Accademia di Brera prima ed il Regio Istituto Tecnico Superiore poi (dal 1937 noto come Politecnico di Milano), Moretti venne anche chiamato ad incarichi governativi di soprintendenza.\nFra il 1894 e il 1897 insieme al collega Cesare Nava diede nuova forma in stile romanico-lombardo alla facciata della Chiesa di San Sepolcro di Milano. I due campanili vennero invece rimaneggiati nel 1903, sempre dal Moretti.\nRealizz\u00f2 diverse strutture private fra le quali il villaggio operaio di Crespi d'Adda e centrali elettriche fra cui nel 1906 la Centrale idroelettrica Taccani presso Trezzo sull'Adda realizzate su commissione degli industriali Cristoforo Benigno Crespi e Silvio Benigno Crespi e considerata uno dei pi\u00f9 affascinanti esempi di collaborazione tra architettura colta e ingegneria impiantistica.\nSuo \u00e8 il progetto del cimitero monumentale di Chiavari (Genova), con notevole disposizione degli spazi in maniera prospettica, lo stile eclettico, tipico del periodo, \u00e8 un chiaro esempio del gusto dell'epoca; in questo cimitero \u00e8 presente una divisione quasi gerarchica delle classi sociali, con i campi per la sepoltura nel terreno, allora scelta obbligata delle classi meno abbienti, posti al livello pi\u00f9 basso; man mano che si sale, seguendo l'orografia del terreno che si inerpica per la collina, i colombai e le cappelle patrizie che circondano il tempio cattolico e pi\u00f9 sopra cappelle ancora pi\u00f9 grandi fino al culmine dove si trova la cappella (pi\u00f9 grande della chiesa stessa del cimitero)della famiglia pi\u00f9 importante della citt\u00e0.\nCon Luca Beltrami fu responsabile della ricostruzione del campanile di San Marco a Venezia, crollato il 14 luglio 1902 insieme alla Loggetta del Sansovino e parte della Libreria marciana: egli fu sostenitore della ricostruzione \"com'era dov'era\" nonostante varie ipotesi contrarie e lunghe discussioni in proposito. Adott\u00f2 materiali e tecniche moderne (nuova struttura in cemento armato e malta di cemento tra i mattoni) per diminuirne il peso e per ragioni statiche mantenendo per\u00f2 la forma esterna fedele all'originaria configurazione.\nNel 1905, durante l'incarico per la ricostruzione del campanile di San Marco a Venezia, progett\u00f2 il campanile di Trezzo sull'Adda (MI), terminato nell'ottobre 1909, edificato molto simile, quasi gemello al veneziano. \nProgett\u00f2 la sede della filiale della Banca d'Italia di Mantova, la cui edificazione inizi\u00f2 nel maggio del 1914.\nMor\u00ec a Milano il 30 dicembre 1938 e, dopo la celebrazione dei suoi funerali tenuti nella chiesa di San Babila, fu sepolto a Chiavari nella cappella di famiglia, da lui progettata, dove \u00e8 presente una targa marmorea posta dagli architetti italiani a ricordo della sua opera."}
{"id": "2534756", "revid": "439868", "url": "https://it.wikipedia.org/wiki?curid=2534756", "title": "Villaz\u00f3n", "text": "Villaz\u00f3n \u00e8 un comune (\"municipio\" in spagnolo) della Bolivia nella provincia di Modesto Omiste (dipartimento di Potos\u00ed) con 41.452 abitanti (dato 2010).\nGeografia fisica.\nVillaz\u00f3n \u00e8 una citt\u00e0 di frontiera, e al di la del confine con l'Argentina \u00e8 posta la citt\u00e0 di La Quiaca.\nLa citt\u00e0 si trova ad una distanza di 347\u00a0km da Potos\u00ed, ad un'altitudine di 3.400 metri. Venne fondata il 20 maggio 1910, durante il governo di Eliodoro Villaz\u00f3n, dal quale ricevette il suo nome.\nRisente di un clima tipico montano, con temperature medie comprese tra i 5 e i 12\u00a0\u00b0C e scarse precipitazioni annue.\nCantoni.\nIl comune \u00e8 suddiviso in 13 cantoni:\nInfrastrutture e trasporti.\nVillaz\u00f3n origina la strada 14 per Potos\u00ed e la Bolivia centrale."}
{"id": "2534758", "revid": "372624", "url": "https://it.wikipedia.org/wiki?curid=2534758", "title": "Dialetto valdostano", "text": "Il valdostano (in francese, \"patois vald\u00f4tain\"; in valdostano, \"patou\u00e9 valdot\u00e8n\", nel dialetto orientale \"patou\u00e9 vald\u014ft\u00e8n\" o \"patou\u00e9 valdouhtan\"), definito localmente patois (in francese, \"dialetto\"), \u00e8 una variet\u00e0 dialettale della lingua francoprovenzale parlata nella regione italiana della Valle d'Aosta.\nCaratteristiche.\nFatta eccezione per l'isola linguistica della Daunia arpitana in Puglia, la Valle d'Aosta si colloca al limite orientale dell'area francoprovenzale, che comprende l'intera Romandia (ad eccezione del Canton Giura), una parte del Giura francese, la Bresse, il Bugey, il Delfinato (\"Dauphin\u00e9\"), il Lyonnais, la Forez e la Savoia storica (divisa oggi nei due dipartimenti francesi della Savoia e dell'Alta Savoia).\nAll'inizio del XXI secolo, il francoprovenzale costituisce uno strumento di comunicazione attiva unicamente in Valle d'Aosta, dov'\u00e8 conosciuto dal 67,4% dei soggetti e parlato dal 45,8% di chi lo capisce.\nNon \u00e8 possibile considerare il valdostano come un'entit\u00e0 unica, ma piuttosto come un'area linguistica pi\u00f9 o meno omogenea, all'interno della quale i parlanti sono in grado di capirsi, pur mantenendo differenze rilevabili talvolta da un villaggio all'altro a distanza di pochi chilometri.\nL'alta valle, cio\u00e8 la parte occidentale della regione, risente maggiormente del francoprovenzale savoiardo; la \"plaine\" di Aosta ha sub\u00ecto soprattutto l'influsso del francese standard, unica lingua ufficiale della regione prima del XX secolo; la bassa valle presenta invece i tratti pi\u00f9 arcaici e la presenza del piemontese in ragione dei frequenti rapporti con il Canavese, fino a Pont-Saint-Martin, dove la differenza tra i due idiomi si riduce fino a essere difficilmente apprezzabile.\nLungo la sua storia, il valdostano si \u00e8 distinto in alcuni casi dalle due lingue limitrofe, l'italiano e il francese, come per esempio:\nL'eredit\u00e0 celtica.\nI valdostani reclamano un'eredit\u00e0 celtica in virt\u00f9 delle origini celtiche dei Salassi, gli antichi abitanti della Valle che resistettero ai Romani fino alla capitolazione sotto Augusto (da cui il nome di Augusta Praetoria Salassorum, l'odierna Aosta). Alcune espressioni sono senza dubbio celtiche, quali \"bl\u00e9ts\u00e9\" (mungere), \"berrio\" (pietra), \"modze\" (giovenca), \"bren\" (crusca della farina), \"verna\" (ontano), \"breuill\" (piano lacustre alpino paludoso), \"baou\" (stalla) si sono conservate nel patois valdostano odierno.\nLa \"\"langue d'O\" e la \"langue d'A\"\".\nTra le varianti del valdostano si possono definire due gruppi principali, che si incontrano sul territorio senza soluzione di continuit\u00e0: la \"langue d'O\" e la \"langue d'A\", come gi\u00e0 sottolineato dall'abate Jean-Baptiste Cerlogne, autore dei primissimi rudimentali studi di linguistica e grammatica del patois. La caratteristica delle due variet\u00e0 \u00e8 la ricorrenza maggiore della A o della O, come per esempio in \"tabla\" o \"tobla\" (= tavola).\nUn altro esempio \u00e8 dato dalla traduzione di \"s\u00ec\" : tipo \u250c u\u032f\u00e9, vu\u032f\u00e9 \u2510 in Alta Valle, e tipo \u250c \u00f3i, \u00f3\u032f \u2510 in Bassa Valle, con numerose altre forme ['vwaj, u'\u03b5j, o'\u03b5j, 'aj].\nLa \"\"h\" aspirata.\nNella bassa valle, cio\u00e8 circa da Ch\u00e2tillon verso il Piemonte, la transizione dai dialetti transalpini verso quelli cisalpini, di cui la lingua piemontese fa parte, \u00e8 facilmente apprezzabile con la comparsa di un H aspirato assente nella lingua francese (fenomeno segnalato dalla presenza di un accento circonflesso) e nei dialetti valdostani dell'alta valle (da Aosta a Courmayeur), come per \"tsaht\u00e9\" (= castello), che dal \"ch\u00e2teau\"\" francese diventa \"tsat\u00e9\" nel dialetto dell'alta valle si pone come intermezzo prima del \"castel\" in piemontese.\nTroncamento della \"z\".\nIl troncamento della \"z\" a fine parola, una particolarit\u00e0 che si discosta dalle regole di pronuncia della lingua francese standard, risale a uno svolazzo che i redattori dei registri del regno di Piemonte-Sardegna erano soliti aggiungere alla fine dei toponimi, dei nomi da pronunciare e delle parole parossitone (cio\u00e8 con l'accento sulla penultima sillaba, molto diffuso in francoprovenzale). In seguito, questo piccolo segno \u00e8 stato assimilato ad una zeta e spesso viene erroneamente pronunciato, sia dagli italofoni che dai francofoni.\nUn esempio di pronuncia del patois valdostano \u00e8 il nome del fiume Artanavaz, che va pronunciato omettendo la \"z\" finale, suonando quindi \"Artan\u00e0va\". Questo vale per molti altri toponimi e cognomi valdostani e delle regioni limitrofe (la Savoia, l'Alta Savoia e il Vallese).\nLa \"\"volpe\" in Valle d'Aosta.\nLa posizione geografica della Valle d'Aosta, all'incrocio di due culture, si riflette nel lessico dei suoi dialetti. In questo senso, \u00e8 apprezzabile una variet\u00e0 che dipende dalla geografia, dall'uso, dalle influenze esterne e dalle tradizioni.\nUn esempio ci \u00e8 fornito dalla traduzione della parola \"volpe\":\nLe varianti miste (\u00ab \"Patou\u00e9 m\u00ebscllia\" \u00bb).\nI dialetti di Ayas, Brusson e Gaby si differenziano dagli altri per il fatto di aver sub\u00ecto l'influenza del \"t\u00fctsch\" vallesano.\nIl dialetto di Cogne presenta delle affinit\u00e0 con il francoprovenzale piemontese, perch\u00e9 gli abitanti dell'alta val di Cogne colonizzarono questo luogo a partire appunto dalle valli arpitane piemontesi.\n\"Agnus Dei\" in patois.\nDalla messa in patois celebrata per la 7\u00aa \"F\u00eate internationale des patois\", svoltasi a Aosta il 4 e 5 settembre 2010.\nGli \"chansonniers\".\nUn ruolo di primo piano nell'ambito della conservazione del patois valdostano \u00e8 stato svolto dalle raccolte di canti tradizionali pubblicate nel '900.\nLa prima di queste raccolte in patois e francese, intitolata \"Chansonnier vald\u00f4tain\", fu pubblicata nel 1912 su iniziativa della \"Ligue vald\u00f4taine pour la protection de la langue fran\u00e7aise\". Raccoglieva l'eredit\u00e0 dei \"cahiers \u00e0 chansons\" manoscritti, costituendo il modello per tutte le pubblicazioni successive. Per questo motivo, la sua pubblicazione segna una tappa fondamentale nella tradizione del canto popolare in Valle d'Aosta.\nIl \"Chansonnier\" del 1912 contiene 27 canzoni, in maggioranza valdostane, ma anche di origine francese, come una poesia di Chateaubriand musicata (\"Le montagnard \u00e9migr\u00e9\"). Tutti i testi sono in francese, salvo una composizione in patois dell'abb\u00e9 Cerlogne sull'aria della Marseillaise.\nNel 1932, l'abb\u00e9 Tr\u00e8ves pubblic\u00f2 una nuova raccolta intitolata \"Vald\u00f4tains, chantons !\", ripresa e completata da Aim\u00e9 Berthet nel 1948. Vide la luce il \"Nouveau chansonnier vald\u00f4tain\" con 70 melodie in patois e francese.\nDa allora, numerose pubblicazioni sono seguite, contenenti canti tradizionali e di nuova composizione.\nNel 1951 nacquero dei concorsi regionali o \"Festivals de chants choral\", conosciuti localmente soprattutto come le \"Floralies vocales\". Ancora oggi l\"'Assembl\u00e9e r\u00e9gionale de chant choral\" \u00e8 organizzata ogni anno con l'obiettivo di valorizzare la tradizione e il patrimonio del canto e della cultura musicale popolari.\nIl gergo (\"argot\").\nIn alcuni comuni la vitalit\u00e0 del patois ha creato dei sottocodici linguistici, dei gerghi tipici di alcuni gruppi sociali che permettevano di non farsi capire da chi non ne facesse parte. Sono soprattutto lessici di mestieri, legati alle migrazioni stagionali.\nL\"argot\" degli spazzacamini della val di Rh\u00eames.\n\"piotch\u00e9\" pu\u00f2 essere avvicinato al piemontese \"pluch\u00e9\" (sonnecchiare), \"ro\u00fbda \"al piemontese \"r\u00f2ida\" (corv\u00e9e, lavoro obbligatorio, attestato nei documenti medievali, lat. \"rogitum\"), \"broudo/brouda\" sono germanismi.\nLa situazione attuale.\nIn epoca contemporanea la Valle d'Aosta costituisce l'area territoriale in cui la lingua francoprovenzale \u00e8 maggiormente vitale, con presenza di locutori nativi di tutte le fasce d'et\u00e0: le politiche di assimilazione e distruzione della lingua messe in atto dai governi francesi e svizzeri hanno avuto infatti successo in numerose altre regioni un tempo parlanti arpitano. La situazione in Valle d'Aosta, tuttavia, \u00e8 stata comunque compromessa per via della pressione antifrancese voluta del regime fascista, e dei flussi migratori italiani verso la Valle e valdostana verso la Francia per tutto il XX secolo.\nNonostante l'italiano svolga ormai il ruolo di lingua di uso quotidiano ad Aosta, il patois conserva la sua posizione privilegiata nel resto della regione, e permane un elemento fondamentale nel processo d'integrazione nella societ\u00e0 locale. Il ruolo del francese standard \u00e8 oggi riservato quasi esclusivamente all'ambito politico e alle attivit\u00e0 culturali.\nLe attivit\u00e0 culturali in dialetto sono numerose, e riguardano la poesia, con autori come Marco Gal, e soprattutto il teatro, con le manifestazioni teatrali \"Lo Charaban\" e \"Le Printemps th\u00e9\u00e2tral\" : al primo evento, che \u00e8 organizzato ad Aosta, partecipa una sola compagnia teatrale; invece il secondo \u00e8 uno spettacolo itinerante e riunisce tutte le compagnie teatrali valdostane, composte soprattutto da giovani.\nIl \"Concours Cerlogne\".\nIn collaborazione con il Centre d'\u00e9tudes francoproven\u00e7ales Ren\u00e9 Willien di Saint-Nicolas, il Bureau R\u00e9gional pour l'Ethnologie et la linguistique (BREL, l'ufficio regionale per l'etnologia e la linguistica della regione autonoma Valle d'Aosta) organizza il Concours de Patois (concorso di dialetto) Abb\u00e9 Cerlogne. A partire dalla prima edizione del 1963, il concorso coinvolge ogni anno circa alunni delle scuole materne, elementari e medie della Valle d'Aosta e ultimamente anche scolaresche della Savoia, del Vallese, delle valli arpitane del Piemonte e delle comunit\u00e0 alloglotte di Faeto e Celle di San Vito (queste ultime appartenenti alla minoranza francoprovenzale in Puglia).\nEsso si propone di iniziare gli allievi alla ricerca di documenti in \"arpitano\" appartenenti alla tradizione orale, attorno ad un tema annuale riguardante la civilt\u00e0 alpestre, nonch\u00e9 di creare nelle nuove generazioni l'interesse per il dialetto.\nIl Concours Cerlogne inizia con due giornate di preparazione e aggiornamento destinate agli insegnanti interessati. Durante l'anno scolastico, insegnanti e alunni svolgono ricerche presso i loro genitori e parenti. Il materiale (vecchi documenti, foto, oggetti, testimonianze orali, ecc.) viene raccolto, analizzato e il risultato della ricerca viene presentato sotto forma di album illustrati, CD-ROM, cassette audio e video. I lavori del Concours Cerlogne sono conservati e consultabili presso il Centre d'\u00e9tudes francoproven\u00e7ales. Il concorso si conclude nel mese di maggio con una festa di tre giorni che si svolge ogni anno in un diverso comune della Valle d'Aosta.\nGli istituti di studio.\nIl principale istituto che si occupa di dialetto valdostano \u00e8 il Bureau r\u00e9gional pour l'ethnologie et la linguistique (in sigla BREL), creato nel 1985 ad Aosta/Aoste per la salvaguardia del dialetto attraverso il recupero e il mantenimento della particolarit\u00e0 del territorio. Il BREL organizza da una dozzina d'anni un corso regolare di dialetto valdostano, in cui spiega come le montagne del territorio abbiano fatto formare il dialetto (diversificandolo da tutti gli altri). Un altro istituto regionale, che cura per\u00f2 il francoprovenzale, \u00e8 il Centre d'\u00e9tudes francoproven\u00e7ales Ren\u00e9 Willien (abbreviato in CEFP), avente sede a Saint-Nicolas; qui le direttive sono prese direttamente assieme al BREL e da altri istituti di lingua francoprovenzale.\nGli studi condotti dal BREL durante gli ultimi decenni hanno portato alla creazione dello \"Gnal\u00e8i\", parola che significa in patois \"nido\", ma anche il pane che si cuoceva una volta prima di Natale per tutto l'anno. Si tratta di un sito internet interamente trilingue (francese-patois-italiano), che raccoglie tutti i dati a disposizione, e in particolare un glossario con supporto audio per la pronuncia.\nLa musica.\nLa scena musicale valdostana \u00e8 caratterizzata dai canti tradizionali montani in patois e in francese.\nTra i principali artisti si annoverano:\nAntologia.\nSono proposti di seguito degli estratti di opere degli autori patoisants pi\u00f9 rappresentativi. Sono proposte anche le traduzioni in francese e italiano.\nCllier et seren lo ten apr\u00e9 la pi\u00f4dze /\nClair et serein le temps apr\u00e8s la pluie /\ntempo chiaro e sereno dopo la pioggia\nC\u00e9 b\u00e9 soleil que torne \u00e9gueey\u00ecno la Val /\nCe beau soleil qui retrourne \u00e9gayer la vall\u00e9e /\nChe bel sole torna ad illuminare la valle\nI sorton le feum\u00e9lle ch'ach\u00e8t\u00e9 su la l\u00f4ye, /\nLes femmes sortent s'asseoir sous les arcardes /\nLe donne escono e vanno a sedersi sotto le arcate\nIn precass\u00e8n de queut tant bien que mal /\nen bavardant de tout le monde, tant bien que mal /\na chiacchierare di tutti, sia bene che male\nEsplojon de meuseucca. /\nExplosion de musique. /\nEsplosione di musica\nFeusette de jo\u00e8ce. /\nFus\u00e9e de joie. /\nMissile di gioia.\nTsarriem\u00e8n de note que chorton /\nCharriage de notes que sortent /\ntrasporto di note che escono\nSu l\u00e9, iou l\u00e9 clliotse dzalaouse /\nLa haut, o\u00f9 les cloches jalouses /\nin alto, dove le campane gelose\nLe vardon a catson. /\nLes gardent en cachette. /\nle mantengono in segreto\nDe n\u00ebt euna leumi\u00e9re /\nDurant la nuit une lumi\u00e8re /\nDurante una notte una luce\nI berdz\u00e8 l'at paru; /\nAux bergers apparut /\nai pastori apparve\nUn andze vin leur d\u00ebre: /\nUn ange vint leur dire: /\nUn angelo viene a dir loro:\nLo Sauveur l'est neissu. /\nLe Sauveur est n\u00e9 /\n\u00c8 nato il Salvatore\nUn pouro baou l'est son palatse, /\nUne pauvre \u00e9table est son palais /\nUna povera stalla \u00e8 il suo palazzo\nEt sat pei de fen in traver /\nEt sept brins de foin en travers /\nE sette fili di fieno\nCompouson lo deur matelatse /\nComposent le dur matelas /\nCompongono il suo materasso\nDe ci gran Rei de l'univer; /\nDe ce grand Roi de l'univers; /\nDi quel gran Re dell'Universo\nEt din la rigueur de l'iver /\nEt dans la rigueur de l'hiver /\nE nel rigore dell'inverno\nDe d\u00f2 trei lindzo l'est queuver. /\nDe deux ou trois linges il est couvert. /\n\u00c8 coperto da due o tre tele.\nY son vign\u00e0 de bon mat\u00e8n /\nIls sont venus de bon matin /\nSono venuti la mattina presto\n\u00e0 d\u00e9s\u00e8i lo for /\npour allumer le four /\nper accendere il forno\nAdeline e Dzeusep\u00e8n /\nAdeline et Josephin /\nAdelina e Giuseppino\nson l\u00e9 prum\u00ec dou tor /\nsont les premiers /\nsono le prime\nP\u00f4rton lo b\u00f4ch de bi\u00f4la /\nIls apportent du bois de bouleau /\nportano legno di betulla\n\u00e9 eun grou sac pes\u00e0n /\net un gros sac lourd /\ne un grande sacco pesante\nlo vouidon su la t\u00f4la /\nle renversent sur la table /\nlo rovesciano sulla tavola\np\u00e9 fare lo bon pan /\npour faire du bon pain /\nper fare il pane buono\nDz'\u00e9 vu su 'na louye, quase presta \u00e0 ts\u00e9re ba, /\nJe les ai vu sur un rebord, elle \u00e9tait pr\u00eate \u00e0 tomber /\nHo visto una sporgenza, \u00e8 pronta a cadere\nD\u00e9 g\u00e9ragnon coleur lil\u00e0. /\nDes g\u00e9raniums couleur lila /\nDei gerani color lilla\nDz'\u00e9 vu su 'na vi\u00e9ille fen\u00e9tra, flour\u00ec i soleil, /\nJe les ai vu sur une vieille fen\u00eatre, fleurir au soleil, /\nLi ho visti suna vecchia finestra, fiorire al sole\nD\u00e9 g\u00e9ragnon blan comme la n\u00e8i. /\nDes g\u00e9raniums blancs comme la neige /\nDei gerani bianchi come la neve\nDz'\u00e9 vu pendre, de la terrasse de 'na vill\u00e0, /\nJe les ai vu pendre, de la terrasse d'une villa, /\nLi ho visti appesi, al terrazzo di una villa\nD\u00e9 g\u00e9ragnon coleur di fou\u00e0. /\nDes g\u00e9raniums couleur du feu /\nDei gerani color del fuoco\nFleur di pouro, fleur di reutso, \"g\u00e9ragnon\" /\nFleurs des pauvres gens, g\u00e9raniums /\nFiori della povera gente, gerani\nVo-\u00e9te la garniteura de totte le meison /\nVous \u00eates le d\u00e9cor de toutes les maisons /\nVoi siete il decoro di tutte le case\nVo no portade lo sourire di bon Djeu, /\nVous nous apportez le sourire du bon Dieu /\nVoi ci portate il sorriso del buon Dio\nAfeun de no rendre tcheu mo\u00e9n malereu /\nAfin de nous rendre tous moins malheureux /\nCi render\u00e0 tutti meno miserabili\nBibliografia.\n1958.\nCollegamenti esterni.\n[[Categoria:Lingua francoprovenzale]]\n[[Categoria:Minoranza linguistica francoprovenzale d'Italia]]\n[[Categoria:Lingue e dialetti della Valle d'Aosta]]"}
{"id": "2534762", "revid": "628767", "url": "https://it.wikipedia.org/wiki?curid=2534762", "title": "Provincia di Nor Chichas", "text": "La provincia di Nor Chichas \u00e8 una delle 16 province del dipartimento di Potos\u00ed nella Bolivia meridionale. Il capoluogo \u00e8 la citt\u00e0 di Cotagaita.\nAl censimento del 2001 possedeva una popolazione di 35.323 abitanti.\nSuddivisione amministrativa.\nLa provincia \u00e8 suddivisa in 2 comuni:"}
{"id": "2534765", "revid": "155634", "url": "https://it.wikipedia.org/wiki?curid=2534765", "title": "Lipton Championships 1999 - Singolare maschile", "text": "Il singolare del Lipton Championships 1999 \u00e8 stato un torneo di tennis facente parte dell'ATP Tour.\nRichard Krajicek ha battuto in finale S\u00e9bastien Grosjean 4\u20136, 6\u20131, 6\u20132, 7\u20135.\nTeste di serie.\nTutte le teste di serie hanno ricevuto un bye per il 2\u00ba turno."}
{"id": "2534766", "revid": "96490279", "url": "https://it.wikipedia.org/wiki?curid=2534766", "title": "Jump up", "text": "La jump up \u00e8 un sottogenere della drum and bass caratterizzato da un ritmo minimale (kick, snare, hat, hi-hat) con poche variazioni, e da una maggiore attenzione rispetto alla batteria alle variazioni del giro di basso, che tipicamente \u00e8 un saw o uno square.\nAphrodite, aka Gavin King, uno dei pi\u00f9 famosi producers inglesi di drum and bass, \u00e8 uno dei pionieri del genere e molti capolavori di jump up sono suoi."}
{"id": "2534767", "revid": "339392", "url": "https://it.wikipedia.org/wiki?curid=2534767", "title": "Zanjan (provincia)", "text": ""}
{"id": "2534772", "revid": "628767", "url": "https://it.wikipedia.org/wiki?curid=2534772", "title": "Provincia di Nor L\u00edpez", "text": "La provincia di Nor L\u00edpez \u00e8 una delle 16 province del dipartimento di Potos\u00ed nella Bolivia meridionale. Il capoluogo \u00e8 la citt\u00e0 di Kolcha \"K\". \nAl censimento del 2001 possedeva una popolazione di 10.460 abitanti.\nSuddivisione amministrativa.\nLa provincia \u00e8 suddivisa in 2 comuni:"}
{"id": "2534773", "revid": "1564499", "url": "https://it.wikipedia.org/wiki?curid=2534773", "title": "Ireneo Vinciguerra", "text": "Biografia.\nEntrato giovanissimo nelle file del Partito Socialista, fu un propagandista. Durante il ventennio mantenne integra e salda la sua coscienza di antifascista: ci\u00f2 fece dire, nella commemorazione fattane alla Camera, che era \"tanto pi\u00f9 apprezzabile il suo atteggiamento quanto pi\u00f9 difficile era nella piccola cerchia della sua citt\u00e0 sottrarsi alla vigilanza e ai ricatti dei servi della tirannia. Prefer\u00ec la povert\u00e0 pi\u00f9 amara alla servit\u00f9. Il suo atteggiamento fu di esempio a molti giovani\" . Dopo la caduta del fascismo, il Vinciguerra fu a capo del comitato di liberazione e sindaco di Ariano Irpino.\nFu inoltre eletto deputato alla Costituente per il Partito Socialista Italiano. Dopo un breve periodo durante il quale si schier\u00f2 con l'ala scissionista socialdemocratica di palazzo Barberini, si riavvicin\u00f2 al partito d'origine. Nel 2007 l'amministrazione comunale intitol\u00f2 al Vinciguerra il tratto finale del corso principale di Ariano Irpino, quella strada compresa tra il cine-teatro comunale e piazza Ferrara, in continuazione alla via dedicata al senatore Rodolfo d'Afflitto (il massimo esponente politico cittadino nell'Ottocento, vicepresidente del Senato Regio)."}
{"id": "2534777", "revid": "628767", "url": "https://it.wikipedia.org/wiki?curid=2534777", "title": "Provincia di Rafael Bustillo", "text": "La provincia di Rafael Bustillo \u00e8 una delle 16 province del dipartimento di Potos\u00ed nella Bolivia meridionale. Il capoluogo \u00e8 la citt\u00e0 di Unc\u00eda.\nAl censimento del 2001 possedeva una popolazione di 76.254 abitanti.\nSuddivisione amministrativa.\nLa provincia \u00e8 suddivisa in 3 comuni:"}
{"id": "2534778", "revid": "111109763", "url": "https://it.wikipedia.org/wiki?curid=2534778", "title": "Riserva naturale Monte Navegna e Monte Cervia", "text": "La riserva naturale Monte Navegna e Monte Cervia \u00e8 un'area naturale protetta situata nei comuni di Ascrea, Castel di Tora, Collalto Sabino, Collegiove, Marcetelli, Nespolo, Paganico Sabino, Rocca Sinibalda e Varco Sabino, in provincia di Rieti, nella zona dei Monti Carseolani, tra il Lago del Salto e il Lago del Turano. La riserva occupa una superficie di 3.563 ettari ed \u00e8 stata istituita nel 1988.\nTerritorio.\n\u00c8 divisa in due zone distinte: la pi\u00f9 vasta comprende i rilievi di Monte Navegna e Monte Filone; l'altra zona \u00e8 costituita dai rilievi che circondano il paese di Nespolo. La vista dalla cima spazia dal Lago del Salto a est al Lago del Turano ad ovest, mille metri di dislivello pi\u00f9 in basso, ai monti del Cicolano ad ovest, ai Monti Carseolani a sud, al Terminillo a nord.\nIl territorio \u00e8 caratterizzato da un basso livello di antropizzazione e dall'ampia diffusione dei boschi, presenti in oltre il 70% della sua superficie. Sono presenti paesaggi montani, collinari e di fondovalle, e numerosi torrenti e corsi d'acqua.\nComuni.\nInteressa il territorio dei comuni di Ascrea, Castel di Tora, Collalto Sabino, Collegiove, Marcetelli, Nespolo, Paganico Sabino, Rocca Sinibalda, Varco Sabino.\nAmbiente.\nFlora.\nLe specie presenti nella Riserva sono quelle caratteristiche della flora centro appenninica, con alcune particolarit\u00e0 assai interessanti e di valore naturalistico, riconosciute habitat di prioritaria importanza per la Comunit\u00e0 Europea: si tratta dei 'faggeti degli Appennini con Taxus e Ilex', e di 'formazioni erbose secche seminaturali e facies coperte da cespugli su substrato calcareo (Festuco-Brometalia) (* notevole fioritura di orchidee)'.\nSono altres\u00ec presenti cerrete, che costituiscono la tipologia forestale maggiormente diffusa, e boschi misti a prevalenza di carpino nero; e inoltre il carpino bianco, l'acero di monte, la roverella, il salice comune, il pioppo bianco ed il salice rosso.\nFauna.\nNel variegato territorio della Riserva \u00e8 presente un'incredibile variet\u00e0 di specie animali, legate alla diversit\u00e0 ambientale. Alcune di queste specie sono tutelate a livello comunitario, nell'ambito della cosiddetta \"Direttiva Habitat\".\nTra i mammiferi, al vertice della catena alimentare dell'ecosistema della Riserva, stabilmente presente, c'\u00e8 il lupo; gli ambienti forestali sono popolati da predatori come le martore, le faine, le puzzole, i tassi e le volpi, e da altri mammiferi come il cinghiale, il capriolo e, occasionalmente, il cervo.\nNei boschi sono presenti numerose specie di roditori: lo scoiattolo, il moscardino, il ghiro, il topo quercino, il topo selvatico e l'istrice, mentre gli ambienti prativi sono abitati dalla lepre europea. I chirotteri sono presenti con 14 diverse specie di pipistrelli, alcune delle quali considerate specie ad altissimo rischio di estinzione in Italia: il rinolofo minore e il vespertilio di Capaccini.\nTra gli uccelli che vivono negli ambienti rupestri, sono presenti l'aquila reale, il falco pellegrino, il corvo imperiale e il picchio muraiolo; nei boschi si incontrano il picchio rosso maggiore, il picchio verde, il picchio muratore, la tordela, la ghiandaia, il rampichino comune, il lu\u00ec piccolo, e la cincia bigia; negli ambienti aperti sono presenti la tottavilla, il calandro, l'averla piccola e il culbianco; nei pressi dei torrenti vive il merlo acquaiolo. Tra i rapaci sono presenti lo sparviere, il biancone, il falco pecchiaiolo, la poiana ed il gheppio. Tra i rapaci notturni l'allocco, la civetta e il barbagianni.\nTra gli anfibi sono presenti specie endemiche della catena appenninica, come la salamandrina di Savi, la rana appenninica e l'ululone appenninico. Tra i rettili sono presenti specie vulnerabili a livello regionale e tutelate in ambito comunitario come il colubro liscio e la testuggine palustre europea.\nTra i pesci sono presenti la trota fario, il vairone, la rovella, il cavedano, il ghiozzo di ruscello, l'anguilla, il barbo tiberino. Nei laghi del Salto e del Turano, sono presenti la carpa, la tinca, l'alborella, il rutilo, il persico reale, il persico sole, il coregone, il luccio, l'anguilla e il pesce gatto.\nNei piccoli corsi d'acqua \u00e8 presente il raro Gambero di fiume.\nTra gli invertebrati si segnala la falena dell\u2019edera, e tra i coleotteri la rosalia delle Alpi e il cerambice delle querce."}
{"id": "2534780", "revid": "767487", "url": "https://it.wikipedia.org/wiki?curid=2534780", "title": "Napoleon (rapper)", "text": "\u00c8 conosciuto per aver fatto parte degli Outlawz, una crew di rapper nota per la collaborazione con Tupac Shakur.\nCarriera.\nMutah Beale nasce a Irvington, nel New Jersey, da genitori musulmani. I due genitori furono entrambi uccisi quando Mutah aveva solo tre anni. \nAl di l\u00e0 della travagliata vita personale, Mutah Beale conobbe in giovane et\u00e0 il trio formato dai rapper Kastro, E.D.I. Mean e Yafeu Fula (suo amico d'infanzia) e si un\u00ec a loro con il semplice nome di Mutah formando la band dei \"Dramacydal\". Pi\u00f9 tardi i tre formeranno con i rapper Mopreme, Big Syke, Storm, Hussein Fatal e Tupac Shakur una band chiamata \"Outlaw Immortalz\". Il nome del nuovo gruppo fu poi semplificato come \"The Outlawz\". Tutti gli Outlawz assunsero ed ebbero degli pseudonimi, quello di Beale era appunto Napoleon. Il gruppo fece quindi diverse collaborazioni con il pi\u00f9 blasonato del gruppo Tupac Shakur, nel suo album intitolato \"All Eyez on Me\" datato 1996. Gli Outlawz rapparono insieme a Shakur anche nel famoso singolo \"Hit Em Up\". Dopo che Shakur verr\u00e0 colpito a morte da un'arma da fuoco nel settembre 1996 a Las Vegas (non si conosce tuttora n\u00e9 l'assassino n\u00e9 il movente), la crew decise di rientrare in New Jersey e alcuni membri, fra cui Yafeu Fula, decisero di uscire dal gruppo. Due mesi dopo, lo stesso Fula verr\u00e0 colpito a morte misteriosamente, ma Napoleon rilascer\u00e0 un'intervista a \"The Source\" nel 2000, in cui affermar\u00e0 che l'assassino di Fula era stato suo cugino Roddy il quale, essendo probabilmente ubriaco, lo avrebbe sparato accidentalmente mentre giocava con una pistola. Gli Outlawz rimasti ritornarono poi a Los Angeles e pubblicarono quattro album in studio tra il 1999 e il 2002. Nel 2001, Beale far\u00e0 il suo esordio cinematografico nel film \"Thug Life\".\nDopodich\u00e9 sar\u00e0 Napoleon ad abbandonare il gruppo, ma per intraprendere una carriera da solista e nel 2004 registrer\u00e0 il suo album d'esordio chiamato \"Have Mercy\" (che per motivi ignoti non verr\u00e0 pi\u00f9 pubblicato). L'anno successivo, registrer\u00e0 un altro album intitolato \"Napoleon Presents Loyalty Over Money\", che sar\u00e0 pubblicato nel 2006. Tuttavia, nonostante Napoleon fosse fuori dagli Outlawz, alcuni dei suoi vecchi compagni di crew, appaiono comunque all'interno dei suoi dischi. Napoleon lascer\u00e0 poi il mondo del rap per dedicarsi unicamente alla sua religione, l'Islam."}
{"id": "2534781", "revid": "628767", "url": "https://it.wikipedia.org/wiki?curid=2534781", "title": "Provincia di Sud Chichas", "text": "La provincia di Sud Chichas \u00e8 una delle 16 province del dipartimento di Potos\u00ed nella Bolivia meridionale. Il capoluogo \u00e8 la citt\u00e0 di Tupiza.\nAl censimento del 2001 possedeva una popolazione di 47.873 abitanti.\nSuddivisione amministrativa.\nLa provincia \u00e8 suddivisa in 2 comuni:"}
{"id": "2534782", "revid": "124528641", "url": "https://it.wikipedia.org/wiki?curid=2534782", "title": "Sporting Clube Olhanense", "text": "Lo Sporting Clube Olhanense, meglio noto come Olhanense, \u00e8 una societ\u00e0 calcistica portoghese con sede nella citt\u00e0 di Olh\u00e3o, che nella stagione 2020-2021 milita nel Campeonato de Portugal, terzo livello del campionato portoghese.\nStoria.\nL'Olhanense, fondato nel 1912, \u00e8 diventata la prima squadra della regione dell'Algarve a raggiungere il massimo livello del calcio portoghese, dopo aver vinto la Football Association Algarve nel 1941. Tra le sue partecipazioni al Campeonato de Portugal, il pi\u00f9 importante campionato nazionale del Portogallo, l'Olhanense ha ottenuto una Ta\u00e7a de Portugal, nel 1923-24, ed un 4\u00ba posto come miglior piazzamento, nella stagione 1945-1946. Nel 1951, dopo dieci stagioni consecutive, il club retrocedette in Seconda Divisione. Dopo esser stato fuori dalla massima divisione per pi\u00f9 di vent'anni, dal 1975, dopo che la vicina S.C. Farense scese nelle leghe inferiori (compresi i livelli regionali), l'Olhanense divenne la squadra pi\u00f9 importante della regione, in competizione per l'onore con il Portimonense S.C.. Dopo un periodo negativo, l'Olhanense inizia una grande risalita e nella stagione 2003-2004 vince il titolo della Segunda Divis\u00e3o, nel girone della zona Sud. Nel maggio 2009, dopo aver battuto il Gondomar S.C. per 1-0, ottiene il successo nella Segunda Liga e con esso la promozione nella massima serie, dopo un'assenza di 34 anni, guidata dall'ex difensore centrale del , Jorge Costa.\nDopo cinque stagioni nella Primeira Liga, nel 2013-2014 retrocede nella Segunda Liga. Alla fine del campionato 2016-2017 retrocede nel Campeonato de Portugal, terzo livello del campionato portoghese.\nAllenatori.\nDi seguito sono riportati gli elenchi degli allenatori e presidenti dell'Olhanense.\nOrganico.\nRosa 2020-2021.\n\"Aggiornata al 23 febbraio 2021.\"\nRosa 2019-2020.\n\"Aggiornata al 23 febbraio 2020.\""}
{"id": "2534786", "revid": "92723", "url": "https://it.wikipedia.org/wiki?curid=2534786", "title": "Provincia di Sud L\u00edpez", "text": "La provincia di Sud L\u00edpez \u00e8 una delle 16 province del dipartimento di Potos\u00ed nella Bolivia meridionale. Il capoluogo \u00e8 la citt\u00e0 di San Pablo de L\u00edpez.\nAl censimento del 2001 possedeva una popolazione di 4.905 abitanti.\nSuddivisione amministrativa.\nLa provincia \u00e8 suddivisa in 3 comuni:"}
{"id": "2534791", "revid": "729019", "url": "https://it.wikipedia.org/wiki?curid=2534791", "title": "Azioni sul Matanikau", "text": "Le azioni militari lungo fiume Matanikau nel mese di settembre e ottobre 1942 - a volte indicate come la seconda e terza battaglie del Matanikau - furono condotte dalla 1\u00aa Divisione marine lungo il fianco occidentale della testa di ponte stabilita a Guadalcanal, sulla sponda destra del fiume Matanikau. Gli scontri, svoltisi tra il 23 e 27 settembre e nuovamente tra il 6 e il 9 ottobre, ebbero lo scopo di eliminare la presenza di svariate unit\u00e0 giapponesi concentrate nella zona tra la testa di ponte e il fiume, un'area di raccolta per le offensive oppure per riorganizzarsi. La prima operazione si concluse con uno scacco tattico per gli americani, che ripiegarono dopo aver subito perdite pesanti; il secondo attacco, invece, pi\u00f9 curato e condotto con forze superiori, ripul\u00ec la sponda destra del Matanikau dalle truppe nipponiche e complic\u00f2 notevolmente la pianificazione dell'assalto massiccio a Henderson Field, previsto per la fine di ottobre."}
{"id": "2534792", "revid": "767487", "url": "https://it.wikipedia.org/wiki?curid=2534792", "title": "Reisalpe", "text": "Il Reisalpe (1.399 ) \u00e8 la montagna pi\u00f9 alta delle Prealpi Orientali della Bassa Austria nelle Alpi della Bassa Austria. Si trova in Bassa Austria."}
{"id": "2534793", "revid": "125873821", "url": "https://it.wikipedia.org/wiki?curid=2534793", "title": "Castagnole (Paese)", "text": "Castagnole \u00e8 una frazione del comune italiano di Paese, in provincia di Treviso.\nOrigine del nome.\nCastagnole deriva chiaramente da castagno, specie arborea particolarmente diffusa nel territorio.\nStoria.\nCome per gli altri paesi limitrofi, \u00e8 difficile stabilire una data precisa sulla fondazione di Castagnole.\nNel medioevo, secondo l'organizzazione ecclesiastica della Diocesi di Treviso, il paese sottostava alla Pieve di Quinto con Paese, Sovernigo, Villa e Malzago.\nCon gli Austriaci (1815) viene istituito il Regno Lombardo-Veneto e un nuovo riordino amministrativo: Paese, Santa Bona e Castagnole divennero frazioni di Monigo. Pochi mesi dopo, Paese diventa sede comunale con frazioni Monigo e Castagnole.\nDurante la Seconda Guerra Mondiale a Castagnole viene costruita la \"Simmel\". Essa era una fabbrica e un deposito di armi che fu pi\u00f9 volte bombardata. Negli ultimi anni sono stati preparati progetti di recupero.\nMonumenti e luoghi d'interesse.\nChiesa parrocchiale.\nChiesa dedicata a San Mauro, ricostruita sulla precedente nel 1724 e consacrata nel 1768 dal Vescovo Giustiniani con le reliquie dei santi Vettore e Fortunato. L'altare maggiore \u00e8 sormontato da un grande gruppo di pietra in stile barocco raffigurante l\"ascensione di S. Mauro; sempre di stile barocco le spalliere del coro che risalgono al sec. XVII. Dei quattro altari collocati nelle cappelle laterali uno \u00e8 dedicato a S. Giovanni con pala del 1597.\nVilla delle meridiane.\nDel fine Seicento fu probabilmente in origine sede di una confraternita religiosa e successivamente abbandonata ed usata come struttura rurale. Chiamata cos\u00ec per le numerose meridiane dipinte sui muri.\nVilla Alessi.\nVilla settecentesca costituita dall'edificio dominicale e da due barchesse arretrate, adibite una a cantina e l'altra ad abitazione rurale, all'interno delle quali le pareti sono decorate da pregevolissimi stucchi.\nBarchessa di Villa Mocenigo ora Stecca-De Lazzari.\nBarchessa del XVI sec. parte dell\"originario complesso di Villa Mocenigo, composto originariamente dalla villa padronale, di aspetto maestoso, e da due barchesse ai lati.\nCasa Leoni-Piazza.\nTipico insediamento a corte del XVII e XVIII sec., chiuso sui tre lati da edifici e alte recinzioni in sasso \u00e8 anche l\"unico esempio in Comune di Paese di corte rurale.\nCasa Bandiera.\nEdificio con impianto originario del XV sec.; da un affresco di casato e decorazioni varie si desume che dovesse essere appartenuto ad una famiglia di nobili origini.\nCasa Benvegn\u00f9.\nEdificata nella prima met\u00e0 del Quattrocento, conserva ancora intatti alcuni affreschi attribuiti a Dario da Treviso (1420 - 1498).\nComplesso Perissinotti Piazza di Castagnole.\nIl complesso \u00e8 costituito dalla villa padronale, da casa rurale e dalla casa dell\"alchimista risalente al XVII - XVIII sec."}
{"id": "2534799", "revid": "599013", "url": "https://it.wikipedia.org/wiki?curid=2534799", "title": "Club Universitario de Buenos Aires", "text": "Il Club Universitario de Buenos Aires o CUBA \u00e8 una societ\u00e0 polisportiva argentina; fondato nel 1918 da un gruppo di studenti dell'Universit\u00e0 di Buenos Aires, si \u00e8 evoluto nel corso degli anni ospitando numerose discipline, individuali e di squadra: tra queste ultime il calcio, l'hockey su prato e il rugby, disciplina, questa, nella quale il CUBA si \u00e8 aggiudicato 13 titoli dell'URBA, il pi\u00f9 importante campionato nazionale argentino.\nStoria.\nIl CUBA fu fondato l'11 maggio 1918 da 26 studenti dell'Universit\u00e0 di Buenos Aires; la caratteristica pi\u00f9 notevole di tale club, tra quelli nati per iniziativa dei giovani frequentatori d'ateneo, fu quella di non essere prerogativa esclusiva degli studenti di una data facolt\u00e0, ma aperto a tutti gli iscritti; lo scopo sociale era quello di \u00ab\u2026integrare la cultura specialistica acquisita durante le lezioni \u2026 con l'esercizio fisico \u2026 per raggiungere la necessaria armonia delle componenti base dell'essere\u00bb; oltre a tali 26 primi firmatari, sono considerati soci fondatori del CUBA altri 69 studenti che ne sottoscrissero l'atto di costituzione prima del 1\u00ba giugno 1918.\nLa sezione di rugby a 15 ha partecipato fin dai primi anni venti al campionato dell'Uni\u00f3n de Rugby de Buenos Aires; dal 1931 al 1970 vinse 13 titoli e in due occasioni si impose per tre volte consecutive, dal 1950 al 1952 e dal 1968 al 1970.\nTale rimane tuttora l'ultima affermazione del club bonaerense, che ha espresso, tra i giocatori internazionali di maggior rilievo, l'estremo Ignacio Corleto, autore della prima meta alla nell'incontro vinto dall' contro i padroni di casa della .\nAttualmente il CUBA milita nella prima divisione dell'URBA.\nStemma e colori sociali.\nLo stemma del Club Universitario \u00e8 uno scudo francese il cui sfondo \u00e8 bianco, diviso in quattro quarti da una croce il cui braccio verticale \u00e8 azzurro e quello orizzontale \u00e8 nero.\nIn ciascuno dei quattro quarti, da sinistra a destra e dall'alto in basso, campeggiano le lettere costitutive dell'acronimo del club (C - U - B - A).\nAnche i colori di gara, per quanto riguarda il rugby, sono il nero, l'azzurro e il bianco: nella prima tenuta, la maglia di gioco \u00e8 a quarti neri e azzurri (nella parte superiore della maglia il nero \u00e8 nella met\u00e0 sinistra), i pantaloncini bianchi e i calzettoni neri, talora con i risvolti azzurri.\nLa pi\u00f9 recente tenuta alternativa prevede altres\u00ec una maglia bianca con pantaloncini neri e calzettoni azzurri.\nSu entrambe le tenute figura, sul petto a sinistra, lo stemma del club.\nAltre discipline del club, pur mantenendo gli stessi colori, talora ne cambiano la disposizione: per esempio la rappresentativa di calcio usa una maglia a strisce nere e azzurre, talora con maniche bianche; la squadra di hockey su prato, invece, ha una maglia nera con strisce azzurre orizzontali."}
{"id": "2534800", "revid": "944535", "url": "https://it.wikipedia.org/wiki?curid=2534800", "title": "Catherine Banfield", "text": "Catherine \"Cate\" Banfield \u00e8 un personaggio della serie televisiva \"E.R. - Medici in prima linea\", interpretato da Angela Bassett.\nStoria del personaggio.\n\u00c8 un medico molto competente ma dal carattere scontroso. Viene nominata capo del pronto soccorso, ma si trova spesso in contrasto con i suoi colleghi a causa del suo carattere e del suo stile di gestione del reparto.\nSi scontra spesso con Archie Morris, con il quale sembra non andare per niente d'accordo. Ma i due, dopo essere rimasti bloccati a un convegno medico durante una bufera di neve, si scoprono pi\u00f9 simili di quanto non sembri a prima vista, e sar\u00e0 proprio a Morris che la Banfield confider\u00e0 le sue pene personali.\nNel corso della serie si scopre che la Banfield \u00e8 sposata e che suo figlio \u00e8 morto proprio al pronto soccorso, a causa di una leucemia che lei non aveva saputo diagnosticare. Paradossalmente si trova quindi a lavorare proprio nel posto in cui suo figlio \u00e8 morto, malgrado i tentativi compiuti dal dottor Greene per salvarlo."}
{"id": "2534801", "revid": "765341", "url": "https://it.wikipedia.org/wiki?curid=2534801", "title": "Padernello (Borgo San Giacomo)", "text": "Padernello \u00e8 una frazione del comune italiano di Borgo San Giacomo. Costitu\u00ec un comune autonomo fino al 1927.\nStoria.\nIl castello Martinengo, Salvadego Molin Ugoni sino al 2005, \u00e8 un complesso architettonico con fossato e ponte elevatoio.\nIl maniero \u00e8 ora gestito dalla \"Fondazione Castello di Padernello\" che ne cura sia la manutenzione che l'uso.\nLa frazione \u00e8 un piccolo borgo con struttura romanica, la chiesa di Padernello, dedicata alla Nativit\u00e0 della Beata Vergine Maria, \u00e8 custode di numerose opere d'arte come ad esempio il \"Crocefisso del Satissimo Redentore\" opera del Zamara, la deposizione del Campi olio su rame.\nIl piccolo cimitero annesso \u00e8 opera del Vantini e il monumento dei caduti, opera marmorea, \u00e8 posto nella piazza antistante la chiesa e fu inaugurato da Marziale Ducos.\nInoltre ultimamente, per volont\u00e0 della Fondazione Castello di Padernello e dell'amministrazione comunale, \u00e8 stato costruito un ponte vegetale, opera dell'artista Giuliano Mauri, tale ponte collega la frazione con le cascine denominate Bosco (ex convento aggregato a San Cosma e Damiano di Brescia) e il Santuario dedicato a San Vigilio.\nAttualmente la frazione festeggia il santissimo Redentore ogni venticinque anni (ultima festa nel 2008), per ricordare il miracolo del Crocefisso che ha scongiurato la frazione dal morbo del colera nel 1867, ed ogni anno viene organizzata dagli abitanti una rassegna asinina.\nLa frazione \u00e8 rappresentata da un consiglio di frazione, eletto dai residenti della frazione, che rimane in carica quanto l'amministrazione comunale di Borgo San Giacomo, il consiglio ha il compito di promuovere iniziative e di avanzare richieste riguardanti il benessere della frazione.\nLa collezione privata dei quadri del Ceruti (Pitocchetto) \u00e8 stata custodita sino al 1965 nel castello di Padernello e denominati \"Ciclo di Padernello\"."}
{"id": "2534802", "revid": "1784425", "url": "https://it.wikipedia.org/wiki?curid=2534802", "title": "Chen Yun", "text": "\u00c8 considerato uno degli \"otto anziani del Partito Comunista Cinese\".\nBiografia.\nOrganizzatore comunista.\nNato a Qingpu (oggi parte di Shanghai), Chen Yun fu fin da giovane attivo nei movimenti operai, essendo egli stesso un operaio. Nel 1924 si iscrisse al Partito Comunista Cinese, ricevendo prevalentemente incarichi di organizzazione o inerenti all'ambito economico.\nQuando durante la Spedizione del Nord (1926-1928) Chiang Kai-shek ruppe l'alleanza con i comunisti, nel 1927, Chen lasci\u00f2 Qingpu, ma successivamente fece ritorno a Shanghai in incognito; nel 1930 venne eletto membro aggiuntivo del Comitato centrale del Partito Comunista Cinese. Rimase a Shanghai fino al 1933, quando ripar\u00f2 a Ruijin, capitale dell'allora Repubblica Sovietica Cinese, responsabile per il lavoro clandestino nelle \"zone bianche\", ovvero quelle controllate dal Kuomintang o comunque non sotto l'autorit\u00e0 dei soviet cinesi. Nel 1934 entr\u00f2 nell'Ufficio politico e, successivamente, anche nel suo Comitato permanente.\nPrese parte alla Lunga Marcia e, nel gennaio 1935, partecip\u00f2 alla conferenza di Zunyi, che segn\u00f2 la definitiva vittoria di Mao Zedong sulle fazioni del Partito a lui ostili. Chen tuttavia non complet\u00f2 la Marcia: in estate torn\u00f2 a Shanghai, quindi a settembre fu inviato a Mosca come rappresentante cinese al Comintern. Fece ritorno in Cina nel 1937, recandosi nella base comunista di Yan'an e venendo nominato, in novembre, direttore del Dipartimento d'Organizzazione del CC del PCC, restandovi fino al 1944. In questo periodo scrisse numerosi saggi sull'organizzazione dedicati al \"movimento di rettifica\". A partire dal 1942 fu il principale responsabile economico delle zone controllate dai comunisti.\nNella Repubblica Popolare.\nA seguito della costituzione della Repubblica Popolare Cinese nel 1949 per la vittoria nella guerra civile, Chen ricopr\u00ec un discreto numero di incarichi, fra cui vice primo ministro (1949-1966), presidente della Commissione governativa di economia e finanza (1949-1954), presidente della Commissione statale per le infrastrutture (1954-1958), ministro del Commercio (1956-1958). Nel 1954 diresse la commissione governativa incaricata di abbozzare il primo piano quinquennale. Con la promozione a vicepresidente del Comitato Centrale del partito a seguito dell'VIII Congresso nel settembre 1956 e l'incarico di capo di un gruppo dirigente \"ad hoc\" del partito, Chen Yun fu a tutti gli effetti a capo della pianificazione economica cinese.\nVerso la fine degli anni Cinquanta, Chen, come Mao, respinse decisamente l'idea di copiare meccanicamente l'esperienza sovietica, specialmente in campo economico. Nonostante questa comunione d'intenti nella critica, le soluzioni esposte dai due statisti cinesi erano radicalmente differenti: mentre Mao auspicava la mobilitazione delle masse popolari e la collettivizzazione agricola mediante le comuni popolari, Chen era per una maggiore apertura al libero mercato e la decentralizzazione. In ogni caso la linea di Mao ebbe la meglio e nel 1958 fu lanciato il Grande Balzo in Avanti.\nIl Grande Balzo fu al centro della contesa fra la fazione di Mao e quella di Liu Shaoqi. Chen, bench\u00e9 critico del Balzo, scamp\u00f2 alla campagna contro l'\u00abopportunismo di destra\u00bb perch\u00e9 assente alla Conferenza di Lushan, teatro di un acceso scontro fra Mao e Peng Dehuai. Successivamente, Chen torn\u00f2 ai propri incarichi economici con il compito di mettere fine alle politiche del Balzo, ma gi\u00e0 nel 1962 si ritir\u00f2 dalla partecipazione attiva al governo dopo essere stato criticato duramente da Mao per avere proposto di introdurre il sistema di responsabilit\u00e0 familiare nelle campagne, e fu sostituito da Lin Biao come vice primo ministro esecutivo nel 1965.\nAllo scoppio della Rivoluzione Culturale nel 1966, Chen, bench\u00e9 mai citato dalla stampa nazionale, venne criticato dalle guardie rosse come per aver perseguito la \u00abvia economica capitalista\u00bb dei primi anni Sessanta. Spogliato di tutte le cariche, eccetto quella di membro ordinario del Comitato Centrale, alla fine del 1969 fu esiliato nelle campagne di Nanchang. Pot\u00e9 tornare a Pechino solo nell'aprile 1972, prima come consulente del Ministero del Commercio Estero, quindi come vicepresidente del Comitato permanente dell'Assemblea popolare nazionale dal gennaio 1975.\nL'epoca del \"socialismo di mercato\".\nCon la morte di Mao Zedong e l'esautorazione della banda dei quattro, i sostenitori di Liu Shaoqi e nemici della Rivoluzione Culturale tornarono a guadagnare sempre pi\u00f9 influenza. Nel 1977 Chen sfrutt\u00f2 la fiducia in lui dell'allora vicepresidente Ye Jianying per farsi promotore della riabilitazione di Deng Xiaoping, che effettivamente avvenne.\nAd una conferenza di lavoro del Comitato Centrale nel novembre 1978 lanci\u00f2 i primi attacchi contro l'epoca maoista, sollevando sei questioni da porre alla III sessione plenaria del IX Comitato Centrale che si sarebbe dovuta tenere in dicembre (le \u00absei questioni\u00bb erano le purghe di Bo Yibo, Tao Zhu, Wang Heshou, Peng Dehuai, la valutazione dell'incidente di Tiananmen del 1976 e gli \u00aberrori\u00bb di Kang Sheng); la sessione effettivamente fu molto importante perch\u00e9 rappresent\u00f2 l'ascesa definitiva di Deng e dei suoi alleati. In occasione di questa sessione, Chen venne rieletto nell'Ufficio politico e nel Comitato permanente, nonch\u00e9 vicepresidente del Partito e primo segretario della Commissione centrale per l'Ispezione disciplinare. Da questi incarichi, Chen Yun si occup\u00f2 della riabilitazione dei quadri destituiti negli ultimi anni del maoismo, fra cui lo stesso Liu Shaoqi, e fu tra i redattori della risoluzione del Comitato Centrale del 27 giugno 1981 che condann\u00f2 la Rivoluzione culturale.\nInoltre, a partire dal 1979, Chen Yun ricevette nuovamente le cariche di vice primo ministro e presidente della Commissione di economia e finanza per aiutare Deng Xiaoping a mettere a punto le sue riforme economiche di apertura al libero mercato, mettendo in pratica ci\u00f2 che aveva ipotizzato gi\u00e0 negli anni '50. Sostenne per\u00f2 sempre il mantenimento dell'autorit\u00e0 del Partito, che doveva essere per lui un punto fermo. Nonostante le riforme, egli neg\u00f2 sempre il fatto che la Cina avesse intrapreso la via del capitalismo, ma anzi sostenne che le riforme di mercato dovessero essere coordinate dallo Stato per impedire la caduta del socialismo. Tale fu la sua teoria dell'\u00abuccello in gabbia\u00bb, secondo cui l'economia privata doveva essere libera di svilupparsi in via indipendente nei limiti della pianificazione statale. A questo scopo nel 1983 fu tra i principali promotori della campagna contro l'inquinamento spirituale, il cui obiettivo era proprio eliminare le influenze culturali occidentali. Fu anche il promotore di bonus speciali per gli operai delle imprese statali, che per\u00f2 si rivelarono inutili e soprattutto non risolsero il grave problema della crescente povert\u00e0 dei lavoratori agricoli. Pi\u00f9 avanti, Chen cominci\u00f2 ad opporsi all'allargamento delle riforme, che egli vedeva come una minaccia all'autorit\u00e0 del Partito. In particolare contrast\u00f2 l'istituzione delle Zone Economiche Speciali, ma non si dichiar\u00f2 mai totalmente contrario ad esse. Inoltre, non sfid\u00f2 mai l'autorit\u00e0 di Deng.\nNel 1987 Chen fu tra i dirigenti storici pensionati per lasciare il passo alla nuova generazione di quadri, ma venne comunque nominato presidente della Commissione consultiva centrale, che raggruppava i principali veterani del PCC, in sostituzione dello stesso Deng. La sua influenza fu particolarmente evidente nel 1989, quando il triumvirato ufficioso composto da lui, Deng Xiaoping e Li Xiannian ebbe l'ultima parola circa la repressione degli studenti che protestavano in piazza Tiananmen e l'avvicendamento di Jiang Zemin a segretario generale del Partito.\nChen Yun scomparve dalla scena politica nel 1992, quando la Commissione venne sciolta, e mor\u00ec il 10 aprile 1995. Le sue idee sulla centralit\u00e0 del Partito vengono a volte considerate un fondamento della teoria delle tre rappresentanze di Jiang Zemin, mentre la sua critica delle riforme pare essere alla base del concetto dello sviluppo scientifico di Hu Jintao, che mira ad una pi\u00f9 stabile sistemazione delle riforme per evitare il caos economico degli anni Ottanta e Novanta.\nNel 2005, il centenario della nascita di Chen Yun fu celebrato dalla stampa cinese con numerosi articoli adulatori verso i suoi contributi per il Partito e lo Stato."}
{"id": "2534803", "revid": "287204", "url": "https://it.wikipedia.org/wiki?curid=2534803", "title": "Modificazione di dispositivi coadiuvata al laser", "text": "Modificazione di dispositivi coadiuvata al laser (LADA: Laser assisted device alteration) \u00e8 una tecnica di analisi a temporizzazione laser dei dispositivi a semiconduttori. Il laser \u00e8 utilizzato per alterare temporaneamente le caratteristiche di funzionamento dei transistor nel dispositivo.\nTeoria di funzionamento.\nLa tecnica LADA orienta un laser ad onda continua e potenza variabile verso i transistori di specifici dispositivi. Il laser \u00e8 abitualmente di una variet\u00e0 a corta lunghezza d'onda dell'ordine dei 1064nm. Ci\u00f2 consente che il laser generi dei fotoelettroni nel silicone senza sfociare in un riscaldamento localizzato del dispositivo. La tecnica LADA \u00e8 alquanto simile nella esecuzione alla tecnica SDL, localizzazione molle dei difetti, eccetto che l'SDL utilizza un laser a lunghezza d'onda maggiore (1340nm) con lo scopo di indurre del riscaldamento localizzato piuttosto che generare dei fotoelettroni. L'una e l'altra tecnica richiedono che il dispositivo sia scandito con un laser mentre si trova ad essere stimolato attivamente dal tester.\nIl dispositivo in corso di investigazione viene stimulato elettricamente e la sua uscita monitorata. Questa tecnica viene applicata sul lato posteriore del dispositivo a semiconduttori, permettendo con ci\u00f2 l'accesso diretto del laser alle regioni di diffusione attive del dispositivo. L'effetto del laser sulla regione attiva del transistor \u00e8 di generare una corrente fotoelettrica localizzata. Questa corrente fotoelettrica \u00e8 temporaneo ed \u00e8 presente durante il tempo in cui il laser sta stimolando la regione designata. La creazione di questa corrente fotoelettrica altera i parametri operativi del transistor, la qual cosa pu\u00f2 essere osservata come cambiamento nelle prestazioni del dispositivo. \nL'effetto di questo cambiamento dei parametri potrebbe essere di accelerare o rallentare il funzionamento del dispositivo medesimo. Ci\u00f2 rende la tecnica LADA una tecnica appropriata per determinare percorsi temporizzanti critici all'interno di circuiti a semiconduttori.\nIl laser ha effetti che differiscono sui transistor NMOS e PMOS. Nel caso dei NMOS, i transistor verranno attivati. Per i PMOS, per\u00f2, l'effetto \u00e8 di abbassarne la tensione di soglia. L'effetto sui transistor PMOS diventa proporzialmente pi\u00f9 forte con l'aumentare della potenza del laser. L'effetto \u00e8 di aumentare o ridurre la velocit\u00e0 del dispositivo in prova.\nLa messa a punto per l'analisi LADA comporta la connessione del dispositivo ad una apparecchiatura di prova. I parametri di prova, tensione di funzionamento e velocit\u00e0 del dispositivo, sono quindi aggiustati per metterlo in uno stato Passa/Non passa o Non passa/Passa. \u00c8 utile usare un tester shmoo plot per selezionare le condizioni di funzionamento appropriate. L'effetto dello scandire le regioni sensibili col laser \u00e8 quello di fare scattare dalla condizione Passa allacondizione Non passa, o dalla condizione Non passa alla condizione Passa.\nApplicazioni.\nLa tecnica LADA \u00e8 utile per confermare o confutare una teoria in essere della causa del malfunzionamento. Pu\u00f2 essere impiegata per confermare dispersioni sospette di transistor o rumori di barra collettrice. Ha trovato pure vasta utilizzazione nella localizzazione di difetti di processo dato che l'effetto LADA modula le caratteristiche del transistor nello stesso percorso come il difetto di processo."}
{"id": "2534805", "revid": "1442080", "url": "https://it.wikipedia.org/wiki?curid=2534805", "title": "League of Ireland Shield", "text": "Il League of Ireland Shield era una competizione calcistica irlandese, organizzata dal 1921 al 1972.\nDalla stagione 1973-1974 \u00e8 stata sostituita dalla League of Ireland Cup."}
{"id": "2534806", "revid": "1048993", "url": "https://it.wikipedia.org/wiki?curid=2534806", "title": "Lucio De Caro", "text": "Biografia.\nInizia la sua attivit\u00e0 nel cinema come assistente regista di Mario Soldati nel 1941, per dirigere il suo primo lavoro due anni pi\u00f9 tardi con la pellicola \"Il ventesimo duca\", nel 1947 dirige la versione italiana di \"Man\u00f9 il contrabbandiere\", successivamente si occupa del montaggio del cartone animato \"La rosa di Bagdad\" di Domeneghini.\nAll'inizio degli anni '50 passa al giornalismo professionale. Sale alla direzione del \"Tirreno\" di Livorno, che guida per quasi quattro anni.\nTorna al cinema, come sceneggiatore, nel 1972 per il film \"La polizia ringrazia\" di Steno: \u00e8 il primo di una lunga serie di pellicole sul cinema poliziottesco italiano."}
{"id": "2534807", "revid": "297059", "url": "https://it.wikipedia.org/wiki?curid=2534807", "title": "Johannes Friedrich", "text": "Egli \u00e8 il principale vescovo della Chiesa evangelica luterana di Baviera (2007), parte della Chiesa evangelica luterana unita di Germania; \u00e8 un sostenitore dell'ecumenismo in Germania e del dialogo interreligioso.\nJohannes Friedrich \u00e8 figlio di un professore di teologia protestante, Gerhard Friedrich. \u00c8 stato educato in una scuola di Erlangen e si \u00e8 laureato nel 1967."}
{"id": "2534809", "revid": "73125", "url": "https://it.wikipedia.org/wiki?curid=2534809", "title": "H-alpha", "text": ""}
{"id": "2534810", "revid": "663330", "url": "https://it.wikipedia.org/wiki?curid=2534810", "title": "Stephen Lang", "text": "Biografia.\nNato a New York, figlio di Eugene Lang, un noto uomo d'affari e filantropo, e di Teresa Volmer, ha origini irlandesi da parte di madre e ebree da parte di padre. Dopo aver effettuato gli studi nel Queens, si muove verso la Pennsylvania dove studia teatro al Swarthmore College, diplomandosi nel 1973. Tra i primi lavori di Lang come attore, vi furono \"Due volte nella vita\" (1985) e \"Morte di un commesso viaggiatore\" (1985), quest'ultimo tratto dall'omonimo dramma teatrale di Arthur Miller in cui impersonava il figlio del personaggio interpretato da Dustin Hoffman. Successivamente recita ne \"I 5 della squadra d'assalto\" (1986) e \"Manhunter - Frammenti di un omicidio\" (1986), primo film su Hannibal Lecter in cui interpreta il reporter Freddy Lounds. Dal 1986 al 1988 \u00e8 stato impegnato nella serie televisiva \"Crime Story\", dove interpretava l'avvocato David Abrams.\nNel 1992 lavora in teatro e si guadagna una nomination al Tony Award per la sua interpretazione di un senzatetto in \"The Speed of Darkness\". Sempre a teatro interpreta il colonnello Nathan Jessup in \"A Few Good Men\" di Aaron Sorkin, ruolo reso celebre da Jack Nicholson dal film \"Codice d'onore\" (1992). Lang ha vinto diversi premi teatrali, tra cui un Drama Desk Award. Nel 1993 ha interpretato il Generale George E. Pickett in \"Gettysburg\" ed \u00e8 stato il cattivo Ike Clanton in \"Tombstone\", cui sono seguite diverse apparizioni televisive, tra cui la serie \"Il fuggitivo\", e molti film considerati di cassetta, fino al 2003 quando interpreta Thomas \"Stonewall\" Jackson in \"Gods and Generals\".\nRecita a teatro in \"Finishing the Picture\", ultima opera dell'amico Arthur Miller, morto nel 2005, successivamente lavora in \"Defiance\" di John Patrick Shanley e in svariate produzioni off-Broadway, ottenendo candidature al Drama Desk Award e al Lucille Lortel Award per la sua interpretazione in \"Beyond Glory\". Nel 2009 recita in tre pellicole di successo, \"Nemico pubblico - Public Enemies\" di Michael Mann, \"L'uomo che fissa le capre\" di Grant Heslov e \"Avatar\" di James Cameron. Nel 2014 prende parte al film \"A Good Marriage\".\nDoppiatori italiani.\nNelle versioni in italiano delle opere in cui ha recitato, Stephen Lang \u00e8 stato doppiato da:"}
{"id": "2534813", "revid": "767487", "url": "https://it.wikipedia.org/wiki?curid=2534813", "title": "Grand Prix Hassan II 1999", "text": "Il Grand Prix Hassan II 1999 \u00e8 stato un torneo di tennis giocato sulla terra rossa.\n\u00c8 stata la 15\u00aa edizione del Grand Prix Hassan II,\nche fa parte della categoria International Series nell'ambito dell'ATP Tour 1999.\nSi \u00e8 giocato al Complexe Al Amal di Casablanca in Marocco, dal 22 al 29 marzo 1999.\nCampioni.\nSingolare.\n Alberto Mart\u00edn ha battuto in finale Fernando Vicente 6-3, 6-4\nDoppio.\n Fernando Meligeni / Jaime Oncins hanno battuto in finale Massimo Ardinghi / Vincenzo Santopadre 6-2, 6-3"}
{"id": "2534817", "revid": "6986", "url": "https://it.wikipedia.org/wiki?curid=2534817", "title": "Sensore piezoresistivo", "text": "Il sensore piezoresistivo \u00e8 un tipo di sensore utilizzato per rilevare delle grandezze meccaniche e trasformarle in un segnale di tipo elettrico.\nIl sensore funziona sul principio fisico della piezoresistenza: un particolare elemento resistivo segue le deformazioni della superficie di un elemento sensore (una lamina, una membrana, un filo, o altro) a cui \u00e8 fissato; queste deformazioni (tipicamente allungamenti e accorciamenti) causano una variazione della resistivit\u00e0 elettrica del materiale del resistore, e di conseguenza la sua resistenza elettrica.\nCollegando a questo elemento un sistema di misura in grado di leggere variazioni di resistenza, si pu\u00f2 risalire all'entit\u00e0 della deformazione, e di conseguenza all'entit\u00e0 della grandezza fisica che le ha causate.\nPiezoresistori ed estensimetri.\nI sensori piezoresistivi non vanno confusi con gli estensimetri che funzionano su un principio fisico leggermente differente, anche se ne condividono molto la struttura, la modalit\u00e0 d'utilizzo e i campi d'applicazione. Di fatto, storicamente nascono come tecnologia alternativa ai classici estensimetri, tanto che in alcuni casi sono citati come estensimetri a semiconduttore.\nIn particolare bisogna chiarire che, al manifestarsi di una deformazione, i sensori piezoresistivi variano la propria resistenza principalmente perch\u00e9 varia la resistivit\u00e0 del materiale sensibile, mentre gli estensimetri variano la propria resistenza quasi esclusivamente perch\u00e9 varia la lunghezza e la sezione del conduttore che realizza il sensore.\nCaratteristiche elettriche.\nUn sensore piezoresistivo \u00e8 caratterizzato da alcune grandezze fondamentali:\nResistenza nominale.\nI sensori piezoresistivi vengono normalmente realizzati con impedenze compatibili con la strumentazione destinata a leggere gli estensimetri, pertanto presentano spesso valori resistivi di 120 e 350 ohm. Tuttavia non \u00e8 inusuale trovare sensori con impedenza superiore a 1 kohm, specie se destinati a usi speciali o strumentazione \"dedicata\".\nSensibilit\u00e0.\nCome per gli estensimetri, la sensibilit\u00e0 del sensore piezoresistivo \u00e8 definita gauge factor, o fattore di trasduzione. \nLa variazione di resistenza viene espressa come rapporto fra la variazione di resistenza e la resistenza nominale, analogamente le deformazioni vengono espresse come rapporto fra la variazione di lunghezza del sensore e la sua dimensione. Quest'ultima viene chiamata deformazione relativa ed indicata come formula_1:\nformula_2\nSe L \u00e8 la lunghezza del sensore, \u0394L la sua variazione, R \u00e8 la resistenza nominale e \u0394R la sua variazione, allora il gauge factor Gf \u00e8 pari a:\nformula_3\nCome accennato, la variazione della resistenza in sensore piezoresistivo dipende principalmente alla variazione della resistivit\u00e0 dello speciale materiale di cui \u00e8 composto (semiconduttori drogati). Questa variazione \u00e8 circa 50 volte pi\u00f9 grande di quella ottenibile dagli estensimetri. Pertanto il gauge factor di questi sensori si aggira intorno a 100-130.\nSebbene il gauge factor di un elemento piezoresistivo sia gi\u00e0 abbastanza alto, questi elementi vengono quasi sempre inseriti in un circuito di trasduzione basato sul ponte di Wheatstone; questo per due motivi:\nUna particolarit\u00e0 dei sensori piezoresistivi \u00e8 che si possono realizzare sensori con fattore di trasduzione negativi: vale a dire che allungandoli la loro resistenza diventa pi\u00f9 bassa. In particolare, quelli realizzati con semiconduttori con drogaggio \"p\", hanno un fattore positivo; mentre quelli drogati con impurezze di tipo \"n\", hanno un fattore negativo.\nLinearit\u00e0.\nUn fattore da tenere in considerazione nei sensori piezoresistivi \u00e8 la linearit\u00e0 della risposta d'uscita al variare della deformazione subita. Infatti questi sensori non presentano una spiccata linearit\u00e0, se confrontati ad altri dispositivi: su campi di misura grandi la transcaratteristica tende ad avere un andamento quadratico. Questo fatto finisce per limitare significativamente il campo delle deformazioni leggibili, dunque limitare le applicazioni dei trasduttori che adottano questo tipo di sensori (a meno di non venire a patti con errori di linearit\u00e0 elevati).\nA titolo d'esempio un sensore piezoresistivo pu\u00f2 presentare un errore di linearit\u00e0 dell'1 % su un campo di misura di 100 microformula_1 (equivalente a variazioni di lunghezza del sensore di 0,01 %).\nDeriva termica.\nIl grosso problema dei sensori piezoresistivi \u00e8 la forte deriva termica che subiscono al variare della temperatura. Tanto per farsi un'idea, la variazione di 10 \u00b0C su un sensore non compensato pu\u00f2 provocare una deriva del segnale d'uscita di 300 microformula_1! (nei comuni estensimetri \u00e8 relativamente insignificante e si confonde con il segnale dovuto alla dilatazione del materiale a cui sono applicati). Per questo motivo \u00e8 necessario utilizzare questi sensori prevedendo un sistema di compensazione della deriva termica.\nCome accennato, il sistema pi\u00f9 usato \u00e8 quello di usare i sensori integrandoli all'interno di un circuito di trasduzione basato sul ponte di Wheatstone. Questa modalit\u00e0 prevede di inserire sul ramo opposto del ponte, elementi piezoelettrici uguali a quelli montati sull'elemento sensore, anche se non \"attivi\" (montati in modo da non subire deformazioni legate alla grandezza da trasdurre). Al variare della temperatura, tutti gli elementi derivano (circa) in egual misura, ma l'elemento usato per la compensazione finisce per riequilibrare il ponte impedendo (almeno in parte) di generare segnale legato alla variazione di temperatura del trasduttore.\nSempre con lo scopo di ridurre le derive termiche, \u00e8 sempre consigliato di alimentare i sensori piezoresistivi con basse correnti (max. 15 mA); infatti queste inevitabilmente (per effetto Joule) finiscono per riscaldare qualsiasi resistore.\nUn ulteriore limite deriva dall'uso di semiconduttore monocristallino come materiale sensibile, questo infatti si degrada a temperature superiori a 200 \u00b0C, il che porta all'impossibilit\u00e0 di usare questi sensori a temperature elevate.\nStruttura.\nChimicamente i materiali piezoresistivi sono dei semiconduttori monocristallini di silicio o germanio, fortemente drogati. \nLa struttura pi\u00f9 semplice \u00e8 quella costituita da un sottile film di materiale (0,01-0,1\u00a0mm) applicato rigidamente su un substrato plastico. La lunghezza di un sensore pu\u00f2 variare da 12 a 1\u00a0mm e, dimensioni cos\u00ec minuscole, permettono di realizzare trasduttori di dimensioni estremamente ridotte. Il sensore pu\u00f2 essere realizzato come elemento a parte, per poi essere incollato sulla superficie dell'elemento sensore (lamina, membrana, ecc\u2026) del trasduttore a cui \u00e8 destinato, oppure, con particolari tecniche, realizzato direttamente sull'elemento sensore. \nQuando utilizzato come parte del circuito di trasduzione, tutti gli elementi del ponte di Wheatstone vengono integrati nel trasduttore stesso, allo scopo di riuscire, per quanto possibile, a compensare le alte derive termiche tipiche degli elementi piezoresistivi.\nSebbene questi sensori utilizzino per principio del materiale costoso, hanno beneficiato dello sviluppo legato al mondo dell'elettronica a semiconduttori, il che ne ha permesso una significativa riduzione dei costi e l'integrazione con il resto dei circuiti del trasduttore, tanto che oggi \u00e8 uno dei sensori pi\u00f9 usati sui trasduttori che integrano elettronica di alimentazione e condizionamento del segnale.\nOltre i su citati problemi legati alla linearit\u00e0 dei sensori piezoresistivi, va citato che questi non possono subire considerevoli deformazioni senza danneggiarsi (tip. Max. 3000-5000 microformula_1), inoltre sono relativamente fragili (massimo 1 milione di cicli di deformazione).\nApplicazioni.\nIl sensore piezoresistivo costituisce una tecnologia alternativa al classico estensimetro a conduttore, e ne condivide il mercato. Anche le modalit\u00e0 applicative sono simili (se non uguali) a quelle degli estensimetri.\nI punti di forza di questi sensori sono nella possibilit\u00e0 di produrli in larga scala in modo economico, nell'elevata sensibilit\u00e0 e nelle dimensioni. Mentre i punti critici sono legati alla deriva termica e alla loro linearit\u00e0. Questo ne fa uno dei sensori pi\u00f9 in uso sui trasduttori \"miniaturizzati\" o \"standard economici\", non destinati ad applicazioni ad alta precisione.\nOggi i sensori piezoresistivi trovano larga applicazione negli accelerometri, nelle celle di carico e nei trasduttori di pressione."}
{"id": "2534830", "revid": "419471", "url": "https://it.wikipedia.org/wiki?curid=2534830", "title": "Basket Rimini Crabs 2008-2009", "text": "Il Basket Rimini Crabs 2008-2009, nuovamente sponsorizzato \"Coopsette\" a partire dal 4 febbraio 2009, ha preso parte al campionato professionistico italiano di Legadue.\nStagione.\nDopo un biennio di gestione Ticchi (passato alla guida della Nazionale italiana femminile), sulla panchina biancorossa siede inizialmente coach Massimo \"Cedro\" Galli. In estate vengono firmati gli americani Phil Goss e Chris McCray, mentre il reparto italiani \u00e8 completato dal veterano Alessandro De Pol in uscita da Varese, da Giacomo Gurini proveniente da Fossombrone e dal cubano di formazione italiana Yankiel Moreno prelevato da Vado Ligure. Il comunitario \u00e8 il lungo polacco Tomasz K\u0119sicki, reduce da una serie di infortuni che non gli hanno permesso di vedere il campo negli ultimi anni precedenti a questa esperienza.\nLa stagione inizia male, complice anche un calendario difficile: il bilancio dopo 6 partite parla infatti di 1 vittoria e 5 sconfitte. A seguito di ci\u00f2 Galli venne esonerato, mentre al suo posto viene chiamato Giancarlo Sacco. La squadra riesce poi ad invertire il trend riprendendosi con l'andar delle giornate, conquistando la qualificazione ai play-off con un 7\u00ba posto finale al termine di un campionato complessivamente molto equilibrato. Ai play-off i riminesi sono subito piegati da Casale Monferrato, uscendo cos\u00ec ai quarti di finale con un 3-0 nella serie.\nRoster.\n\"Legaduebasket: Dettaglio statistico\""}
{"id": "2534836", "revid": "287204", "url": "https://it.wikipedia.org/wiki?curid=2534836", "title": "Gro\u00dfer Priel", "text": "Il Gro\u00dfer Priel (2.515 ) \u00e8 la montagna pi\u00f9 alta dei Monti Totes nelle Alpi del Salzkammergut e dell'Alta Austria. Si trova in Alta Austria tra il Distretto di Gmunden ed il Distretto di Kirchdorf an der Krems."}
{"id": "2534837", "revid": "1442080", "url": "https://it.wikipedia.org/wiki?curid=2534837", "title": "Grand Prix Hassan II 1999 - Singolare", "text": "Il singolare del Grand Prix Hassan II 1999 \u00e8 stato un torneo di tennis facente parte dell'ATP Tour.\nAlberto Mart\u00edn ha battuto in finale Fernando Vicente 6-3, 6-4."}
{"id": "2534838", "revid": "249337", "url": "https://it.wikipedia.org/wiki?curid=2534838", "title": "Otto anziani del Partito Comunista Cinese", "text": "Gli otto anziani del Partito Comunista Cinese, ufficialmente gli Otto grandi ufficiali eminenti (), conosciuti anche come gli Otto Immortali, furono otto dirigenti del Partito degli anni '80-'90, protagonisti dell'apertura al libero mercato. Quella degli \"Otto immortali\" \u00e8 una chiara allusione alle otto divinit\u00e0 taoiste.\nGran parte degli \"otto anziani\" componeva la Commissione consultiva centrale. Segue una lista degli anziani:\nAlcuni considerano anche Li Peng e Deng Yingchao politici dallo \"status\" equiparabile a quello degli Otto Anziani. I discendenti degli \"Otto Immortali\" vengono soprannominati \"I Principini\" o anche \"Partito del Principe erede\"."}
{"id": "2534839", "revid": "602287", "url": "https://it.wikipedia.org/wiki?curid=2534839", "title": "Melo melo", "text": "La voluta melo (nome scientifico Melo melo ()) \u00e8 un gasteropode marino di grosse dimensioni della famiglia Volutidae. \nDescrizione.\nLa lunghezza massima per questa specie \u00e8 275\u00a0mm, e comunemente misura 175\u00a0mm. La conchiglia ha forma a bulbo o grossolanamente ovale. La columella ha tre o quattro lunghe ripiegature oblique facilmente distinguibili. Ha un'ampia apertura, lunga quasi quanto l'intera conchiglia. Questo gasteropode produce perle non nacreiche che vanno di valore dai 7000 ai 40.000 \u20ac. Alcune di esse raggiungono la dimensione di palline da golf.\nDistribuzione e habitat.\nLa distribuzione della specie \u00e8 ristretta al sudest asiatico: da Birmania, Thailandia e Malaysia fino a Cina meridionale e Filippine.\nL'animale vive in litorali e sublitorali poco profondi, generalmente in fondali fangosi a profondit\u00e0 massima di quasi 20 m.\nAlimentazione.\nLa voluta melo \u00e8 carnivora, come \u00e8 stato dimostrato in laboratorio. \u00c8 un predatore specializzato di altri gasteropodi predatori della piattaforma continentale, tra cui \"Hemifusus tuba\" (Melongenidae) e \"Babylonia lutosa\" (Buccinidae)."}
{"id": "2534844", "revid": "76963", "url": "https://it.wikipedia.org/wiki?curid=2534844", "title": "Raf Pindi", "text": "Ufficiale dell'Esercito italiano col grado di Maggiore del Reggimento Savoia Cavalleria, si dedic\u00f2 al cinema e ai fotoromanzi negli anni dal 1937 al 1955.\nBiografia.\nIncline per vocazione giovanile al teatro, calca da giovane i palcoscenici di Puglia ma preferisce la carriera militare indossando la divisa di ufficiale del Reggimento Savoia Cavalleria . Il suo esordio cinematografico avviene nel 1937 nel film \"Condottieri\" di Luis Trenker, sostenendo la parte di Pedro ed assumendo lo pseudonimo di \"Lando Muzio\". Il Corriere della Sera nell'edizione del 2 ottobre 1937 annota: \"Tra le facce nuove, Ethel Maggi e Lando Muzio (pseudonimo di Raffaele Pindinelli) sono particolarmente espressivi\". Il film fu presentato alla Mostra del Cinema di Venezia del 1937 conquistando la coppa della direzione Generale dello Spettacolo.\nAllo scoppio della seconda guerra mondiale, in qualit\u00e0 di ufficiale di cavalleria, partecipa alla campagna di Jugoslavia, rientrando in Italia nel giugno del 1941 e acquartierandosi con i suoi cavalleggeri a Lonigo (Vicenza). Col grado di maggiore comanda il secondo gruppo squadroni del Savoia Cavalleria al comando del colonnello Guglielmo Barb\u00f2 di Casalmorano. Il 12 luglio dello stesso anno viene mobilitato con tutto il reggimento per la partenza sul fronte russo. Raffaele Pindinelli viene impegnato con i suoi squadroni in numerosi combattimenti durante tutto l'inverno e fino a marzo 1942, data in cui viene rimpatriato a causa di una grave infezione polmonare.\nCongedatosi dall'esercito subito dopo la guerra riprende l'attivit\u00e0 di attore partecipando nel 1946 al film di Aldo Vergano \"Il sole sorge ancora\", dove interpreta la parte di \"Guido, il padre di Laura\". Questa pellicola neorealista sulla Resistenza ha ricevuto due Nastri d'argento.\nSegue lo stesso anno \"Guglielmo Tell - L'arciere della Foresta Nera\", un film di avventura diretto da Giorgio P\u00e0stina che lo chiama per il successivo lavoro drammatico \"Ho sognato il paradiso\" nel 1949, dove Pindinelli interpreta \"Il ragioniere colpito da infarto\". Nel 1948 partecipa con Giulietta Masina e Carla Del Poggio al film \"Senza piet\u00e0\" diretto da Alberto Lattuada e con la sceneggiatura di Federico Fellini e Tullio Pinelli.\nTra il 1948 ed il 1949 partecipa alla lavorazione di almeno sette film al fianco tra gli altri di Vittorio Gasman, Aroldo Tieri ed Ernesto Calindri in \"Ho sognato il Paradiso\"; al fianco di Marcello Mastroianni e Doris Duranti in \"Tragico ritorno\". Compare in una miriade di fotoromanzi e nel 1952 ritorna sul set al fianco di Doris Duranti e di Arnoldo Fo\u00e0 nel film diretto da Giacinto Solito \"La storia del Fornaretto di Venezia\". Ancora con la Duranti partecipa al film \"La muta di Portici\".\nSotto la direzione di Gian Palo Calligari partecipa alla realizzazione del film \"I misteri della Giungla nera\" (primo della serie), meglio conosciuto con il titolo \"La vendetta dei Tughs\" e che ebbe numerose edizioni in Francia e negli USA. Partecipa a \"I misteri della Giungla Nera II\", rappresentato anche in Francia, Germania e USA il 20 ottobre 1955. A questo film segue \"Il tesoro del Bengala\" diretto da Gianni Vernuccio.\nIn \"Cheri Bibi\", diretto da Marcello Pagliero, lavora al fianco di Arnoldo Fo\u00e0, Gino Scotti, Ubaldo Lay e Lea Padovani.\nL'ultimo film a cui prende parte, interpretando la parte del generale Bettini, nel 1955, \u00e8 \"La rivale\" diretto da Anton Giulio Majano. Una tragica caduta di cavallo pone fine quello stesso anno, il 30 novembre, alla sua carriera di attore e di protagonista di fotoromanzi."}
{"id": "2534845", "revid": "726373", "url": "https://it.wikipedia.org/wiki?curid=2534845", "title": "Il signore di Storn", "text": "Il signore di Storn (\"The Winds of Darkover\") \u00e8 un romanzo della scrittrice statunitense Marion Zimmer Bradley pubblicato per la prima volta nel 1970.\n\"Il signore di Storn\" \u00e8 il romanzo con cui la scrittrice riprende il Ciclo di Darkover dopo cinque anni di silenzio dovuto al tiepido apprezzamento ottenuto con l'opera precedente, \"Ritorno a Darkover\".\nA proposito del personaggio principale del libro, l'autrice spiega: \u00abNelle mie intenzioni la protagonista doveva essere una Libera Amazzone assoldata per combattere i banditi che infestavano le montagne di Darkover. Rimuginai per qualche tempo quell'idea, ma chiss\u00e0 perch\u00e9 non mi convinceva. Dovevano passare sei anni prima che fossi in grado di scrivere una storia sulle Libere Amazzoni.\u00bb\nTrama.\nPianeta Darkover, era dei Comyn.\nDan Barrow perde il proprio lavoro allo spazioporto terrestre dopo essersi apparentemente addormentato nella torre di controllo; in realt\u00e0, quella \u00e8 stata la quarta di una serie di strane visioni in cui si ritrova in un castello nel mezzo di una battaglia, per poi vedere una donna di fuoco con i polsi legati da catene. Grazie ai precedenti anni di lavoro impeccabile, Dan non riceve il massimo di sette A. U., ammonizioni ufficiali, e ottiene l'incarico di istruire i darkovani a molare le lenti per costruire cannocchiali con cui rintracciare con pi\u00f9 tempestivit\u00e0 gli incendi nelle foreste. L'interprete che gli viene affidato \u00e8 un giovane ragazzo, Lerrys, che parla perfettamente l'inglese standard e sembra conoscere appieno l'etichetta terrestre. Assieme agli accompagnatori Gwinn e Colryn, partono alla volta di Armida, dove il Nobile Valdir Alton, il padre adottivo di Lerrys, li aspetta.\nPer Dan, che prima d'allora non ha mai lasciato la Citt\u00e0 Commerciale, il viaggio non \u00e8 dei pi\u00f9 semplici, in quanto deve imparare in poco tempo usi e costumi per lui nuovi; i suoi vestiti e comportamenti terrestri scatenano subito l'ilarit\u00e0 dei darkovani che viene puntualmente smorzata da Lerrys, il quale spiega che Dan \u00e8 sotto la protezione del Nobile Alton. Le visioni di Dan si intensificano, assieme alla voce che nella mente gli intima di recarsi a Carthon e allo sconcerto provocato dalla constatazione di saper leggere nel pensiero e conoscere bene la lingua darkovana, doti che non credeva di possedere.\nNel frattempo, il castello degli Storn, Nobili di Darkover, viene conquistato dal bandito Brynat lo Sfregiato che impone alla giovane Allira di Storn il matrimonio e cerca di uccidere Loran, il maggiore dei fratelli e signore di Storn, cieco dalla nascita, ma che dispone di poteri con cui \u00e8 entrato in trance impedendo cos\u00ec ai banditi di avvicinarglisi. Melitta, la sorella minore, sotto le indicazioni di Loran, elabora un piano per fuggire dal castello e recarsi alla citt\u00e0 di Carthon, dove trover\u00e0 una persona in grado di aiutarli."}
{"id": "2534847", "revid": "336009", "url": "https://it.wikipedia.org/wiki?curid=2534847", "title": "SsangYong Actyon Sports", "text": ""}
{"id": "2534848", "revid": "466539", "url": "https://it.wikipedia.org/wiki?curid=2534848", "title": "Legione del Carnaro", "text": "La Legione \"del Carnaro\" era un'Unit\u00e0 delle Forze Armate Fiumane, ed era cos\u00ec costituita:"}
{"id": "2534852", "revid": "1318658", "url": "https://it.wikipedia.org/wiki?curid=2534852", "title": "Ploumanac'h", "text": "Ploumanac'h (pron. francese: /plumanak/ o /plumana/; pron. bretone: /plu\u02c8m\u00e3\u02d0nax/) \u00e8 un piccolo centro portuale francese e una delle pi\u00f9 famose localit\u00e0 balneari della Costa di Granito Rosa (fr. \"C\u00f4te de Granit Rose\"; bret. \"Aod ar Vein Ruz\"), la celebre costa sulla Manica della Bretagna settentrionale (Francia nord-occidentale). Ex-villaggio di pescatori, \u00e8 \u2013 dal punto di vista amministrativo\u00a0\u2013 un ex-comune e ora borgo di Perros-Guirec, comune dell\"arrondissement\" di Lannion, nel dipartimento delle C\u00f4tes-d'Armor e nella provincia storica del Tr\u00e9gor.\nLa localit\u00e0 \u00e8 famosa per la scogliera della Pointe de Squewel (in bretone: \"Ar Skevell\"), con il faro (chiamato in lingua bretone \"Mean ruz\", ovvero \"pietra rossa\") e \u2013 soprattutto \u2013 le enormi formazioni rocciose in granito \u201crosa\u201d, che \u2013 per loro forme, modellate dai venti, dalle piogge e dalle maree \u2013 hanno anche assunto nomi particolari come \u201cCastello del diavolo\u201d (\"Ch\u00e2teau de Diable\"), \u201cCappello di Napoleone\u201d (\"Chapeau de Napoleon\"), \"Silhouette de Saint-Yves\", \u201cIl Coniglio\u201d, ecc. \u00c8 stato eletto il villaggio preferito dai francesi in un concorso indetto nel 2015 dall'emittente France 2.\nGeografia fisica.\nPloumanac'h si trova nella parte centrale della costa settentrionale della Bretagna, tra le localit\u00e0 di Tr\u00e9gastel e Perros-Guirec (sede del comune, a ca. 4\u00a0km ad est di Ploumanac'h), altri famosi centri della Costa di Granito Rosa, e a qualche km a nord di Lannion.\nOltre che dalle normali strade, Ploumanac'h \u00e8 unita a Perros-Guirec anche da un sentiero, percorribile solamente a piedi e chiamato \"Sentier des Douaniers\", ovvero \u201cSentiero dei doganieri\u201d. Il nome fa riferimento al fatto che all'inizio del XIX secolo era un sentiero pattugliato dai doganieri e creato appositamente per controllare pirati e contrabbandieri.\nAl largo di Ploumanac'h si trova l'arcipelago delle Sept-\u00celes.\nStoria.\nNell'agosto 1594, il castello di Ploumanac'h entr\u00f2 in possesso del maresciallo Aumont, che era comandante in Bretagna alle dipendenze di re Enrico IV.\nMonumenti e luoghi d'interesse.\nArchitetture religiose.\nOratorio di San Guirec.\nSulla spiaggia di Ploumanac'h si trova l'oratorio di San Guirec, un oratorio dedicato al santo bretone di origine gallese Guirec e realizzato nell'XI o agli inizi del XII secolo oppure nel corso del XIII secolo.\nCappella di San Guirec.\nNei pressi dell'oratorio, si trova anche una cappella dedicata sempre a San Guirec e risalente al XIV secolo.\nArchitetture civili.\nFaro di Ploumanac'h.\nAltro edificio famoso di Ploumanac'h \u00e8 il faro, situato nella Pointe du Squewel e costruito nel 1948.\nMaison du Litoral.\nUn altro edificio d'interesse \u00e8 la \"Maison du Litoral \", che contiene materiale informativo sulle rocce, la fauna e la flora locali."}
{"id": "2534855", "revid": "1305772", "url": "https://it.wikipedia.org/wiki?curid=2534855", "title": "Notazione infissa", "text": "La notazione infissa \u00e8 la comune notazione logica e matematica, nella quale gli operatori sono scritti tra gli operandi su cui agiscono (per es. 2 + 2). Essa non \u00e8 cos\u00ec semplice da elaborare da parte dei computer come per la notazione prefissa (l'esempio viene scritto cos\u00ec: + 2 2 ) o per la notazione postfissa (detta anche Notazione Polacca Inversa o RPN dove lo stesso calcolo viene scritto cos\u00ec: 2 2 +).\nNella notazione infissa, diversamente da quelle prefissa o postfissa, le parentesi che circondano gruppi di operandi e operatori sono necessarie per indicare l'ordine desiderato dell'esecuzione delle operazioni. In assenza delle parentesi, entrano in causa delle regole di precedenza degli operatori per determinare l'ordine delle operazioni da applicare agli operandi."}
{"id": "2534857", "revid": "339392", "url": "https://it.wikipedia.org/wiki?curid=2534857", "title": "Fatti di Castelvolturno", "text": ""}
{"id": "2534858", "revid": "767487", "url": "https://it.wikipedia.org/wiki?curid=2534858", "title": "John Hughes (calciatore 1964)", "text": "Carriera.\nGiocatore.\nDopo una parentesi allo e una militanza nel Falkirk fu ingaggiato dal nel 1995, quindi dal , dall'Ayr United per ritornare al Falkirk come giocatore ed allenatore.\nAllenatore.\nAlla fine della sua carriera di calciatore divent\u00f2 allenatore diventando manager del Falkirk nel 2003, inizialmente insieme ad Owen Coyle, che lasci\u00f2 il Falkirk per aiutare Ian McCall al Dundee United, lasciando Hughes come manager unico. Hughes quindi port\u00f2 la squadra alla promozione in Scottish Premier League nel 2005 e ad una finale di Coppa di Scozia nel 2009. Al termine della stagione fu scelto come manager del sostituendo Mixu Paatelainen. Nel gennaio 2017 diventa l'allenatore del Raith Rovers. Il 28 febbraio seguente, in occasione della partita contro l'Ayr United, non avendo alcun portiere a disposizione, si \u00e8 trovato costretto a schierare il centrocampista Ryan Stevenson tra i pali fin dal primo minuto (la partita finir\u00e0 1-0 per l'Ayr United)."}
{"id": "2534861", "revid": "22475", "url": "https://it.wikipedia.org/wiki?curid=2534861", "title": "Gerusalemme! Gerusalemme!", "text": "Gerusalemme! Gerusalemme! \u00e8 un saggio storico scritto da Dominique Lapierre e Larry Collins, pubblicato nel 1971. \nTrama.\nIl saggio ripercorre la storia della nascita dello Stato di Israele, narrando la situazione geopolitica precedente alla guerra arabo-israeliana del 1948 sino alla nascita dei nuovi confini dello Stato ebraico.\nEdizioni.\n4 edizioni da parte della casa editrice Le Scie, 2 edizioni Oscar Mondadori, I edizione Bestsellers Oscar Mondadori nel marzo 1988 e la V ristampa Bestsellers Oscar Mondadori nel 1994."}
{"id": "2534867", "revid": "2149771", "url": "https://it.wikipedia.org/wiki?curid=2534867", "title": "Liviu Ciobotariu", "text": "Biografia.\nSuo figlio Denis \u00e8 un calciatore, anch'egli difensore centrale.\nCarriera.\nClub.\nDifensore con il senso del gol, per tutti gli anni '90 ha giocato in diverse squadre di Bucarest. Nel 2000 \u00e8 approdato nel campionato belga, dove ha militato prima nello , poi nel Mons ed infine nell'Anversa. Nel 2004 ha fatto ritorno in patria, alla Dinamo Bucarest, dove un anno pi\u00f9 tardi ha concluso la carriera.\nNazionale.\nDal 1997 al 2001 \u00e8 stato nel giro della nazionale romena, con la quale ha segnato 3 reti in 32 presenze. Ha fatto parte della spedizione romena a e a .\nAllenatore.\nUna volta lasciato il calcio giocato, ha intrapreso la carriera di allenatore. Nel 2008-2009 ha allenato l'Otopeni, squadra di cui non \u00e8 riuscito ad impedire la retrocessione in seconda divisione.\nIl 29 maggio 2019 \u00e8 stato nominato commissario tecnico della nazionale libanese."}
{"id": "2534875", "revid": "2114019", "url": "https://it.wikipedia.org/wiki?curid=2534875", "title": "Rolex Daytona", "text": "Il Rolex Cosmograph Daytona \u00e8 un orologio con movimento meccanico a carica automatica, con funzioni di cronografo da polso e qualifica di cronometro ufficialmente certificato dal COSC.\nStoria.\nPrecursore del modello Daytona introdotto nel 1961, la referenza 6238 occupa un posto importante nella nascita della linea Cosmograph, denominata \"pre-Daytona\". Il nome \u00e8 dovuto al fatto che a quel tempo la Rolex sponsorizzava la 24 Ore di Daytona. Al tempo erano disponibili solo le versioni in acciaio e oro a 14 e 18 carati. Di questa prima serie si distingue la referenza nota in quanto indossata da Paul Newman durante un suo film, caratterizzata dal presentare la fascia dei minuti e i quadratini cronografici nello stesso colore, in contrasto col resto del quadrante.\nPrima serie.\nLa serie originale, prodotta in piccole quantit\u00e0 dal 1963 circa alla fine degli anni '80, presenta un numero di referenza a quattro cifre e un movimento a carica manuale. Il movimento \u00e8 essenziale per distinguere la serie originale da quelle successive, poich\u00e9 queste due saranno a carica automatica.\nLa prima versione, ref. 6239 presentava pulsanti cronografici a pompa, pertanto non era dotato di cassa Oyster resistente all'acqua. La ref. 6240 introdusse quest'ultima nel Cosmograph Daytona nel 1965, ma i Daytona Oyster furono prodotti in parallelo con altri modelli che mantennero i pulsanti semplici fino al 1972. Vari modelli della serie originale possono anche essere distinti da diversi materiali della lunetta.\nIl movimento usato nella serie originale \u00e8 un movimento a carica manuale prodotto da Valjoux. Fu rielaborato da Rolex e rinominato come Calibro 722.\nLe referenze 6263 e 6265 (prodotti dal 1970) sono dotate di cassa Oyster. Il movimento usato rimane basato sul calibro 72 a carica manuale Valjoux, ma con alcuni perfezionamenti, e fu chiamato Rolex Calibro 727.\nEsteticamente, la serie originale ha i sottoquadranti in un unico colore che contrastante con il colore del quadrante principale, in contrasto con la ref. 6238, che mantiene uno schema monocolore. Tuttavia, sono note rare varianti, dette \"albino\" del Daytona in cui i colori del sottoquadrante corrispondono al quadrante principale. Un celebre Daytona \"Albino\" era di propriet\u00e0 di Eric Clapton.\nI primi quadranti detti esotici (in seguito chiamati quadranti \"Paul Newman\") furono introdotti nel 1965. Non a caso, di questa prima serie si distingue la referenza nota in quanto indossata da Paul Newman durante un suo film, caratterizzata dal presentare la fascia dei minuti e i quadrati cronografici nello stesso colore, in contrasto col resto del quadrante.\nLa parola \"Daytona\" \u00e8 stata aggiunta sotto la firma \"Rolex Cosmograph\" ad ore 12 nel 1964, per poi spostarsi in una posizione sopra l'indice delle 6 nel 1967. L'orologio fu prodotto come Cosmograph, Oyster Cosmograph Daytona e Cosmograph Daytona, ininterrottamente fino al 1988.\nSeconda serie.\nNel 1988 avvennero due cambiamenti fondamentali per la Rolex e in particolare per il Daytona: in primo luogo cess\u00f2 la produzione del modello a 14 carati, soppiantato da uno in acciaio ed oro; in secondo luogo vennero apportati a questo modello profondi cambiamenti tecnici che non ne alterarono per\u00f2 l'estetica. I Daytona prodotti prima di quell'anno furono relativamente poco diffusi e sono stati sostituiti da un pi\u00f9 grande Daytona con movimento a carica automatica, che utilizzava una versione leggermente modificata del calibro Zenith El Primero, denominata Oyster Perpetual Cosmograph. Nello stesso anno, la garanzia d'impermeabilit\u00e0 venne portata a 10 atmosfere.\nLa seconda serie utilizza un vetro zaffiro al posto dell'esalite) e il diametro della cassa \u00e8 nuovamente portato a 40 mm. I quadranti sono lucidi, con i quadranti cronografici dello stesso colore del principale, con un anello esterno in colore contrastante. Il numero di referenza \u00e8 a cinque cifre.\nTerza serie.\nNel 2000 Rolex ha sostituito il movimento Zenith con un movimento interamente di propria progettazione, il Rolex calibro 4130 (numero modello: 116.520). Tale cambiamento venne annunciato durante la Fiera di Basilea.\nIl numero di referenza \u00e8 ora a sei cifre. Esternamente, la terza serie \u00e8 riconoscibile dal quadrante: i due quadranti cronografici alle ore 3 e 9 sono leggermente al di sopra della linea tracciata tra gli indicatori delle ore 3 e 9, e il quadrante dei secondi consecutivi \u00e8 stato spostato a ore 6.\nNe esiste, dal 2008, anche una variante in oro Everose, ovvero in lega di oro e Platino, dal caratteristico colore rosa che, come suggerisce il nome stesso, impedisce al cronografo Daytona Everose di perdere colore con lo scorrere del tempo.\nDal 2009 gli indici del quadrante sono realizzati con il materiale fotoluminescente Chromalight, a differenza dei precedenti in Luminova o Superluminova\nNel 2013 \u00e8 stata introdotta la referenza in platino per celebrare il 50\u00ba anniversario della referenza.\nNel 2013 ha introdotto una versione in platino con lunetta in ceramica marrone per commemorare il cinquantesimo anniversario del Daytona e nel 2016 ha iniziato a offrire una versione con una lunetta in ceramica Cerachrom sui modelli in acciaio. Le nuove lunette si distinguono per avere i numeri allineati radialmente.\nNel 2018 sono stati visti, al polso di diversi ufficiali dell'aviazione russa, dei Daytona in acciaio con una lunetta particolare, decorata con i colori della bandiera russa.\nDescrizione.\nEstetica.\n\u00c8 caratterizzato nelle referenze moderne da cassa impermeabile, pulsanti cronografici a vite (nelle precedenti a pompa), lunetta nera o in metallo, scala tachimetrica (graduata in un primo momento sino a 200\u00a0km/h e poi portata a 400\u00a0km/h). Il quadrante, che ha cambiato colore negli anni, ospita i totalizzatori di ore e minuti e il sotquadrante dei secondi continui. Le lancette, a bastone, sono trattate in modo tale da apparire luminescenti. Oggi la scritta che compare sul quadrante \u00e8 \"Oyster Perpetual Cosmograph Daytona Superlative Chronometer Officially Certified\".\nReferenze d'epoca.\nPrima serie dei Rolex Daytona con meccanismi a carica manuale.\nReferenze odierne.\n\u00c8 disponibile in diversi modelli, che possono essere identificati dal colore del quadrante, dal tipo di metallo utilizzato, e dal tipo di bracciale, il quale pu\u00f2 essere in oro bianco in abbinamento ad un quadrante bianco; il bracciale pu\u00f2 anche essere, tra l'altro, in acciaio inox abbinato ad un quadrante nero. Il quadrante \u00e8 nero, i piccoli contatori del cronografo e dei secondi continui sono pure in oro.\nMeccanica.\nMosso da un calibro Rolex 722 a carica manuale dal 1961 al 1970, \u00e8 stato poi dotato di un calibro Rolex 727: entrambi sono derivati del Valjoux 72. Quando vennero introdotti i movimenti automatici, venne usato un calibro Rolex 4030, basato sul calibro El Primero, eccellenza della ditta Zenith, che fu sottoposto a modifiche quali la sostituzione di bilanciere e scappamento e la riduzione del numero di alternanze/ora (da 36 000 a 28 800). Il calibro Rolex 4130 non si basa invece su calibri Zenith o Valjoux: interamente Rolex, funziona a 28 800 alternanze/ora come il precedente, assicurando una riserva di carica pari a 72 ore.\nNella cultura di massa.\nGrazie alla sua produzione limitata e alla crescente popolarit\u00e0, attualmente il Rolex Cosmograph Daytona in acciaio \u00e8 considerato un orologio raro e prezioso. Il Daytona tra la fine degli anni ottanta e l'inizio del XXI secolo divenne un vero status symbol, non tanto per la qualit\u00e0 meccanica quanto per essere stato associato a molti personaggi famosi."}
{"id": "2534883", "revid": "45927", "url": "https://it.wikipedia.org/wiki?curid=2534883", "title": "Grec\u00eca Salentina", "text": ""}
{"id": "2534885", "revid": "2210568", "url": "https://it.wikipedia.org/wiki?curid=2534885", "title": "Assedio di Crema", "text": "L'assedio di Crema fu un episodio militare avvenuto tra il luglio 1159 e il gennaio 1160 che vide contrapposti l'esercito dell'imperatore Federico I Barbarossa e degli alleati italiani alle milizie cremasche e milanesi.\nCrema nel XII secolo.\nLa citt\u00e0 aveva un centro storico pi\u00f9 piccolo di quanto non lo sia ora. Sorta su un dosso ai margini orientali dell'Isola Fulcheria, la citt\u00e0, come racconta lo storico Rahewino al seguito dell'imperatore, nel XII secolo appariva circondata da duplice alta muraglia con profonde fosse colme d'acqua. Certamente era una citt\u00e0 che non soffriva di approvvigionamento idrico: numerosi dovevano essere i pozzi scavati all'interno dell'abitato. Inoltre era ben difesa da uno spazio paludoso, da individuarsi nell'area del Moso, che in caso d'assedio avrebbe permesso di sfruttare percorsi misti terra-acqua \u2013 noti solo ai locali\u00a0\u2013 e provvedere quindi alle scorte alimentari.\nAntefatti.\nFederico I Barbarossa stava attuando un disegno politico che aveva lo scopo di instaurare il potere imperiale a sfavore delle autonomie dei comuni. In tale contesto si introduce la secolare diatriba tra Crema e Cremona, le cui cause, forse, sono da rilevarsi nelle disattenzioni di Crema di fronte ai diritti e ai privilegi che i vescovi di Cremona avevano su parte dell'Isola Fulcheria. Si tenga inoltre presente che l'alleanza tra Crema e Milano era vista come l'estendersi del predominio della metropoli verso Cremona, e come un pericoloso avanzare dell'influenza di Milano verso il Po.\nCrema rappresentava una \"testa di ponte\" verso il sud della Lombardia ed una minaccia troppo grande per tutte quelle citt\u00e0 che basavano la loro economia sui traffici commerciali lungo il fiume Po; cos\u00ec a partire dall'anno 1098 la fortezza di Crema fu utilizzata per il primo di una serie di battaglie contro Cremona che aveva la sua giurisdizione sull'Insula Fulcheria grazie ad una concessione dell'imperatore Enrico III (1055) successivamente rinnovata da Matilde di Canossa (1098). Ecco quindi l'idea di rivolgersi a Federico I, la cui discesa in Italia aveva lo scopo di attuare il suo programma contro le spinte autonomistiche e le ribellioni dei comuni: un'occasione troppo grande per Cremona per progettare un assedio nei confronti della citt\u00e0 cremasca.\nIn un incontro avvenuto nell'inverno 1159 a Casale Monferrato, i cremonesi riuscirono a convincere l'imperatore a muovere l'esercito verso Crema: una sconfitta sarebbe stata monito per Milano, assai ribelle nei confronti del monarca teutonico. Inoltre i cremonesi offrirono a Federico I 15.000 marche d'argento. Il 2 febbraio 1159, l'imperatore invi\u00f2 a Crema alcuni delegati per consegnare l'ingiunzione a distruggere le mura e colmare le fosse. L'ingiunzione, similmente a quanto accaduto a Milano meno di un mese prima, fu respinta e vi fu un tentativo di linciaggio nei confronti degli ambasciatori dell'imperatore.\nAssedio.\nPreparazione.\nIl 2 luglio i cremonesi, al seguito del vescovo Oberto da Dovara, presero posizione ai limiti delle fosse di fronte a porta Ripalta. Nei giorni a seguire arrivarono gli altri contingenti: le truppe dell'imperatore si stanziarono tra porta Serio e porta Ripalta; le truppe guidate dal cugino dell'imperatore, il duca Corrado, si posizionarono di fronte a Porta Ombriano; il duca Federico IV di Svevia prese posizione tra porta Ombriano e porta Pianengo. Le truppe pavesi coprirono l'ultimo tratto, tra porta Pianengo e porta Serio; infine, giunse il duca Guelfo VI che si schier\u00f2 davanti a porta Serio, cosicch\u00e9 Federico spost\u00f2 le sue truppe tra porta Ripalta e porta Ombriano con in mezzo il grande castello.\nSvolgimento.\nLe operazioni di posizionamento terminarono definitivamente nell'ottobre 1159, ma gi\u00e0 prima si erano avuti scontri: durante una sortita alcuni cremaschi tentarono con un effetto sorpresa di bruciare il mangano, ma trovarono pronte le sentinelle di difesa che ingaggiarono una dura lotta. Quattro cremaschi furono catturati: ad uno fu mozzato il capo, ad un secondo staccarono i piedi, ad un terzo tagliarono le braccia, il quarto fu ferito mortalmente. Altri per sfuggire a simili sevizie tentarono la fuga nelle fosse ma perirono annegati.\nQuesto fu l'episodio che convinse l'imperatore a iniziare l'attacco: dopo un primo tentativo, non andato a buon fine, di colmare parte della fossa per portare i macchinari in prossimit\u00e0 delle mura, Federico ottenne entusiasticamente dai lodigiani di avere tutto il materiale (botti, fascine, legna e quant'altro di utile) per riempire il fossato.\nNel mese di dicembre la via era pronta e i germanici iniziarono a muovere il gatto seguito dalla torre d'assedio, ma il continuo lancio di pietre da parte dei mangani dei difensori ne blocc\u00f2 l'avanzata. Qui si inserisce l'episodio pi\u00f9 noto e tragico: dopo aver coperto la torre con cuoi e panni bagnati l'imperatore fece appendere, letteralmente, alcuni ostaggi cremaschi e milanesi. Pensava in tal modo che gli assedianti avrebbero desistito dal lancio di pietre per non ferirli. Ma i cremaschi, forse incitati dagli stessi ostaggi, continuarono a colpire la torre che fu costretta ad arretrare. Molti ostaggi perirono e la cronaca di Ottone Morena, che seguiva l'assedio, ne ricorda alcuni nomi: tra i milanesi Codemalo di Pusterla, Anrico di Landriano, e altri due. Fra i Cremaschi Presbitero di Calusco, Trotto di Bonate, Aymo di Galliosso e altri due. Ad Alberto Russo di Crema furono spezzate le gambe, a Giovanni Garesi ruppero un braccio. Il Morena ricorda anche i nomi dei sopravvissuti: Negro Grasso, Squarzaparte di Businate, Ugo Crusta e molti altri di Milano; e inoltre i cremaschi Giovanni Garesi, Arderico Bianco, Alberto Rufo, Sozone Berondi e molti altri.\nIl gatto, tuttavia, pot\u00e9 avanzare e permise di azionare l'ariete che oper\u00f2 uno squarcio nelle mura. Il 6 gennaio anche la torre riprese lentamente il suo cammino e a nulla valsero i lanci di barili incendiari da parte dei cremaschi. Da parte degli assedianti la copertura di arcieri e balestranti mise in serie difficolt\u00e0 gli assediati e qui avvenne l'episodio chiave dell'intero assedio: il tradimento di Marchese (o Marchisio) l'ingegnere militare che aveva costruito le macchine da guerra cremasche. Ignoti sono i motivi e le modalit\u00e0 di questo episodio, ma una volta passato al nemico progett\u00f2 un ponte e una nuova macchina d'assedio, che assieme alla gi\u00e0 citata torre, pot\u00e9 avanzare sul tratto di fossato ormai gi\u00e0 colmato.\nIl 21 gennaio avvenne l'attacco finale; un grande ponte di 40 braccia per 6 (circa 24 per 3,6 metri) fu appoggiato alle mura ed un altro pi\u00f9 piccolo partiva dalla torre mobile. Pur mancando il coordinamento tra i due ponti con qualche difficolt\u00e0 degli assedianti, molti dei quali vennero annientati, le truppe imperiali riuscirono comunque a salire sulle mura. La citt\u00e0 fu cos\u00ec sotto il tiro delle balestre e degli archi e non pot\u00e9 pi\u00f9 sopravvivere in tali condizioni: il 25 gennaio avvenne la resa.\nConseguenze.\nSottoscritta da cremaschi, milanesi e bresciani la decisione della resa, inizi\u00f2 l'esodo degli occupati, probabilmente circa 20.000 persone, che dovettero uscire con il poco che potevano portare con s\u00e9; successivamente le truppe incendiarono la citt\u00e0 e demolirono ci\u00f2 che ne rimaneva, incluse le chiese. Un editto stipulato dallo stesso imperatore nel 1162 a Lodi ne vietava la ricostruzione.\nTuttavia nonostante le reciproche diffidenze, i comuni riuscivano finalmente a organizzarsi nella Lega Lombarda (1167) che nel 1176 otteneva una decisiva vittoria sulle truppe imperiali nella battaglia di Legnano.\nDopo la pace di Costanza (1183) l'imperatore sanciva la legittimit\u00e0 della Lega e i comuni riuscivano a riottenere gran parte della loro autonomia e se ne avvantaggiava Milano e assieme a questa il comune di Crema, suo fedele alleato: l'editto di Lodi veniva revocato e i cremaschi potevano finalmente ricostruire la loro citt\u00e0.\nIniziava anche un tentativo di normalizzazione dei rapporti con la citt\u00e0 di Cremona, fino a giungere ad un primo, storico accordo avvenuto nel 1202 nei dintorni del Santuario della Beata Vergine del Marzale."}
{"id": "2534890", "revid": "913245", "url": "https://it.wikipedia.org/wiki?curid=2534890", "title": "Shereefa Lloyd", "text": ""}
{"id": "2534891", "revid": "123487435", "url": "https://it.wikipedia.org/wiki?curid=2534891", "title": "Zina Garrison", "text": "Biografia.\nUltima di 7 figli, ha impugnato la sua prima racchetta all'et\u00e0 di dieci anni. A diciannove ha perso la madre e in seguito a questo grave lutto ha sofferto di bulimia per un breve periodo.\nCarriera.\nIn singolare nei tornei del Grande Slam ha ottenuto una finale a Wimbledon 1990, persa contro Martina Navr\u00e1tilov\u00e1, due semifinali agli US Open e una agli Australian Open. Ha vinto la medaglia di bronzo alle Olimpiadi di Seul dove \u00e8 stata sconfitta in semifinale da Steffi Graf. \nIn doppio ha raggiunto due finali nei tornei dello Slam, entrambe in Australia, la prima nel 1987 insieme a Lori McNeil - poi sconfitte con un secco 6-1, 6-0 dalla coppia Navr\u00e1tilov\u00e1-Shriver - la seconda nel 1992 in coppia con Mary Joe Fern\u00e1ndez - sconfitte ad un passo dal titolo per 6\u20134, 7\u20136 da Arantxa S\u00e1nchez Vicario e Helena Sukov\u00e1. Insieme a Pam Shriver ha vinto la medaglia d'oro alle Olimpiadi di Seul sconfiggendo la coppia ceca formata da Jana Novotn\u00e1 e Helena Sukov\u00e1. \nNel doppio misto ha conquistato i suoi unici tre titoli dello Slam, trionfando prima agli Australian Open 1987 insieme a Sherwood Stewart per poi vincere il Torneo di Wimbledon 1988 ancora in coppia con Stewart e quindi nel torneo londinese nel 1990, questa volta insieme a Rick Leach. \nNelle classifiche WTA \u00e8 riuscita a salire fino al quarto posto in singolare e fino al quinto nel doppio femminile. Complessivamente ha vinto undici titoli da singolarista e diciannove in doppio.\nDopo il ritiro.\nHa allenato per anni la squadra USA di Fed Cup. Divorziata dopo un matrimonio durato un decennio, commenta telecronache di tennis ed \u00e8 socialmente impegnata in favore dei senzatetto."}
{"id": "2534892", "revid": "118031", "url": "https://it.wikipedia.org/wiki?curid=2534892", "title": "Zina Lynna Garrison", "text": ""}
{"id": "2534894", "revid": "1573940", "url": "https://it.wikipedia.org/wiki?curid=2534894", "title": "Oratorio di San Rocco (Arogno)", "text": "L'oratorio di San Rocco \u00e8 situato ad Arogno\nStoria e descrizione.\nLe prime tracce documentate dell'oratorio risalgono al 1590. L'edificio fu restaurato nel 2009.\nL'interno presenta una volta tardogotica con nervature a losanghe. Sull'altare in stucco della seconda met\u00e0 del Seicento \u00e8 una pala con la \"Madonna\"."}
{"id": "2534898", "revid": "293714", "url": "https://it.wikipedia.org/wiki?curid=2534898", "title": "Italia nel medioevo", "text": ""}
{"id": "2534900", "revid": "1718925", "url": "https://it.wikipedia.org/wiki?curid=2534900", "title": "Ponte romano (via Salvator Rosa)", "text": "Il ponte romano \u00e8 uno dei siti archeologici di Napoli, situato in zona Salvator Rosa, precisamente in via Conte della Cerra, ai margini del centro storico della citt\u00e0.\nL'antica struttura, lasciata per molto tempo in assoluto abbandono, \u00e8 stata rinvenuta nel 2000 in occasione della realizzazione della stazione di Salvator Rosa e in seguito restaurata. Essa corrispondeva all'antica via Antiniana \"per colles\": la prima strada costruita nel 470 a.C. che collegava Neapolis e Puteoli, attraversando la collina del Vomero.\nNel XVIII secolo le rovine del ponte-viadotto furono inglobate in un palazzo e varie parti vennero riutilizzate per diversi scopi: ad esempio, dal viadotto furono ricavati nicchie e mangiatoie.\nOggi la struttura \u00e8 parte del parco adiacente alla stazione metropolitana; nei suoi pressi si trova anche una chiesa neoclassica della prima met\u00e0 del XIX secolo, che custodisce periodicamente varie opere d'arte contemporanea."}
{"id": "2534901", "revid": "78420921", "url": "https://it.wikipedia.org/wiki?curid=2534901", "title": "Mary Pearcey", "text": "Secondo alcune ipotesi degli ultimi anni, ma gi\u00e0 battute in passato, sarebbe proprio lei il noto serial killer britannico. Questa tesi \u00e8 stata inizialmente suffragata da diversi esami del Dna fatti sulla saliva dei francobolli sulle lettere di Jack, che avevano messo in dubbio il fatto che il serial killer fosse stato un uomo.\nVita.\nMary Pearcey (nome da nubile: Mary Eleanor Wheeler) nacque circa nel 1866. Suo padre, Thomas Wheeler, venne condannato per l'omicidio di Edward Anstee. Mary crebbe con la madre e sua sorella pi\u00f9 grande. Venne giustiziata il 23 dicembre 1890 per l'omicidio dell'amante del marito e della loro figlia.\nMary Wheeler prese il nome di \"Pearcey\" da John Charles Pearcey, un falegname con cui aveva vissuto ma che la aveva lasciata a causa della sua infedelt\u00e0. In seguito and\u00f2 a vivere con Frank Hogg, che aveva almeno un'altra amante, Phoebe Styles. Styles rimase incinta e Hogg la spos\u00f2 all'insistenza di Mary. Vissero a Kentish Town, Londra. Hogg ebbe una figlia da Phoebe Hogg.\nL'assassinio di Phoebe Hogg.\nIl giorno 14 ottobre 1890, la signora Hogg accett\u00f2 un invito di Mary. I vicini sentirono delle urla e dei suoni di violenza verso le 16.00. Quella sera il cadavere di una donna fu trovato su di un cumulo di rifiuti ad Hampstead. Il cranio era rotto e la testa separata nettamente dal collo. A circa un miglio di distanza fu trovata una carrozzina nera, con i cuscini intrisi di sangue. Una bambina di diciotto mesi fu trovata morta a Finchley. I due corpi furono identificati come quello di Phoebe Hogg e di sua figlia. Mary Pearcey era stata vista spingere un passeggino nero per le strade del nord di Londra dopo il tramonto. Quando la polizia perquis\u00ec la casa trov\u00f2 schizzi di sangue sulle pareti, sul soffitto, su una gonna, un grembiule ed altri oggetti nonch\u00e9 macchie di sangue su di un coltello ed un attizzatoio. Interrogata dalla polizia disse di \"aver avuto un problema con i topi e di aver cercato di ucciderli\". Mary fu processata per omicidio e condannata. Protest\u00f2 sempre per la sua innocenza in tutto il processo, ma fu condannata a morte per impiccagione, la condanna fu eseguita il 23 dicembre 1890."}
{"id": "2534903", "revid": "1573940", "url": "https://it.wikipedia.org/wiki?curid=2534903", "title": "Chiesa di San Domenico (Trani)", "text": "La chiesa di San Domenico \u00e8 una chiesa barocca di Trani. Rappresenta uno dei monumenti pi\u00f9 caratteristici della citt\u00e0, soprattutto grazie all'iconica vela con la finestra sul cielo che caratterizzano la sua facciata.\nStoria.\nL'attuale chiesa venne edificata nella seconda met\u00e0 del XVIII secolo sull'area ricavata della demolizione della duecentesca chiesa di Santa Croce, di cui resta solamente il piccolo campanile romanico, incorporato nell'attuale edificio, e la cappella dedicata a San Giovanni, all'interno del penitenziario femminile adiacente all'edificio.\nLa fondazione della chiesa di Santa Croce \u00e8 attribuita alla figura del beato Nicola Paglia da Giovinazzo, discepolo di San Domenico che, durante un soggiorno a Trani nel 1224, ebbe una visione in cui una croce raggiante indicava il luogo prescelto dove costruire una nuova chiesa e un nuovo monastero per il nascente ordine domenicano. Il monastero fu il primo convento domenicano istituito in Puglia. La costruzione prosegu\u00ec negli anni successivi, come attesta una donazione del 1227 di cento once d'oro \"alla fabbrica del convento de'Predicatori\". Il complesso di Santa Croce sorse in una zona scarsamente urbanizzata all'epoca, relativamente lontana dal borgo medievale ma inclusa nel progetto di espansione muraria portato avanti da Federico II di Svevia.\nNel 1291 il convento divenne sede di una scuola di teologia, in particolare lo \"studium in naturis\", ovvero l'insegnamento della filosofia aristotelica in materia di fisica, psicologia, metafisica e astronomia. Originariamente assegnata nel 1288 al convento della vicina Barletta, istituito nel 1238, la scuola venne divisa in due sezioni, lasciando a Barletta lo \"studium veteri logice et tractatuum\". La preparazione filosofica dei giovani domenicani poteva essere completata tra le due citt\u00e0 adriatiche, mentre gli studi \"in artibus\" (in logica e grammatica) venivano effettuati in altre sedi.\nIl cenobio crebbe durante l'epoca angioina, grazie soprattutto ai privilegi concessi direttamente dai sovrani del Regno: Carlo II d'Angi\u00f2 don\u00f2 una rendita di un fiorino a settimana a partire dal 1294, lascito a cui obbligava tutti i suoi eredi in remissione dei suoi peccati. Il privilegio venne confermato da Alfonso d'Aragona nel 1494 e sopravvisse fino alla met\u00e0 del XVIII secolo. Carlo d'Angi\u00f2 fu particolarmente magnanimo con i domenicani, concedendo loro anche sedici tomoli di sale (privilegio confermato da Ferdinando d'Aragona nel 1465) e nel 1304 un campo di \"terra vacua\" situato nei pressi del convento e utilizzato in precedenza dalla comunit\u00e0 ebraica tranese come cimitero. I domenicani erano infatti particolarmente attivi nella conversione degli ebrei, fortemente appoggiata dai primi sovrani angioini: a partire dalla seconda met\u00e0 del XIII secolo le quattro sinagoghe cittadine verranno progressivamente riconvertite al culto cristiano, tra cui la sinagoga riconsacrata con il nome di San Pietro Martire, in onore dell'inquisitore domenicano Pietro da Verona ucciso nel 1252.\nLa presenza di sepolture e altari patrocinati dalle principali famiglie nobili tranesi testimoniano l'importanza di Santa Croce prima e di San Domenico poi nelle diverse epoche della storia della citt\u00e0.\nIl progetto per la costruzione di una nuova chiesa monumentale inizi\u00f2 nella prima met\u00e0 del XVII secolo grazie all'opera dall'arcivescovo Diego Alvarez, anch'egli appartenente ai domenicani. Tuttavia i lavori iniziarono e vennero completati pi\u00f9 di un secolo dopo, nel 1763.\nLa chiesa di San Domenico venne dichiarata Santuario della Madonna del Rosario nel 1966. Il culto della Madonna del Rosario \u00e8 per\u00f2 attestato a Trani fin dal 1600, come dimostra la testimonianza di una processione devozionale in atti del 1689 e la presenza di una Confraternita (Confraternita del SS. Rosario) con sede proprio in San Domenico fin dal 1712. La Confraternita si estinse intorno al 1960. La chiesa di San Domenico ospit\u00f2 per un breve periodo anche la Confraternita di San Vito Martire, una delle pi\u00f9 antiche in citt\u00e0: dopo la demolizione della chiesa di San Vito nel 1827, situata nei pressi di San Domenico, la Confraternita si trasfer\u00ec in seguito nella chiesa del Carmine e successivamente in quella di Santa Chiara, dove tuttora risiede.\nLa chiesa di San Domenico \u00e8 stata adibita al culto, ospitando anche convegni, mostre artistiche e concerti di musica classica fino al 2018.\nIl monastero di Santa Croce venne soppresso nel 1809 durante l'occupazione napoleonica, restaurato nel 1821 e definitivamente soppresso immediatamente dopo l'Unit\u00e0 d'Italia. Prima della sua definitiva soppressione, nel 1849 il convento ospit\u00f2 il Liceo, diretto dai frati domenicani. Nel 1867 il convento divenne sede del penitenziario femminile, uso a cui \u00e8 tutt'oggi adibito.\nDescrizione.\nLa facciata \u00e8 composta da due ordini, movimentata dalle quattro lesene molto pronunciate, dalle nicchie dei corpi laterali e dalla finestra centrale. \u00c8 coronata da un fastigio mistilineo con apertura centrale. La facciata presenta tre nicchie vuote: non \u00e8 noto se queste nicchie siano state progettate per ospitare sculture ma dall'epoca della loro costruzione non ne hanno mai ospitata alcuna.\nLa chiesa di San Domenico presenta una struttura a croce latina con una cupola centrale. L'interno dell'edificio \u00e8 diviso in tre ampie navate da alti pilastri. Le numerose cappelle gentilizie e gli altari in essi presenti rappresentano mirabili esempi di arte barocca. Gli altari e le sepolture sono testimonianza dell'importanza della chiesa nella storia cittadina: all'interno di San Domenico vi \u00e8 infatti, tra le altre, la sepoltura senza spoglia di Giuseppe Campitelli, generale dell'esercito austriaco morto a Pilsen il 6 aprile nel 1763 e quella Riccardo Candido, uno dei promotori della costruzione del teatro cittadino, uno dei primi nell'intero meridione d'Italia. Dalla chiesa di Santa Croce vi \u00e8 la lapide sepolcrale di Accio Passasepe, originario di Verona e sindaco della citt\u00e0 nel 1464 e promotore della costruzione della torre dell'orologio adiacente alla chiesa di San Donato.\nNumerose anche le cappelle patrocinate dalle principali famiglie tranesi all'epoca della costruzione della chiesa barocca: sulla navata sinistra sono collocate le cappelle dei Candido (con la sopra citata tomba di Riccardo), Laghezza (dedicata a Francesco, altro promotore della costruzione del teatro e sindaco di Trani durante la tragica occupazione francese del 1799) e Beltrani, mentre sulla destra sono presenti le cappelle dei De Angelis (successivamente venduta alla famiglia Palumbo), Antonacci e Campitelli.\nLa chiesa conserva due importanti opere pittoriche, la tavola della \"Madonna del Rosario che dona la corona a San Domenico\" e l\"'Adorazione dei Pastori\".\nLa tavola della \"Madonna del Rosario\" \u00e8 stata realizzata nel 1558 da un pittore di scuola umbro-toscana: l'opera non trova riscontri nella produzione locale dell'epoca, aumentandone il pregio storico e artistico. Attorno alla composizione centrale in cui \u00e8 rappresentata la scena della donazione della corona sono dipinte quindici scene relative ai misteri del Rosario. Nella parte inferiore della tavola, in proporzioni pi\u00f9 piccole rispetto alle altre figure, \u00e8 rappresentato Fabio de Boctunis, nobile tranese che don\u00f2 il quadro alla chiesa di Santa Croce.\nL\"'Adorazione dei Pastori\" costituisce invece la pala dell'altare laterale, realizzato ad opera della famiglia Antonacci. Il dipinto venne eseguito nel 1777 dal pittore locale Giambattista Cal\u00f2: la ricchezza compositiva, la plasticit\u00e0 delle figure e gli accentuati toni cromatici sono tratti riconoscibili dell'opera di Cal\u00f2, gi\u00e0 autore in citt\u00e0 del \"Martirio di Sant'Agnese\" del soffitto della navata centrale della chiesa di Santa Chiara e di tre tele nella Chiesa di Santa Teresa.\nNella chiesa \u00e8 conservato un esempio di Vesperbild: la scultura, probabile opera dello scultore pugliese Paolo Catalano da Cassano, venne realizzata nel 1521 e donata alla chiesa dei domenicani dalla nobile famiglia De Angelis.\nIl Centro Internazionale di Sindonologia di Torino ha concesso nel 1979 alla chiesa la presenza e l'ostensione permanente della Sacra Sindone in copia fotografica autentica su tela a grandezza naturale, per il culto e la ricerca scientifica. Il 3 maggio 2009 \u00e8 stata inaugurata l'ostensione permanente di una duplice copia, fedele riproduzione delle fotografie ufficiali realizzate da Gian Carlo Durante nel 2002 dopo i recenti interventi atti a preservare l'integrit\u00e0 del tessuto: alla fotografia a colori naturali \u00e8 stata aggiunta la stampa del negativo fotografico realizzato con pellicola bianco e nero. Questa particolare stampa \u00e8 l'unica ad essere esposta e consente una migliore osservazione dei segni delle ferite impresse sul telo.\nDegrado e interventi di restauro.\nLa chiesa appare particolarmente danneggiata sia a livello strutturale che per quanto riguarda lo stato delle decorazioni pittoriche e delle opere d'arte. \nProblemi di staticit\u00e0 delle strutture sono evidenti, come ad esempio quelli riguardanti il finestrone del transetto della chiesa, le cui cerniere sono ormai esposte a causa dello sgretolamento dei bordi in muratura e le cui strutture in legno appaiono consumate e infracidite. La finestra \u00e8 stata momentaneamente asportata e sostituita da un pannello in legno, bloccato a sua volta da assi trasversali in ferro che ne assicurano la stabilit\u00e0.\nDegno di nota l'episodio della caduta di calcinacci di modeste dimensioni e pezzi di stucco dalla volta della chiesa in occasione di un concerto di musica classica ospitato nel 2010. Notevoli segni di incuria sono visibili nelle cappelle laterale, nelle quali ai piedi degli altari sono stati spesso osservati frammenti di intonaco anche di grandi dimensioni e le pareti ai lati mostrano in alcuni punti dei mattoni a vista.\nLo stato dell'edificio e sulla necessit\u00e0 di un restauro \u00e8 stato oggetto di rinnovata attenzione da parte dalla stampa locale, associazioni e da alcuni cittadini costituitisi nel \"Comitato Pro San Domenico Trani\", nato con lo scopo di sensibilizzare la cittadinanza sullo stato di questo importante elemento del patrimonio storico-artistico locale e promuoverne il restauro.\nLa chiesa non \u00e8 pi\u00f9 aperta al pubblico dall'8 gennaio 2018."}
{"id": "2534905", "revid": "287204", "url": "https://it.wikipedia.org/wiki?curid=2534905", "title": "Estoril Open 1999", "text": "L'Estoril Open 1999 \u00e8 stato un torneo di tennis giocato sulla terra rossa.\n\u00c8 stata la 10\u00aa edizione dell'Estoril Open, che fa parte della categoria International Series nell'ambito dell'ATP Tour 1999, e della Tier IV nell'ambito del WTA Tour 1999. \nSia il torneo maschile che quello femminile si sono giocati all'Estoril Court Central di Oeiras in Portogallo, dal 5 al 12 aprile 1999.\nCampioni.\nSingolare maschile.\n Albert Costa ha battuto in finale Todd Martin, 7\u20136(4), 2\u20136, 6\u20133\nSingolare femminile.\n Katarina Srebotnik ha battuto in finale Rita Kuti-Kis, 6\u20133, 6\u20131\nDoppio maschile.\n Tom\u00e1s Carbonell / Donald Johnson hanno battuto in finale Ji\u0159\u00ed Nov\u00e1k / David Rikl, 6\u20133, 2\u20136, 6\u20131\nDoppio femminile.\n Alicia Ortu\u00f1o / Cristina Torrens Valero hanno battuto in finale Rita Kuti-Kis / Anna F\u00f6ld\u00e9nyi, 7\u20136(4), 3\u20136, 6\u20133"}
{"id": "2534908", "revid": "599013", "url": "https://it.wikipedia.org/wiki?curid=2534908", "title": "Juan Carlos Dom\u00ednguez", "text": "Carriera.\nBuon passista ed adatto alle corse a cronometro, pass\u00f2 professionista nella spagnola Kelme nel 1995. In carriera raccolse numerosi successi nelle corse a tappe di meno di una settimana, ottenendo gran parte delle sue vittorie in Spagna, con l'eccezione importante del prologo del Giro d'Italia 2002.\nSi ritir\u00f2 alla fine della stagione 2006 a causa di una brutta caduta al Circuit de la Sarthe che gli provoc\u00f2 la rottura della clavicola, e del divieto di partecipazione all'Eneco Tour per i livelli di ematocrito troppo elevati. Per la stessa ragione era stato escluso gi\u00e0 alla Vuelta a Espa\u00f1a 1998."}
{"id": "2534910", "revid": "263989", "url": "https://it.wikipedia.org/wiki?curid=2534910", "title": "Juan Carlos Dom\u00ednguez Dom\u00ednguez", "text": ""}
{"id": "2534912", "revid": "599013", "url": "https://it.wikipedia.org/wiki?curid=2534912", "title": "Clan Pagnozzi", "text": "Il clan Pagnozzi \u00e8 un clan della camorra originario di San Giovanni a Teduccio (Napoli), ma insediato a San Martino Valle Caudina, al confine tra le province di Benevento e di Avellino.\nStoria.\nIl gruppo era gi\u00e0 attivo all'inizio del XX secolo, ma con l'arrivo di Gennaro Pagnozzi negli anni Sessanta si riorganizz\u00f2. \nNel corso dei primi anni Ottanta, Gennaro Pagnozzi, inteso \"o' Giaguaro\", uno fra i primi a opporsi a Raffaele Cutolo allorquando quest'ultimo impose la tassa su ogni cassa di sigarette di contrabbando trattata dalla camorra, per evitare rappresaglie da parte dei cutoliani, lasci\u00f2 San Giovanni a Teduccio e si trasfer\u00ec a San Martino Valle Caudina, paese d'origine del padre. Mim\u00ec Pagnozzi, conosciuto a Roma come \u201cocchi di ghiaccio\u201d, figlio di Gennaro, il \u201cgiaguaro\u201d (morto d'infarto nel 2016 dopo un'udienza in tribunale), \u00e8 di certo uno dei criminali pi\u00f9 pericolosi della Penisola.\nPartito dalla provincia, in un piccolo clan, quello dei Pagnozzi, padroni incontrastati delle attivit\u00e0 illecite in Valle Caudina, ha costruito passo dopo passo una carriera criminale di primo livello. Prima con i Casalesi e infine nella capitale. Laureato in medicina, colto, distinto, freddo e spietato, si \u00e8 presto imposto come un boss; anche a Roma, dove ha soggiogato clan storici come quello dei Casamonica, la potente famiglia di zingari che nell'ordinanza cautelare viene definita succube dei Pagnozzi. Non una cosa da poco: i Casamonica sono attivi a Roma dagli anni Sessanta e hanno imposto un po' ovunque la loro legge criminale. Nel 2008 Pagnozzi e i suoi avevano anche pensato, per velocizzare la \u201cpresa della Capitale\u201d, di eliminare Giuseppe Casamonica, il capo del clan. Non \u00e8 stato necessario. Tuttavia per fare affari in territorio romano hanno dovuto, al fine di evitare guerre e ritorsioni, stringere accordi con altre organizzazioni criminali locali egemoni ben diverse dai Casamonica e di maggiore caratura criminale.\nL'organizzazione risulterebbe molto attiva a Benevento e nelle zone della Valle Caudina e della Valle Telesina ove avrebbe rafforzato la propria presenza sin dal 1991 e avrebbe il controllo su molteplici attivit\u00e0 criminali e il controllo del racket delle estorsioni. Secondo le indagini condotte del magistrato Federico Cafiero De Raho nel 2012 all'interno della stessa organizzazione hanno operato nelle attivit\u00e0 estorsive anche altri soggetti legati al clan dei Casalesi.\nIl traffico di sostanze stupefacenti e l'alimentazione di alcune piazze di spaccio hanno costituito certamente uno dei settori criminali di maggiore interesse per il clan Pagnozzi il quale ha fatto ricorso sistematicamente all'intimidazione e alla violenza per risolvere le vertenze insorte con i clienti ai minori livelli della catena di distribuzione del narcotico e, al contempo, del carisma camorristico di Domenico Pagnozzi per regolare i rapporti con gli altri gruppi criminali, anche di tipo mafioso, operanti nel settore del narcotraffico. Il clan Pagnozzi risulta particolarmente attivo nella Valle Caudina e nella Valle Telesina ed \u00e8 considerato, al pari degli Sparandeo di Benevento, il gruppo egemone nel Sannio beneventano.\nNel 2001 Domenico Pagnozzi detto \"Mim\u00ec o' professore\" per conto di Michele Senese detto \"o' pazzo\", boss originario di Afragola e trapiantato da decenni a Roma dove si era alleato con la Banda della Magliana, uccide a Torvajanica Giuseppe Carlino, boss della Banda della Marranella che aveva ucciso suo fratello Gennaro nel 1997. Pagnozzi ricever\u00e0 in cambio un orologio d'oro e la possibilit\u00e0 di poter operare su Roma. Nel 2013 viene tratto in arresto e posto al 41 bis come conseguenza dell'ergastolo per l'omicidio Carlino. Alle 4 del mattino del 10 febbraio 2015 tra Roma e Napoli scatta l'operazione Tulipano dei Carabinieri del Nucleo investigativo: vengono arrestate 61 persone e confiscati beni per 10 milioni di euro e posti sotto sequestro decine di locali anche nella zona del centro. Il 18 febbraio 2020 la Cassazione conferma le condanne per i \"napoletani della Tuscolana\", il gruppo criminale al cui vertice c'era Pagnozzi che aveva scalzato il clan dei Casamonica nella zona sud-est della Capitale fino al blitz del 2015; per Pagnozzi vengono quindi confermati i 30 anni di carcere e le accuse andavano dall'associazione mafiosa all'associazione per delinquere finalizzata al traffico illecito di sostanze stupefacenti, estorsione, usura, reati contro la persona, riciclaggio, intestazione fittizia di beni, illecita detenzione di armi, con l'aggravante del metodo mafioso."}
{"id": "2534913", "revid": "1573940", "url": "https://it.wikipedia.org/wiki?curid=2534913", "title": "Oratorio di San Michele (Arogno)", "text": "L'oratorio di San Michele o di Santa Croce, ad Arogno, si trova sul versante orientale della valle, ai lati della strada per Rovio.\nDescrizione.\nL'edificio \u00e8 a pianta rettangolare in stile romanico. La facciata conserva tracce di un affresco tardogotico raffigurante \"San Michele\". Sull'altare in stucco \u00e8 posta una statua di \"San Michele\" del 1647, attribuita a Giovanni Antonio Colomba.\nI rilievi archeologiche effettuati nel 1966 hanno portato alla luce l'abside primitiva, sostituita da un coro quadrato gotico alla fine del secolo XIV, demolito al momento della successiva trasformazione barocca della chiesa."}
{"id": "2534921", "revid": "1573940", "url": "https://it.wikipedia.org/wiki?curid=2534921", "title": "Oratorio di San Vitale", "text": "L'oratorio di San Vitale \u00e8 situato ad Arogno, a nord-ovest del villaggio. \nDescrizione.\nLe prime tracce documentate dell'oratorio risalgono agli anni 780 e 810. \nL'edificio \u00e8 a pianta rettangolare, con un portico sorretto da pilastri. La parete sud \u00e8 romanica, caratterizzata da una monofora; sulla parete esterna dell'abside \u00e8 presente un affresco raffigurante di san Vitale.\nIl coro fu edificato successivamente, dopo il 1600 e prima del 1620; altri rifacimenti sono di epoca barocca.\nInterno.\nL'interno custodisce un altare seicentesco in stucco con pala della \"Madonna del Rosario coi santi Domenico di Guzm\u00e1n e Vitale\", dell'inizio del Seicento (ora restaurata ed esposta nella chiesa parrocchiale)."}
{"id": "2534923", "revid": "1305772", "url": "https://it.wikipedia.org/wiki?curid=2534923", "title": "Infected", "text": "Infected (\"infetto\" in lingua inglese) pu\u00f2 riferirsi a:"}
{"id": "2534930", "revid": "124567576", "url": "https://it.wikipedia.org/wiki?curid=2534930", "title": "Tirimma di Macedonia", "text": "Secondo Eusebio, regn\u00f2 per 43 anni e gli succedette Perdicca I."}
{"id": "2534936", "revid": "125252806", "url": "https://it.wikipedia.org/wiki?curid=2534936", "title": "Cavalieri dell'Apocalisse", "text": "I Cavalieri dell'Apocalisse sono quattro figure simboliche introdotte nell'Apocalisse di Giovanni , successivamente presenti nella cultura medievale e in quella contemporanea.\nEssi si presentano all'apertura da parte dell'Agnello (Ges\u00f9 Cristo) dei primi quattro di sette sigilli che tengono chiuso un rotolo di papiro o di pergamena che Dio tiene nella mano destra. A parte l'ultimo, chiamato Morte/Peste (il termine greco \u03b8\u03ac\u03bd\u03b1\u03c4\u03bf\u03c2, \"th\u00e1natos\", ha entrambi i significati), i nomi dei cavalieri non sono menzionati e perci\u00f2 il loro significato simbolico deve essere dedotto dai loro attributi.\nLe interpretazioni degli esegeti, tuttavia, sono discordanti, soprattutto per quanto riguarda il primo cavaliere, quello che monta un cavallo bianco. Numerosi tratti, infatti, \"collocano il primo cavaliere in un ruolo e in un'atmosfera diversa da quelli chiaramente negativi in cui si muovono gli altri tre. Cos\u00ec sentivano i commentatori antichi che nel primo cavaliere vedevano il Cristo o la corsa vittoriosa della predicazione cristiana. Dopo che poi, soprattutto per influsso della xilografia di A. D\u00fcrer (1498), per qualche secolo \u00e8 stata dominante l'interpretazione negativa di quel cavaliere, ora si torna a sentire come gli antichi con sempre maggiore insistenza\".\nSecondo una diffusa interpretazione moderna, invece, essi sarebbero tutti e quattro portatori di una punizione divina che precorre il giudizio universale. Essi, infatti, simboleggerebbero nell'ordine la conquista militare (cavallo bianco, cavaliere con arco), violenza e stragi (cavallo rosso, cavaliere con spada), carestia (cavallo nero, cavaliere con bilancia), morte e pestilenza (cavallo verdastro). Citazioni moderne nella cultura pop e nei media contemporanei hanno associato agli ultimi tre gli appellativi di Guerra, Carestia e pestilenza/morte.\nRadici bibliche del tema simbolico.\nI quattro cavalli dell'Apocalisse sono collegati a due temi veterotestamentari, di cui, per\u00f2, Giovanni fornisce una rielaborazione autonoma. Il tema dei cavalli di quattro diversi colori compare in due visioni di Zaccaria (). Nella prima i cavalli sembrano essere \"angeli ispettori\", che riferiscono all'angelo del Signore la situazione di calma su tutta la terra. Nella seconda, invece, due o pi\u00f9 cavalli di uno stesso colore sono aggiogati a un cocchio e lo tirano verso una delle quattro direzioni cardinali. I quattro carri (o meglio i loro conduttori, non menzionati) vengono identificati con i quattro angeli/spiriti/venti (secondo la traduzione) corrispondenti alle quattro direzioni cardinali e incaricati di agitare la terra in modo conforme alla volont\u00e0 di Dio (cfr. 6,8b). Bench\u00e9 i cavalli di Zaccaria non abbiano cavaliere, il loro significato non dovrebbe essere troppo diverso da quello dei cavalieri dell'Apocalisse: anche questi ultimi dovrebbero rappresentare forze che muovono la storia.\nIl secondo tema simbolico sottostante \u00e8 quello del trittico delle cause di morte prematura: guerra, carestia e peste. Questa triade di flagelli compare ripetutamente in tutta la letteratura profetica, ad esempio in Ezechiele (), ed \u00e8 normalmente presentata come conseguenza/punizione dei peccati e dell'idolatria del popolo ebraico. Il trittico dei mali corrisponde in modo abbastanza chiaro agli ultimi tre cavalieri, che compaiono nell'Apocalisse con attributi significativi e nell'ordine con cui sono perlopi\u00f9 citati nella letteratura profetica.\nCi\u00f2 lascia aperta la questione della natura del primo cavaliere, che molti autori dopo la Riforma vorrebbero associare a qualche altra realt\u00e0 negativa per omogeneit\u00e0 del quartetto. Questa interpretazione contrasta con le interpretazioni pi\u00f9 antiche che associano al primo cavaliere una valenza positiva ed \u00e8 rigettata da molti esegeti moderni, che, fra le altre cose, osservano che nella Bibbia il colore bianco non \u00e8 mai associato al male e che nel capitolo 19 dell'Apocalisse \u00e8 addirittura associato a Cristo e ai suoi seguaci (Ap ). Di questo cavaliere, inoltre, si dice che passa di vittoria in vittoria, caratteristica che la Bibbia non attribuirebbe mai al male.\nIl cavallo bianco: fonte di controversie fra i biblisti.\nNon c'\u00e8 accordo fra i biblisti se il primo cavaliere rappresenti una forza malefica o benefica e ancor meno di quale forza si tratti.\nInterpretazioni come forza malefica.\nL'arco, di cui \u00e8 armato il primo dei quattro cavalieri, e il riferimento alle vittorie conseguite e da conseguire evoca un contesto bellico; contesto, per\u00f2, in cui si colloca anche il secondo cavaliere armato di spada. Secondo alcuni esegeti, quindi, il primo cavaliere rappresenta la guerra di conquista, il militarismo, mentre il secondo alluderebbe alla guerra civile, alle stragi e in generale ad ogni altra forma di violenza sanguinosa non bellica. Non \u00e8 chiaro, tuttavia, perch\u00e9 solo il secondo abbia il potere di \"togliere la pace\". Altri esegeti, quindi, hanno ipotizzato che il cavaliere bianco sia l'anticristo, che deve venire prima degli sconvolgimenti escatologici, che sarebbero rappresentati dai cavalieri successivi.\nLe somiglianze fra questo cavaliere bianco e quello del capitolo 19, chiaramente identificato come \"Verbo di Dio\", verrebbero spiegate osservando che il male scimmiotterebbe il Cristo, ruolo nel quale viene descritto diverse volte nel libro. Altri esegeti, poi, preferiscono parlare non di anticristo, ma di falsi messia (cfr. Mt 24,4-5; Mc 13,5-6, Lc 21,8) e di falsa profezia o di falsa chiesa. Gli esegeti, infine, della scuola preterista, quelli cio\u00e8 che cercano di riconoscere nell'Apocalisse eventi gi\u00e0 avvenuti poco prima della sua redazione, interpretano il primo cavaliere vincitore come simbolo dei Parti, famosi arcieri e cavalieri, i quali sconfissero i romani nel 62 d.C. e continuarono a minacciarli nei secoli successivi.. Secondo una teoria, questo cavaliere \u00e8 simbolo di pestilenza: nella descrizione del quarto cavaliere, Morte, si dice che i quattro abbiano il potere di sterminare con la spada (Cavallo rosso), fame (Cavallo nero), pestilenza e fiere della terra. Non si sa quindi se il cavallo bianco sia portatore di pestilenza o portatore di fiere.\nInterpretazioni come forza benefica.\nSecondo altri esegeti l'appartenenza del primo cavaliere al quartetto non \u00e8 in contraddizione con una sua interpretazione come energia positiva presente nella storia. Anche nel cap. 12 il simbolo positivo della Donna vestita di sole compare in una stessa serie di segni con quello negativo del grande Drago Rosso. Il primo cavaliere \u00e8 collegato a Cristo, a Dio e al bene da molte evidenze lessicali, cromatiche e iconografiche (la corona, l'arco, ecc.). La \"voce di tuono\" che saluta la sua comparsa (ma non quella degli altri tre cavalieri) esprime il compiacimento divino. L'arco, che colpisce a distanza, \u00e8 superiorit\u00e0 bellica fra gli uomini (; ). Pu\u00f2 essere, per\u00f2, simbolo della superiorit\u00e0 divina. In Ez 5,16 Dio lo usa proprio per \"fare giustizia\" scoccando \"le terribili frecce della fame\" e degli altri due mali esemplari. In Gen 9,13-15 LXX lo stesso vocabolo (\"toxon\") indica l'arco dell'alleanza noachica. Nel Salmo 44/45 versetti da 4 a 7 (/) anche il Messia scaglia \"frecce acute\", che \"abbattono i popoli\".\nResta, per\u00f2, incerto il significato preciso del simbolo. Per diversi esegeti medievali il cavallo bianco \u00e8 \"verbum predicationis cum Spiritu sancto in orbem missum\", cio\u00e8 la Parola di Dio che si diffonde sulla terra, qualcosa di pi\u00f9 della semplice predicazione del Vangelo e qualcosa di meno della presenza di Cristo nella storia. Per Ireneo, e per molti altri anche oggi, \u00e8 il Cristo stesso. Per altri ancora rappresenta l'umanit\u00e0 buona, \"l'uomo che Dio ha voluto vincitore sul male e signore del mondo e che, nonostante il peccato e la caduta, \u00e8 destinato a vincere ancora\".\nGli altri tre cavalieri.\nIl cavallo rosso.\nIl colore del cavallo, rosso fuoco, nell'Apocalisse \u00e8 associato ai nemici di Dio, come il drago. Un cavaliere dotato di spada e del potere di togliere la pace dovrebbe essere associato alla guerra (o per differenziarlo da alcune interpretazioni del primo cavaliere almeno alla guerra civile), e pi\u00f9 in generale a violenze e stragi.\nIl cavallo nero.\nIl terzo cavaliere simboleggia la carestia, spesso associata alla guerra, e i suoi effetti: la morte (il colore nero). Lo conferma la menzione di un prezzo elevatissimo per grano e orzo. Il prezzo di olio e vino, per\u00f2, non viene toccato. Trattandosi di prodotti autunnali, ci\u00f2 potrebbe indicare precisi limiti temporali posti da Dio allo strumento di distruzione. Alternativamente, trattandosi di prodotti non indispensabili per la sopravvivenza, segnalerebbe che la carestia causata dalla guerra riguarda la popolazione comune e non tocca i ricchi. Il particolare, quindi, mette in evidenza l'ingiustizia sociale.\nIl cavallo verdastro.\nL'ultimo cavallo, di colore cadaverico, porta sul proprio dorso un cavaliere chiamato \"Morte\". Qui in particolare sembra si faccia riferimento alla pestilenza, significato aggiuntivo del greco \"thanatos\" utilizzato espressamente nella chiusura del verso. Anche in questo caso sono evidenziati dei limiti precisi alla distruzione. Secondo l'Apocalisse lo seguirebbe l'inferno. Il quarto cavaliere pu\u00f2 essere quindi identificato proprio come la morte stessa, o con il dio greco Ade signore degli inferi, che passa dopo gli altri cavalieri per raccogliere le loro vittime."}
{"id": "2534949", "revid": "97126", "url": "https://it.wikipedia.org/wiki?curid=2534949", "title": "Cattedrale di Madrid", "text": ""}
{"id": "2534951", "revid": "124567584", "url": "https://it.wikipedia.org/wiki?curid=2534951", "title": "Coeno di Macedonia", "text": "Fu il secondo mitico sovrano della dinastia degli argeadi dell'VIII secolo a.C., succeduto al padre Carano. Secondo Eusebio, regn\u00f2 sulla Macedonia per 28 anni. Gli succedette il figlio Tirimma."}
{"id": "2534952", "revid": "1873767", "url": "https://it.wikipedia.org/wiki?curid=2534952", "title": "Picador", "text": "Il picador \u00e8 una delle figure fondamentali della \"corrida de toros.\" Si tratta di un cavaliere montato su un \"caballo de picar\", un cavallo pesante e di grandi dimensioni, specificamente addestrato e bardato in maniera caratteristica. Il suo compito \u00e8 quello di preparare il toro durante il \"tercio de varas\" perch\u00e9 il torero possa affrontarlo nelle fasi successive. Ci\u00f2 consiste principalmente nel provocarne le cariche, conficcandogli nel contempo la punta di 9 cm di lunghezza della \"vara de picar\", una particolare picca lunga 2 metri e 80 centimetri, con il manico impercettibilmente ricurvo in legno di frassino, nei muscoli del collo, per far s\u00ec che le ferite lo costringano poi a caricare (\"embestir\") senza mai sollevare la testa al disopra della linea del dorso, il che d\u00e0 al torero la possibilit\u00e0 di ucciderlo con la spada.\nIl \"picador\" \u00e8, insieme al torero, l'unica figura tra quelle che prendono parte a una corrida a indossare abiti con ricami in oro; ci\u00f2 \u00e8 dovuto al fatto che nelle corride pi\u00f9 antiche il ruolo predominante era svolto dagli uomini a cavallo pi\u00f9 che dai toreri a piedi.\nIndossa un cappello a tesa larga e rotonda, un tempo preparato con pelle di castoro, oggi perlopi\u00f9 confezionato in feltro. Alla gamba destra, che viene offerta al toro, sotto i pantaloni indossa la \"gregoriana\", un'armatura metallica che racchiude tutto l'arto, piede compreso, fino a met\u00e0 coscia, con snodo al ginocchio, cos\u00ec chiamata dal nome del \"picador\" Gregorio che per primo la introdusse; la gamba sinistra, che si trova sul lato del cavallo opposto rispetto a quello presentato al toro, \u00e8 invece protetta da un semplice parastinchi rigido (\"mona\") e il piede calza uno stivaletto robusto. Il piede sinistro deve essere libero perch\u00e9 \u00e8 l'unico dei due a portare uno sperone, indispensabile per impartire i comandi al cavallo.\nI \"picadores\" sono sempre presenti nelle vere \"corridas de toros\", mentre possono essere assenti nelle \"novilladas\", le corride in cui protagonisti sono toreri che non hanno ancora raggiunto il massimo grado ei tori sono pi\u00f9 giovani e meno pesanti (\"novillos\"), nel qual caso si parla di \"novillada sin picadores\".\nI \"picadores\" accedono alla \"plaza de toros\" sempre in numero di due, posizionandosi l'uno di fronte all'altro, in prossimit\u00e0 della \"barrera\", il recinto in legno dipinto di rosso che borda il \"ruedo\", cio\u00e8 la parte dell'arena dove si svolge il combattimento."}
{"id": "2534956", "revid": "767487", "url": "https://it.wikipedia.org/wiki?curid=2534956", "title": "Johann Ignaz Ludwig Fischer", "text": "Biografia.\nLudwig Fischer nacque a Magonza il 18 o 19 agosto 1745. Inizi\u00f2 a studiare musica non come cantante ma come violinista e violoncellista. La sua voce venne notata nelle esibizioni nel coro della chiesa e nelle produzioni studentesche di operette, ed egli inizi\u00f2 seriamente gli studi di canto, fino a divenire cantante soprannumerario della corte del principe vescovo di Magonza. A partire dal 1770 studi\u00f2 presso il tenore Anton Raaff a Mannheim, dove aveva fatto il suo debutto sul palcoscenico nel 1767.\nNel 1772 venne nominato \"virtuoso da camera\" della corte di Mannheim, e il Principe elettore Carlo Teodoro gli diede una borsa di studio per permettergli di proseguire il suo perfezionamento con Raaff. Nel 1775 divenne insegnante di canto nel \"Seminarium Musicum\" di Mannheim e nel 1778 era il pi\u00f9 pagato fra i cantanti di corte.\nNel 1778, il principe Carlo Teodoro divenne Elettore di Baviera e trasfer\u00ec la sua corte, compresi i musicisti, a Monaco.\nA Monaco, Fischer spos\u00f2, il 6 ottobre 1779, la cantante Barbara Strasser (nata nel 1758 a Mannheim), che cant\u00f2 con lui a Vienna e ricevette una pensione nel 1798. I figli nati dal loro matrimonio divennero tutti distinti musicisti: Joseph Fischer (Vienna, 1780 - Mannheim, 1862), Josepha Fischer-Vernier (1782 - Mannheim, 1854) e Wilhelmine (nata nel 1785).\nNel 1779, Fischer cant\u00f2 presso il Nationaltheater (l'attuale Burgtheater) di Vienna, dove rimase per tre anni, cantando in circa 20 ruoli diversi. Nel 1783 cant\u00f2 con grande successo a Parigi, nel 1784 nelle principali citt\u00e0 italiane e, dal 1785, cant\u00f2 alla corte del principe Thurn und Taxis a Ratisbona e nel 1789 accett\u00f2 un ingaggio permanente, ottenuto attraverso l'intercessione di Johann Friedrich Reichardt, all'Opera Italiana di Berlino, dove lavor\u00f2 fino al suo pensionamento nel 1815. Saltuariamente cant\u00f2 anche in altre citt\u00e0, come Vienna (1787, 1798) e Londra (1794, 1798, 1812).\nRuoli.\nOggi, Fischer \u00e8 ricordato principalmente per essere stato il primo Osmino in \"Die Entf\u00fchrung aus dem Serail\" di Wolfgang Amadeus Mozart nella prima del 16 luglio 1782, una parte che il compositore scrisse appositamente per lui, negli anni viennesi della sua carriera. L'anno precedente, Antonio Salieri sfrutt\u00f2 la sua notevole estensione vocale per comporre la sua opera comica \"Der Rauchfangkehrer\", scrivendo per lui il ruolo di Herr von B\u00e4r. Altri ruoli furono quello di Axur nell'\"Axur, Re d'Ormus\", sempre di Salieri, Osroes in \"Semiramis\" e Brenno nell'opera eponima di Johann Friedrich Reichardt.\nComposizioni.\nFischer fu anche compositore egli stesso, ma la maggior parte della sua produzione non ci \u00e8 pervenuta. Nel 1802 compose il popolare \"Trinklied\" (letteralmente, \"canzone della bevuta\") \"Im tiefen Keller sitz' ich hier\", che presenta un'estensione di due ottave, piuttosto inconsueta per una canzone popolare.\nFischer e Mozart.\nFischer e Mozart erano buoni amici: quando il cantante entr\u00f2 in contrasto con l'intendente teatrale imperiale, il conte Rosenberg-Orsini, e decise di lasciare Vienna, Mozart scrisse per lui una lettera di raccomandazione per aiutarlo a proseguire la sua carriera a Parigi. Nel 1787, quando Fischer torn\u00f2 a Vienna in visita, Mozart compose per lui il recitativo e aria per basso \"Alcandro, lo confesso\" K 512, che egli cant\u00f2 in un concerto al K\u00e4rntnertortheater il 21 marzo. Mozart compose forse anche un altro lavoro per Fischer, il recitativo e aria \"Cos\u00ec dunque tradisci\" (K 432/421a). Poco dopo, il 1\u00ba aprile, Fischer scrisse una poesia di 16 versi sull'amicizia nell'album di Mozart.\nIl 28 febbraio 1796 Fischer partecip\u00f2 a un concerto in memoria di Mozart organizzato dalla sua vedova, Constanze Weber, dove cant\u00f2 brani dall'opera \"La clemenza di Tito\".\nCritica.\nUn critico del \"Deutsches Museum\" di Lipsia, scrivendo nel 1781, defin\u00ec Fischer \"il maggior basso in Germania e, dopo G\u00fcnther, quello che recita meglio\". Secondo il \"Grove Dictionary\", questa opinione era comunemente accettata: \"Ai suoi tempi Fischer era considerato il miglior basso serio tedesco\". Reichardt diceva della sua voce che possedeva \"la profondit\u00e0 di un violoncello e l'altezza naturale di un tenore\". Mozart apprezzava a tal punto l'arte di Fischer che aggiunse un'importante aria al primo atto di \"Die Entf\u00fchrung\", \"Solche hergelauf'ne Laffen\", spiegando a suo padre Leopold in una lettera datata 26 settembre 1781 che \"si deve fare buon uso di un tale uomo\", aggiungendo che la nuova aria avrebbe dato occasione alle \"belle note gravi\" di Fischer di brillare\"."}
{"id": "2534957", "revid": "1632387", "url": "https://it.wikipedia.org/wiki?curid=2534957", "title": "Museo archeologico nazionale di Paestum", "text": "Il Museo Archeologico Nazionale di Paestum \u00e8 un museo ubicato nel comune di Capaccio-Paestum, in provincia di Salerno. Il Museo Archeologico Nazionale di Paestum \u00e8 uno dei maggiori musei \"di sito\" in Italia. Le diverse sezioni che lo compongono consentono al visitatore di ripercorrere la storia della citt\u00e0 greca, lucana e romana. Dal 2015 in seguito al D.P.C.M. 171/2014 \u00e8 divenuto Museo statale dotato di autonomia speciale. Nel 2017 scavi e museo di Paestum sono stati il quindicesimo sito statale italiano pi\u00f9 visitato, con 441.037 visitatori. \nLa storia.\nRealizzato nel 1952 utilizzando parte di un pi\u00f9 ampio progetto elaborato nel 1938 dall'architetto Marcello De Vita, il Museo sorge all'interno della cinta muraria. Il nucleo principale fu costruito in funzione della struttura che accoglie la serie di metope arcaiche provenienti dal Santuario di Hera alla foce del Sele, ma ben presto si dimostr\u00f2 insufficiente a contenere e ad esporre i numerosi oggetti riportati alla luce dai successivi scavi archeologici della citt\u00e0 e delle necropoli. Al primo nucleo fu cos\u00ec presto aggiunta una nuova ampia ed illuminata sala progettata dall'architetto E. De Felice il quale predispose anche una serie di nuovi vani che si sviluppano intorno ad un giardino e ampie vetrate che si aprono verso la citt\u00e0 e la piana chiusa ad Est dai monti di Capaccio. Le grandi scoperte delle numerose tombe dipinte lucane e della Tomba del Tuffatore nel 1968 resero necessaria una nuova sistemazione del percorso museale realizzata da Giovanni De Franciscis e Sabrina Viola.\nIl percorso museale.\nIl museo contiene numerosi reperti provenienti dalla citt\u00e0, dall'Heraion alla foce del Sele e dalle necropoli vicine (necropoli del Gaudo, necropoli di Santa Venera, ...).\nIl percorso espositivo si snoda su tre piani suddivisi in sette sezioni:\nFra i materiali esposti spiccano per importanza:"}
{"id": "2534958", "revid": "352448", "url": "https://it.wikipedia.org/wiki?curid=2534958", "title": "Coeno", "text": ""}
{"id": "2534966", "revid": "149726", "url": "https://it.wikipedia.org/wiki?curid=2534966", "title": "Girolamo Fabrizi d'Acquapendente", "text": ""}
{"id": "2534967", "revid": "298229", "url": "https://it.wikipedia.org/wiki?curid=2534967", "title": "Alonso Edward", "text": ""}
{"id": "2534968", "revid": "122013882", "url": "https://it.wikipedia.org/wiki?curid=2534968", "title": "Nemichthys scolopaceus", "text": "Nemichthys scolopaceus, nota in italiano come pesce beccaccino \u00e8 un pesce abissale della famiglia Nemichthyidae.\nDistribuzione e habitat.\nSi tratta di una specie cosmopolita diffusa in tutti i mari e gli oceani profondi, con l'eccezione di quelli artici ed antartici. Nel mar Mediterraneo e nelle acque italiane \u00e8 presente ma non comune. Non si hanno segnalazioni dal mar Adriatico.\nSi tratta di un tipico pesce abissale che frequenta acque fino a circa 4000 metri di profondit\u00e0, anche se di solito si ritrova fino a 1000 metri. Fa vita pelagica di profondit\u00e0. Talvolta si trova in acque basse, soprattutto individui in cattiva salute. Nei mari freddi pu\u00f2 frequentare acque ad una profondit\u00e0 di soli 100 metri.\nDescrizione.\nEssendo un anguilliforme questo pesce ha corpo molto allungato, molto pi\u00f9 delle comuni anguille, pi\u00f9 simile forse ai pesci ago, con mascelle molto allungate e divergenti ed occhi grandi, di colore nero. \u00c8 una specie, dunque, con aspetto assolutamente caratteristico. La pinna dorsale \u00e8 di poco pi\u00f9 lunga della pinna anale; quest'ultima ha un bordo nero. La pinna caudale \u00e8 assente, cos\u00ec come le pinne ventrali. Le pinne pettorali sono piccole.\nIl colore \u00e8 bruno scuro.\nPu\u00f2 superare il metro di lunghezza.\nAlimentazione.\nCattura piccoli organismi planctonici, soprattutto crostacei. Caccia nuotando a bocca spalancata.\nRiproduzione.\nSi crede che gli adulti muoiano dopo la riproduzione. Le larve sono leptocefali."}
{"id": "2534972", "revid": "124836423", "url": "https://it.wikipedia.org/wiki?curid=2534972", "title": "Eccellenza Emilia-Romagna", "text": "Il campionato di Eccellenza regionale Emilia-Romagna prevede la partecipazione di 36 squadre divise nel girone A e nel girone B. Chi ottiene il maggior numero di punti in ogni girone viene promosso in Serie D. La seconda classificata accede alla fase finale Nazionale dei play-off per designare ulteriori 7 squadre che verranno promosse in Serie D. Le squadre classificate dal 13\u00ba al 16\u00ba posto disputano i play-out. Le perdenti dei play-out retrocederanno in Promozione. Retrocedono direttamente in Promozione la 17\u00aa e la 18\u00aa classificata di ogni girone.\nAlbo d'oro.\nIn corsivo le squadre ripescate in Serie D.\nPartecipazioni.\nIn 31 stagioni di Eccellenza hanno partecipato le 176 seguenti squadre (in grassetto le squadre che sono in organico nella stagione 2021-2022):"}
{"id": "2534974", "revid": "124666347", "url": "https://it.wikipedia.org/wiki?curid=2534974", "title": "Beppe Leoncini", "text": "Biografia.\nRomagnolo, Beppe Leoncini nasce a Rocca San Casciano (FC) nel 1952. Si avvicina alla musica all'et\u00e0 di sette anni quando entra a far parte della Banda del paese. A 12 anni, durante gli anni sessanta, inizia a suonare il basso e fonda il suo primo gruppo, \"I Calabroni\", con cui partecipa e vince vari concorsi musicali tra cui il Festival Studentesco di Forl\u00ec. La passione per la batteria \u00e8 sempre stata forte ed \u00e8 proprio un incontro casuale con Armando Savini, autore del famoso brano \"Perch\u00e9 mi hai fatto innamorare\" e vincitore di Settevoci, programma condotto da Pippo Baudo, che lo porta alla scelta di cambiare strumento e di seguirlo per partecipare alla manifestazione canora \"Il Cantagiro\".\nA 16 anni entra per la prima volta in studio di registrazione a Milano e collabora con Pino Massara, arrangiatore del disco di Armando Savini e di un brano per un cantante francese, Evr\u00e9 Vilard. Sono proprio le prime esperienze in studio, la passione per l'atmosfera musicale degli anni sessanta ed il drumming di Ringo Starr che lo avvicinano definitivamente al nuovo strumento. Proprio durante il Cantagiro del 1970, Junior Magli, che aveva gi\u00e0 partecipato al Festival di Sanremo con il brano \"A lei\", si accorge di lui e lo chiama a suonare durante diversi concerti.\nNel 1971 entra a far parte dei Cliffters, gruppo rock progressive (la band apr\u00ec il concerto di Jimi Hendrix a Bologna). Il primo disco della band con titolo omonimo esce grazie anche alla collaborazione con Francesco De Gregori. Il tour per la promozione del nuovo album li porta a suonare in diversi locali in voga, quali il Piper Club, l'Altro Mondo, lo Y\u00e9 Y\u00e9, la Bat Caverna, il Lido V2 ed alla partecipazione al festival pop di Villa Pamphili. La conferma del consolidato successo raggiunto dalla band arriva quando nel 1973 vengono scelti proprio i Cliffters per aprire il tour dei Van Der Graaf Generator.\nNel 1974 la sua collaborazione con la band si interrompe, chiamato per il servizio militare durante il quale viene scelto per far parte della Banda dell'Esercito. Finito di espletare i doveri nei confronti dello Stato Italiano fonda la Big Baboon Band di genere opposto a quello dei Cliffters: i ritmi sono quelli della disco dance, salsa e musica sudamericana. Il primo disco, prodotto da Gino Paoli contiene il singolo \"Baboo Baboon\" che conduce il gruppo al successo ed a vincere il primo Telegatto della carriera.\nNel 1976 lascia la band e si unisce agli Amici dell'Hobby, una band di Forl\u00ec; sempre sul genere musica da ballo, funky. A fine anni settanta entra a far parte della Simon Costa Band, con cui suona anche all'estero. Nella Simon Costa Band, per la prima volta, si ritrova a suonare con Claudio Golinelli.\nIl 1980 lo vede totalmente impegnato in tour con Franco Simone in America del Sud.\nNello stesso periodo partecipa a varie trasmissioni televisive tra cui la serata finale del Festivalbar 1982 all'Arena di Verona e dal 1983 inizia una nuova esperienza con l'occasione del tour mondiale di Albano e Romina Power.\nNel 1988 il bassista Claudio Golinelli lo chiama per entrare a far parte della Steve Rogers Band che dovr\u00e0 accompagnare anche Vasco Rossi, ma per problemi interni tra Vasco ed alcuni componenti della band, si arriva alla rottura. La Steve continua da sola riscuotendo un buon successo. Alcuni dissapori tra i componenti della band creano un certo scompiglio generale che porter\u00e0 alla conclusione di questa esperienza, che, con la produzione di Guido Elmi, si rivela comunque positiva grazie anche alle numerose collaborazioni. (Marco Conidi, Clara &amp; the Black cars, Stefano Lumine, Proce Solieri, Valentina Gautier, Class.\nDopo lo scioglimento della band avvenuto nel 1991, si prende un piccolo periodo di riflessione prima di tornare sulla scena.\nViene contattato dai Vernice, con cui oltre al tour partecipa a diverse puntate del Festivalbar ed incide due dischi: \"Quando tramonta il sole\" (1994) e \"Vernice\" (1995). Nello stesso periodo partecipa all'incisione di un doppio cd contenente i migliori pezzi dei Beatles fedelmente riproposti.\nNegli anni a venire continua a collaborare con diversi musicisti (Maurizio Solieri, Claudio Golinelli) e sposa con entusiasmo il progetto della Super Jam Band con cui incide nel 1999 il primo disco omonimo.\nLa collaborazione con Maurizio Solieri lo vede coinvolto nel progetto \"Proce Solieri\", incide il disco \"Radio Show\" e partecipa ai concerti di promozione del disco.\nDurante gli anni che seguono, collabora con diversi gruppi, i Fario, di genere jazz Rock, i Blue Jackets con Ricky Portera e partecipa alla registrazione di due brani per il disco di Galeazzo Frudua.\nDa qualche anno partecipa attivamente al progetto Reunion Steve Rogers Band con cui ha inciso un disco live ed ai progetti Beatles e Rolling Stones ed \"Il Nostro Canto Libero\", cover band di Lucio Battisti, con la quale ha inciso il disco Samsara componenti della band Aldo Tagliapietra delle Orme, Claudio Rudella e Cristian Pugliese.\nCollabora anche con la Solieri gang (ha suonato in alcuni brani nel primo disco da Solista di Maurizio Solieri), con i Cani bagnati, con gli Scream e con i Sold out, oltre a partecipare come ospite con cover di Vasco Rossi."}
{"id": "2534981", "revid": "1599710", "url": "https://it.wikipedia.org/wiki?curid=2534981", "title": "Aeroporto di Ponte Olivo", "text": "L'Aeroporto di Ponte Olivo era un aeroporto militare usato durante la seconda guerra mondiale nei pressi della citt\u00e0 di Gela e successivamente usato da Enrico Mattei e dai dirigenti dell'Ente Nazionale Idrocarburi (ENI) come aeroporto privato per i loro frequenti viaggi negli stabilimenti Anic della zona. L'aeroporto prende il nome dalla localit\u00e0 \"Ponte Olivo\" in cui si trovava, lungo la odierna SS 117 bis.\nStoria.\nFu costruito durante il ventennio fascista dalla Regia Aeronautica come aeroporto militare da utilizzare per i collegamenti con le allora colonie italiane in Africa. Dall'11 settembre 1939 fu base per il 41\u00ba Stormo Bombardamento Terrestre che oper\u00f2 con 18 Savoia-Marchetti S.M.79. Il 21 ottobre 1940 lo stormo venne trasferito da Gela a Bengasi in Cirenaica. Insieme all'aeroporto di Comiso e la pista di Biscari venne largamente usato per gli attacchi contro Malta.\nNel 1942 vi oper\u00f2 con lo Stuka soprattutto il 102\u00ba Gruppo Tuffatori, guidati dal leggendario Comandante Giuseppe Cenni, tra azioni diurne sul naviglio, alle difficilissime azioni notturne su Malta; a scorta dei Tuffatori spesso vi erano i Cacciatori del 51\u00ba Stormo, con i Macchi M.C.202, e operanti dalla stessa base. Durante l'estate del 1943 venne bombardato pesantemente e venne conquistato dalle truppe alleate sbarcate sulle vicine spiagge durante l'Sbarco in Sicilia. L'occupazione delle truppe americane dur\u00f2 fino al settembre del 1944 quando fu restituito alle autorit\u00e0 italiane.\nAccanto all'aeroporto fu anche costruito il cimitero di guerra di Ponte Olivo e le salme ivi presenti furono traslate dagli statunitensi nel 1947.\nEnrico Mattei us\u00f2 spesso la pista gelese fino ai giorni della sua morte. Alle 09:55 del 27 ottobre 1962, decoll\u00f2 per l'ultima volta dall'aeroporto di Ponte Olivo per Catania il Morane-Saulnier MS.760 Paris, marche I-SNAP, aereo privato dell'ENI con a bordo il solo pilota Irnerio Bertuzzi. La pista \u00e8 rimasta inutilizzata, escluso l'ENI, per pi\u00f9 di 70 anni e non \u00e8 facilmente localizzabile, poich\u00e9 il terreno circostante \u00e8 di fatto utilizzato a scopo agricolo."}
{"id": "2534983", "revid": "281901", "url": "https://it.wikipedia.org/wiki?curid=2534983", "title": "Pesce beccaccino", "text": ""}
{"id": "2534984", "revid": "110157", "url": "https://it.wikipedia.org/wiki?curid=2534984", "title": "The Gathering (Infected Mushroom)", "text": "The Gathering \u00e8 l'album di debutto del gruppo musicale israeliano Infected Mushroom pubblicato nel marzo 1999 da MRL.\nIl disco.\nIl disco, composto da nove tracce tutte scritte dal gruppo stesso, \u00e8 di genere trance e contiene all'interno dei brani inclusi nell'album diversi campionamenti tratti anche da dialoghi di pellicole cinematografiche; \"Release Me\" contiene il dialogo presente nel primo minuto del film \"Independence Day\", \"The Gathering\" contiene un campionamento tratto dal gioco per computer \"Grand Theft Auto\".\n\"Return of the Shadows\" contiene un campionamento dal film del 1991 ', \"Psycho\" contiene campioni dai film del 1997, \"Batman &amp; Robin\" e ', \"Tommy the Bat\" \u00e8 composto da campionamenti tratti dal brano dei Primus \"Tommy the Cat\" e dal film del 1966 \"The Island of Dr. Moreau\", da cui ne \u00e8 stato tratto un secondo anche per \"Over Mode\"."}
{"id": "2534988", "revid": "287204", "url": "https://it.wikipedia.org/wiki?curid=2534988", "title": "Damian Tintorelli", "text": ""}
{"id": "2534995", "revid": "61051", "url": "https://it.wikipedia.org/wiki?curid=2534995", "title": "Evermannella balbo", "text": "L'evermannella (Evermannella balbo) \u00e8 un pesce abissale della famiglia Evermannellidae.\nDistribuzione e habitat.\nL'areale di questa specie comprende l'Oceano Atlantico ed il mar Mediterraneo; le segnalazioni negli oceani Indiano e Pacifico sono pi\u00f9 scarse, \u00e8 dubbio se questo sia dovuto ad una effettiva rarit\u00e0 o ad una carenza di ricerche. Nei mari italiani non \u00e8 comune ma \u00e8 diffuso ovunque, compreso il mar Adriatico\nPelagico, vive in acque profonde tra circa 500 e 2000 metri.\nDescrizione.\nQuesto pesce ha corpo compresso lateralmente e privo di squame. La bocca \u00e8 molto grande (supera di molto l'occhio), con mandibola sporgente; entrambe le mascelle sono dotate di denti lunghi ed acuminati che sporgono a bocca chiusa. L'occhio \u00e8 telescopico, grande e di colore nero, pu\u00f2 essere ruotato nell'orbita. La pinna dorsale \u00e8 abbastanza piccola ed \u00e8 seguita da una pinna adiposa, la pinna anale \u00e8 molto lunga, la pinna caudale \u00e8 biloba. \u00c8 del tutto privo di fotofori\nMolto poco si sa della colorazione dell'animale vivo, i campioni preservati sono brunastri o rosati con numerosi puntini scuri costituiti da cromatofori.\nRaggiunge al massimo 20 cm di lunghezza.\nAlimentazione.\nPredatore molto vorace, caccia pesciolini pelagici come pesci lanterna e simili.\nRiproduzione.\nAvviene in estate con la deposizione di uova pelagiche ma i particolari (come quasi tutti quelli riguardanti la biologia di questa specie) possono dirsi ignoti.\nPesca.\n\u00c8 stato catturato con reti a strascico e palamiti ma non ha nessuna importanza alimentare."}
{"id": "2534996", "revid": "123294031", "url": "https://it.wikipedia.org/wiki?curid=2534996", "title": "Daniel Clowes", "text": "Biografia.\nNel 1979, completata la scuola superiore, si trasferisce a New York dove si laurea nel 1984 al Pratt Institute di Brooklyn.\nIl suo primo lavoro ufficiale come fumettista \u00e8 per il magazine \"Cracked\" nel 1985, con la serie \"The Uggly Family\" sulla quale lavora regolarmente fino al 1989.\nNel 1985 il personaggio di \"Lloyd Llewellyn\" fa la sua prima apparizione sul numero 13 di \"Love and Rockets\", la serie dei fratelli Hernandez pubblicata da Fantagraphics.\nNel 1986, sempre per l'editore Fantagraphics, debutta la serie regolare di \"Lloyd Llewellyn\", che dura sei numeri (1986-1987) pi\u00f9 lo speciale \"The All-New Lloyd Llewellyn in Black and White\" (1988).\nNel 1989, ancora per Fantagraphics, incomincia la pubblicazione del comic-book \"Eightball\", nel quale serializza la maggior parte delle sue storie di successo in seguito raccolte in volume (\"Come un guanto di velluto forgiato nel ferro, Pussey!, Ghost World, David Boring, Ice Haven, The Death Ray\"), alle quali affianca una serie di racconti brevi e autoconclusivi anche loro raccolti in volume (\"Caricature e Twentieth Century Eightball\"). \"Eightball\" dura 23 numeri, concludendosi nel 2004.\nNel 1997 Clowes pubblica in allegato al numero 18 di \"Eightball\" il saggio \"Modern Cartoonist\", feroce satira sul fumetto e sui suoi autori.\nDal 16 settembre del 2007 fino al gennaio del 2008 il \"New York Times Magazine\" pubblica il fumetto \"Mister Wonderful\", serializzandolo per 20 puntate in un inserto speciale che ripropone il formato a tutta pagina delle vecchie tavole domenicali. Nel 2011 \"Mister Wonderful\" viene pubblicato in volume in forma riveduta e ampliata.\nNel 2010 viene pubblicato il graphic novel \"Wilson\", che \u00e8 il primo fumetto di Clowes a non essere stato serializzato su rivista o comic-book.\nDal 14 aprile 2012 al 12 agosto 2012 presso l'Oakland Museum of California si tiene la pi\u00f9 grande esposizione delle sue opere. Clowes, assieme a Chris Ware e Robert Crumb, \u00e8 l'unico fumettista americano ad avere esposto in un museo.\nClowes \u00e8 al lavoro su un lungo graphic novel di cui non \u00e8 ancora prevista la data di uscita.\nClowes, in un'intervista per il sito Mother Jones, si \u00e8 espresso a sfavore dell'utilizzo del termine Graphic Novel.\nVita privata.\nNel 2006, dopo diversi problemi di salute ha subito un intervento al cuore.\nAttualmente vive a Oakland, California, con sua moglie Erika e suo figlio Charlie.\nPremi e riconoscimenti.\nNel 2002 Clowes, assieme a Terry Zwigoff, \u00e8 nominato al Premio Oscar nella categoria migliore sceneggiatura non originale per il film Ghost World."}
{"id": "2534997", "revid": "547034", "url": "https://it.wikipedia.org/wiki?curid=2534997", "title": "Chi dorme non piglia pesci", "text": "Chi dorme non piglia pesci (oppure, \"chi dorme non pecca, ma non piglia pesce\") \u00e8 un proverbio italiano.\nSignificato.\nIl significato \u00e8 che, se si sta a poltrire, non si ottiene nulla. Il pescatore deve essere costantemente attento, quindi senza distrarsi o addirittura addormentarsi, per riuscire a tirare su il pesce quando abbocca.\nIn latino si ritrova nel \"Rudens\" di Plauto un motto analogo: \"nam qui dormiunt libenter, sine lucro et cum malo quiescunt.\""}
{"id": "2534998", "revid": "132266", "url": "https://it.wikipedia.org/wiki?curid=2534998", "title": "Scooter d'acqua", "text": ""}
{"id": "2535002", "revid": "287204", "url": "https://it.wikipedia.org/wiki?curid=2535002", "title": "Club B\u00e0squet Cornell\u00e0", "text": "Il Club B\u00e0squet Cornell\u00e0, comunemente noto oggi in base alla sua sponsorizzazione come WTC Almeda Park Cornell\u00e0, \u00e8 un club di basket professionistico di Cornell\u00e0 de Llobregat in Catalogna. Il club attualmente milita nella Liga LEB Oro."}
{"id": "2535003", "revid": "287204", "url": "https://it.wikipedia.org/wiki?curid=2535003", "title": "Chennai Open 1999", "text": "Il Chennai Open 1999 (conosciuto anche come \"Gold Flake Open\") \u00e8 stato un torneo di tennis giocato sul cemento. \u00c8 stata la 4\u00aa edizione del Chennai Open, che fa parte della categoria International Series nell'ambito dell'ATP Tour 1999. Si \u00e8 giocato a Madras in India, dal 5 aprile al 12 aprile 1999.\nCampioni.\nSingolare.\n Byron Black ha battuto in finale Rainer Sch\u00fcttler 6-4, 1-6, 6-3\nDoppio.\n Leander Paes / Mahesh Bhupathi hanno battuto in finale Wayne Black / Neville Godwin 4-6, 7-5, 6-4"}
{"id": "2535007", "revid": "1543377", "url": "https://it.wikipedia.org/wiki?curid=2535007", "title": "Cladonia andesita", "text": "Cladonia andesita \u00e8 una specie di lichene appartenente al genere Cladonia, dell'ordine Lecanorales.\nIl nome proprio deriva dalle \"Ande\", la catena montuosa dove \u00e8 pi\u00f9 diffusa e dal latino \"situs\", che significa \"collocato, situato, posto\", ad indicarne la provenienza.\nCaratteristiche fisiche.\nIl fotobionte \u00e8 principalmente un'alga verde delle Trentepohlia.\nLa riproduzione \u00e8 sessuale, per mezzo di spore. Questa specie, alta da 5 a 10 centimetri, ha la superficie del podezio con i bordi fragili, almeno sulla parte bassa dei margini degli \"scyphy\", tipo di gambo a forma di cupola del podezio stesso.\nHabitat.\nDiffuso nelle foreste neotropicali, su suolo, dove forma colonie poco dense, senza ramificazioni.\nLocalit\u00e0 di ritrovamento.\nLa specie \u00e8 stata rinvenuta nelle seguenti localit\u00e0:\nTassonomia.\nQuesta specie appartiene alla sezione Cladonia; a tutto il 2008 non sono state identificate forme, sottospecie e variet\u00e0."}
{"id": "2535015", "revid": "71155", "url": "https://it.wikipedia.org/wiki?curid=2535015", "title": "Monte Cadria", "text": "Il monte Cadria (2.254 ) \u00e8 la montagna pi\u00f9 alta delle Prealpi Gardesane nelle Prealpi Bresciane e Gardesane. Si trova in Trentino a nord-ovest del lago di Garda e ad ovest di Riva del Garda."}
{"id": "2535016", "revid": "21880", "url": "https://it.wikipedia.org/wiki?curid=2535016", "title": "Oasi Bosco Camerine", "text": ""}
{"id": "2535017", "revid": "1442080", "url": "https://it.wikipedia.org/wiki?curid=2535017", "title": "Chennai Open 1999 - Singolare", "text": "Il singolare del Chennai Open 1999 \u00e8 stato un torneo di tennis facente parte dell'ATP Tour.\nPatrick Rafter era il detentore del titolo, ma quest'anno non ha partecipato.\nByron Black ha battuto in finale Rainer Sch\u00fcttler 6-4, 1-6, 6-3."}
{"id": "2535022", "revid": "24443", "url": "https://it.wikipedia.org/wiki?curid=2535022", "title": "Dolomiti friulane", "text": ""}
{"id": "2535026", "revid": "268129", "url": "https://it.wikipedia.org/wiki?curid=2535026", "title": "Unione Sportiva Palermo 1944-1945", "text": "Questa voce raccoglie le informazioni riguardanti l'Unione Sportiva Palermo nelle competizioni ufficiali della stagione 1944-1945.\nStagione.\nAlla ripresa delle attivit\u00e0 calcistiche dopo un anno (1943-1944), per la Seconda guerra mondiale in Italia, il Palermo, ricostituitosi come \"Unione Sportiva Palermo\" (cade quindi ogni riferimento alla Juventina), gioca il campionato siciliano, uscendone vincitore.\nRosa.\nPresidente: Giuseppe Agnello\nRisultati.\nCampione.\nCampione\nPALERMO(1\u00ba titolo)"}
{"id": "2535031", "revid": "24443", "url": "https://it.wikipedia.org/wiki?curid=2535031", "title": "Catena Duranno-Monfalconi-Pramaggiore", "text": ""}
{"id": "2535032", "revid": "121496110", "url": "https://it.wikipedia.org/wiki?curid=2535032", "title": "Monte Carlo Open 1999", "text": "Il Monte Carlo Open 1999 \u00e8 stato un torneo di tennis giocato sulla terra rossa. \u00c8 stata la 93\u00aa edizione del Monte Carlo Masters, che fa parte della categoria ATP Super 9 nell'ambito dell'ATP Tour 1999. Si \u00e8 giocato al Monte Carlo Country Club di Roquebrune-Cap-Martin in Francia vicino a Monte Carlo, dal 19 al 26 aprile 1999.\nCampioni.\nSingolare.\n Gustavo Kuerten ha battuto in finale Marcelo R\u00edos, 6-3, 6-2, 6-4\nDoppio.\n Olivier Dela\u00eetre / Tim Henman hanno battuto in finale Ji\u0159\u00ed Nov\u00e1k / David Rikl, 6-2 6-3"}
{"id": "2535035", "revid": "136801", "url": "https://it.wikipedia.org/wiki?curid=2535035", "title": "Monte Carlo Open", "text": ""}
{"id": "2535041", "revid": "287204", "url": "https://it.wikipedia.org/wiki?curid=2535041", "title": "Pontificia Universidad Catolica de Puerto Rico", "text": ""}
{"id": "2535042", "revid": "1043", "url": "https://it.wikipedia.org/wiki?curid=2535042", "title": "Pontificia Universidad Cat\u00f3lica de Puerto Rico", "text": ""}
{"id": "2535043", "revid": "121621194", "url": "https://it.wikipedia.org/wiki?curid=2535043", "title": "Dictionary of Greek and Roman Biography and Mythology", "text": "Il Dictionary of Greek and Roman Biography and Mythology (\"Dizionario di biografia e mitologia greca e romana\") \u00e8 un dizionario biografico e storico-mitologico in lingua inglese sulla cultura classica greca e latina, compilato da William Smith in 3 volumi e pubblicato per la prima volta a Londra da Taylor, Walton &amp; Maberly e da John Murray nel 1849.\nCaratteristiche.\nL'opera annovera 35 autori, oltre al curatore che \u00e8 anche autore di alcuni articoli. Gli autori sono studiosi classici, provenienti perlopi\u00f9 da Oxford, Cambridge, dalla Rugby School e dall'Universit\u00e0 di Bonn. Molte voci mitologiche furono scritte dal tedesco espatriato Leonhard Schmitz, che contribu\u00ec a diffondere gli studi classici tedeschi in Gran Bretagna.\nPer quanto riguarda le biografie, Smith scrive:\nMolti articoli sono riportati in opere pi\u00f9 recenti e Robert Graves \u00e8 stato accusato di aver tratto senza troppi riguardi o verifiche informazioni dal \"Dizionario\" di Smith per la redazione della sua celebre opera \"I miti greci\". Il dizionario \u00e8 ormai di dominio pubblico ed \u00e8 disponibile in diversi siti su Internet. Se da una parte rimane ancora ampiamente accurato (soltanto raramente il testo antico citato \u00e8 stato alterato), dall'altra \u00e8 ormai superato, soprattutto a causa delle scoperte successive (come ad esempio \"La Costituzione degli Ateniesi\" di Aristotele, o la decifrazione della Lineare B) e dei ritrovamenti epigrafici e papirologici; inoltre, il contesto nel quale vengono valutate le antiche testimonianze \u00e8 spesso cambiato nel corso di un secolo e mezzo."}
{"id": "2535044", "revid": "1043", "url": "https://it.wikipedia.org/wiki?curid=2535044", "title": "Universit\u00e0 Cattolica di Santa Maria", "text": ""}
{"id": "2535046", "revid": "1043", "url": "https://it.wikipedia.org/wiki?curid=2535046", "title": "Universit\u00e0 Cattolica di Porto Rico", "text": ""}
{"id": "2535055", "revid": "767487", "url": "https://it.wikipedia.org/wiki?curid=2535055", "title": "Sex Movie in 4D", "text": "Sex Movie in 4D (\"Sex Drive\") \u00e8 un film commedia del 2008, diretto da Sean Anders, basato sul romanzo \"All the Way\" di Andy Behrens.\nIl titolo, nonostante possa indicare un possibile rifacimento alla tecnologia 4D, indica le quattro tematiche del film che gli sono state \"affibbiate\" durante la creazione del titolo italiano, pur non avendo nulla a che vedere con i classici Disaster Movie americani.\nTrama.\nIan \u00e8 un ragazzo di 18 anni dal carattere sensibile, un po' impacciato con le ragazze ed \u00e8 ancora vergine. I suoi migliori amici sono Felicia, di cui lui \u00e8 segretamente innamorato, e Lance, un ragazzo invece molto intraprendente con l'altro sesso. Sotto consiglio di quest'ultimo, Ian si esercita a comportarsi \"da duro\" con Miss Piaciosa, una ragazza di Knoxville (Tennessee) conosciuta in chat, la quale lo invita ad andare da lei per passare una notte insieme.\nIan \u00e8 contrario a partire per un cos\u00ec lungo viaggio (dato che abita poco fuori Chicago) ma viene convinto da Lance a \"prendere in prestito\" la macchina del fratello Rex, una Pontiac GTO Judge del 1969, e a mettersi in viaggio per Knoxville. Ai due ragazzi si aggiunge anche Felicia, che arriva da Ian proprio mentre stanno partendo e a cui raccontano che stanno andando a trovare la nonna di Ian perch\u00e9 ha il cancro.\nLungo il viaggio i tre vivranno diverse avventure, come l'incontro con una comunit\u00e0 amish capitanati dallo strano Ezekiel, che gli riparano l'auto. Dopo aver passato una giornata in carcere per aver superato i limiti di velocit\u00e0 e aver ucciso un opossum, i tre (accompagnati da una ragazza amish innamorata di Lance) giungono finalmente a destinazione ma Ian viene raggiunto dal fratello, furioso per il furto dell'auto, che gli intima di tornare a casa e di non incontrare Miss Piaciosa. Dopo che Ian si finge gay, Rex gli permette di incontrarla, sperando che l'incontro possa fargli cambiare idea (Rex \u00e8 infatti omofobo).\nL'incontro con Miss Piaciosa \u00e8 per\u00f2 traumatico: la ragazza si rivela essere una ladra che, insieme a un complice armato di pistola, ruba la vettura e i vestiti di Ian. Nel frattempo arriva anche un camionista che vuole vendicarsi con Lance che in precedenza gli aveva rubato la ragazza; la situazione sembra complicarsi, ma inaspettatamente \u00e8 Ian a risolvere la situazione: travestito da ciambella, ruba l'arma del ladro e tiene tutti sotto scacco fino a che non arriva la polizia ad arrestare i malviventi.\nDopo essersi finalmente sdebitati con gli amish, Lance resta nella comunit\u00e0 per stare con la sua ragazza, di cui a breve diventer\u00e0 il marito; Ian e Felicia finalmente ammettono di amarsi e si mettono insieme, perdendo la verginit\u00e0 la notte di San Silvestro mentre Rex, tra lo stupore della sua famiglia, fa coming out, diventa una persona responsabile e si fidanza con un ragazzo di colore."}
{"id": "2535057", "revid": "124567596", "url": "https://it.wikipedia.org/wiki?curid=2535057", "title": "Carano di Macedonia", "text": " Fu riportato per la prima volta dallo storico greco Teopompo. Secondo Eusebio, si insedi\u00f2 in Macedonia precedentemente alla prima olimpiade (776 a.C.) e regn\u00f2 per 30 anni. facendo di Aigai la capitale del regno, secondo la testimonianza di Giustino, che a sua volta cita Marsia di Pella.\nIl mito.\nCarano era uno dei figli di Temeno, capo dei Dori e in seguito re di Argo. Alla morte del padre i vari principi si riunirono per discutere chi dovesse essere il suo successore. Uno di loro, Fedone, riusc\u00ec a sconfiggere tutti gli altri pretendenti ottenendo cos\u00ec il trono. Carano allora decise di cercarsi un nuovo regno, dove anche lui avesse potuto essere il re, non prima per\u00f2 di aver consultato l'oracolo di Delfi. \"Tu troverai il tuo regno laddove troverai abbondanza di animali domestici e selvatici\" - fu il responso.\nPerci\u00f2 Carano e il suo seguito si mossero verso nord, in cerca di terra adatta per stabilire il suo nuovo regno. Infine, scopr\u00ec una verde valle, con una grande quantit\u00e0 di selvaggina e capre, dopodich\u00e9 pens\u00f2 che la profezia della Pizia era stata adempita. In quel luogo vi costru\u00ec una citt\u00e0 che chiam\u00f2 Ege, (che in greco significa capre), l'attuale Vergina, un sito di consistente attivit\u00e0 archeologica, come dimostrano i numerosi e importanti ritrovamenti riportati alla luce.\nSecondo Giustino citando Marsia di Pella:\nSecondo il Chronicon di Eusebio:"}
{"id": "2535065", "revid": "2373", "url": "https://it.wikipedia.org/wiki?curid=2535065", "title": "Artisti di strada", "text": ""}
{"id": "2535071", "revid": "1546219", "url": "https://it.wikipedia.org/wiki?curid=2535071", "title": "Cromone", "text": "Il cromone \u00e8 una molecola organica che deriva formalmente dal benzopirano per aggiunta di un gruppo chetonico nell'anello piranico. I derivati del cromone sono conosciuti con il nome di \"cromoni\". La maggior parte dei flavonoidi sono cromoni.\nVengono utilizzati nella terapia di fondo per l'asma\nTra i derivati farmacologici in commercio di cromoni abbiamo:\nEntrambi inibiscono il rilascio dell'istamina dai mastociti."}
{"id": "2535073", "revid": "123221425", "url": "https://it.wikipedia.org/wiki?curid=2535073", "title": "Nicoletta Zanini", "text": "Compie i suoi studi principalmente sotto la guida di Elvina Ramella sua volta famoso soprano leggero degli anni 60/70 si perfeziona a New York sotto la guida del mezzosoprano Natasha Lutov; l'inquadramento della voce di schietto soprano lirico della Zanini, la conduce quindi al debutto nel 1991 a Savona, sotto la direzione musicale di Richard Bonynge e con l'orientamento della grande Joan Sutherland.\nLa carriera si sviluppa attraverso molteplici ruoli, principalmente in parti minori e passa a ingaggi in ruoli di protagonista nelle principali istituzioni liriche italiane che la porteranno a cantare nel grande tempio della lirica, il Teatro alla Scala di Milano sotto la guida del M. Riccardo Muti, con puntate prestigiose all'estero, sempre in ruoli del grande repertorio operistico tra cui Boheme, Carmen, Gianni Schicchi, L'Amico Fritz, Adriana Lecouvreur, La Vedova Allegra, Aureliano in Palmira, Sigismondo, Rigoletto, Ernani, Suor Angelica, Manon di Massenet, Don Giovanni, nel ruolo di Donna Elvira, Mefistofele, Nozze di Figaro, Simon Boccanegra delineando una Maria Boccanegra di grande fascino vocale, Manon Lescaut, Turandot fino al grande traguardo di Tosca, eseguita pi\u00f9 volte sia in Italia sia all'estero, sempre con successo di pubblico e critica.\n\u00c8 stata diretta da grandi direttori d'orchestra tra i quali figurano i Maestri: P. Carignani, A. Allemandi, C. Palleschi, D. Oren, M. Benini, A. Curtis, S. Ranzani, N. Santi, B. Bartoletti, P. Maag, R. Bonynge, S. A. Reck, R. Chailly, T. Severini, M. De Bernart, B. Campanella, K. L. Wilson, N. Luisotti, A. Jourdan, J. Conlon e R. Muti. \nNel 2009 tiene una serie di recital in Canada.\nNel 2010, dopo un'assenza di alcuni anni, torna al Teatro alla Scala di Milano, in Rigoletto di Giuseppe Verdi.\nNel 2011 tiene un recital e una master class presso l'Universit\u00e0 Nord Orientale di Harbin (Cina)\nParticolarit\u00e0 della voce della Zanini \u00e8 il colore, scuro, ma limpido e con venature metalliche: tutto questo, unito al temperamento e alla sicurezza tecnica, nonch\u00e9 ad una grande presenza scenica, la predispongono ad affrontare personaggi anche caratterizzati da intensa drammaticit\u00e0 e che richiedono notevole forza espressiva.\nDal 2007 al 2012015 viene chiamata come docente di canto presso la prestigiosa Scuola Musicale di Milano.\nTuttora in carriera, pur con impegni teatrali diradati, si dedica attivamente all'insegnamento del canto a Milano, sua citt\u00e0 di adozione, curando, con particolare attenzione, le voci femminili di registro sopranile e mezzosopranile e nell'ultimo anno estendendo la sua esperienza anche al registro tenorile e baritonale.\nD'estate viene regolarmente invitata a tenere masterclass nelle pi\u00f9 prestigiose citt\u00e0 del mondo, soprattutto in Giappone dove tiene dal 2013 al 2018 due masterclass all'anno nelle citt\u00e0 di Tokyo.,Tokushima e Sapporo. "}
{"id": "2535074", "revid": "118731714", "url": "https://it.wikipedia.org/wiki?curid=2535074", "title": "Il palazzo dei sogni", "text": "Il Palazzo dei Sogni \u00e8 un romanzo scritto da Ismail Kadare nel 1981.\nScritto dall'autore per denunciare con un'allegoria i totalitarismi, il romanzo fu immediatamente censurato. L'ultima revisione del romanzo \u00e8 per\u00f2 datata nel 1996, per la prima volta adattata per la traduzione in lingue straniere. \u00c8 una delle opere principali di Kadar\u00e9, valutata dalla critica europea e tradotta in molte lingue straniere.\nTrama.\nMark-Alem \u00e8 un giovane naturalizzato turco di origini albanesi, proveniente dalla famiglia dei Qyprilli, il cognome che avevano avuto otto Gran Visir ottomani. Riceve un'offerta di lavoro importante: andare a lavorare negli uffici del Palazzo dei Sogni, l'edificio pi\u00f9 misterioso di tutto l'Impero. &lt;br&gt;\nMark-Alem coglie al volo l'opportunit\u00e0, e nel giro di pochi giorni si ritrova all'interno dell'enorme Palazzo dagli infiniti corridoi e innumerevoli uffici, assunto nella sezione \u00abSelezione\u00bb dell'istituto. Anche se inesperto, vagando per i corridoi in cui spesso si perde scopre poco alla volta alcuni particolari del ministero: l'edificio, costruito secoli prima, raccoglie per iscritto i sogni della popolazione in ogni angolo remoto dell'Impero, per poi selezionarli, classificarli, interpretarli e predire in questo modo l'andamento delle varie sezioni dello stato, fino ad ottenere il \u00abSogno-guida\u00bb, ovvero il sogno portatore di indizi che anticipano il destino dello Stato o del Sultano. Ma con la stessa velocit\u00e0 in cui fa carriera all'interno del Palazzo, diventando ben presto \u00abinterprete\u00bb, scopre anche che il suo lavoro ha delle grandi responsabilit\u00e0 che possono pesare su di lui e sulla sua famiglia, quando si imbatte in un sogno che si rivela profetico per la sua famiglia.&lt;br&gt;\nMark-Alem viene colto dal terrore. Vivendo e abituandosi ogni giorno alla sua paura, continua ad andare avanti nella gerarchia dell'Istituto, quando a causa di una mal gestione di un Sogno-guida vengono licenziate e condannate molte persone, diventando anche vice-direttore del Palazzo dei Sogni. Si rende conto del potere illimitato posseduto dal Ministero e di quanto questo si intersechi indissolubilmente con la storia e il destino della sua famiglia.\nCon un'allegoria centrata, Ismail Kadare condanna la polizia segreta di tutti i sistemi comunisti e dittatoriali in generale, paragonandolo al controllare l'impossibile e i sogni del popolo. Molte situazioni e nomi di istituzioni infatti nel romanzo sono opera di fantasia per paragonarli a quelle del sistema di Enver Hoxha, come il Sultano con il leader del Comitato Centrale, i leader religiosi con l'Istituto di Propaganda, e il Palazzo dei Sogni, chiamato anche Tabir Saraj, con la Sigurimi albanese."}
{"id": "2535077", "revid": "599013", "url": "https://it.wikipedia.org/wiki?curid=2535077", "title": "Giuliano Manfredi", "text": "Carriera.\nCresciuto nel Manfredi entra nelle giovanili del Torino. La societ\u00e0 granata lo cede in prestito per un anno al (6 presenze nella Serie B 1973-1974) prima di riprenderlo nelle proprie file nel 1974-75 in qualit\u00e0 di terzo portiere.\nIn quello stesso anno debutta nella massima serie in una circostanza molto singolare: il 23 marzo 1975 in occasione della trasferta a San Siro contro il , si ritrova tra i pali dal primo minuto con la maglia numero 1 a causa della contemporanea assenza di Castellini e Pigino. In quella stagione ottiene un'altra presenza in campionato.\nL'anno dopo milita per una stagione nel in Serie B. Poi scende di categoria, difendendo i pali di Imperia (dove \u00e8 tra i protagonisti della promozione della squadra ligure in serie C2) Albese e Trento.\nIn carriera ha totalizzato complessivamente 2 presenze in Serie A e 32 in Serie B.\nNella raccolta delle figurine Panini della stagione 1973-74, la fotografia del suo volto fu erroneamente sostituita da quella del portiere Mirko Benevelli."}
{"id": "2535079", "revid": "729019", "url": "https://it.wikipedia.org/wiki?curid=2535079", "title": "Sidercomit", "text": "Sidercomit - Siderurgica Commerciale Italiana S.p.A. era una azienda italiana che operava nel settore della siderurgia, con lo scopo di sostituire le importazioni nazionali di materiale siderurgico con prodotti del gruppo Finsider e per venderne i lavorati finali. Era parte del gruppo IRI-Finsider.\nStoria.\nNasce il 17 febbraio 1947 come \"Sicom - Societ\u00e0 Interessenze Commerciali Minerarie S.p.A.\". Il 30 giugno 1949 con la fusione tra Siderurgica Commerciale, Ferrotaie - Societ\u00e0 Italiana per Materiali Siderurgici e Ferroviari e Societ\u00e0 Commerciale Ferro e Metalli si trasforma in Sidercomit. L'8 settembre 1993 viene ceduta a ILVA Distribuzione Italia fusa nel 1996 in ILVA Laminati Piani."}
{"id": "2535101", "revid": "339392", "url": "https://it.wikipedia.org/wiki?curid=2535101", "title": "Velivolo spaziale Sojuz", "text": ""}
{"id": "2535108", "revid": "109336222", "url": "https://it.wikipedia.org/wiki?curid=2535108", "title": "Comunit\u00e0 montana Bussento - Lambro e Mingardo", "text": "La Comunit\u00e0 montana Bussento - Lambro e Mingardo \u00e8 una comunit\u00e0 montana campana in provincia di Salerno. \nL'Ente \u00e8 nato nel 2008 a seguito dell'accorpamento delle Comunit\u00e0 Montane Zona Bussento e Lambro e Mingardo deciso dalla Regione Campania. La sua sede \u00e8 a Futani e raccoglie solo quattordici comuni delle due comunit\u00e0 soppresse."}
{"id": "2535109", "revid": "599013", "url": "https://it.wikipedia.org/wiki?curid=2535109", "title": "Canonici regolari di San Giovanni Evangelista", "text": "I canonici regolari di San Giovanni Evangelista, (C.R.S.J.E.), detti canonici azzurri (dal colore del loro abito) o L\u00f3ios (dal convento di \"Santo El\u00f3i\" a Lisbona, casa madre della congregazione), furono una congregazione di canonici regolari. Sorti in Portogallo agli inizi del XV secolo, vennero definitivamente soppressi nel 1834.\nStoria.\nLa congregazione venne fondata nella chiesa di Olivais di Lisbona dal medico Giovanni Vicente con il teologo Martino Louren\u00e7o e il canonista Alfonso Nogueira; Fernando da Guerra, arcivescovo di Braga, concesse loro il monastero di Vilar de Frades (presso Barcelos), gi\u00e0 appartenente ai benedettini, e papa Martino V, il 1\u00ba luglio 1427, stabil\u00ec che la comunit\u00e0 seguisse le costituzioni dei canonici di San Giorgio in Alga.\nNel 1429 Vicente venne incaricato dal re di Portogallo Giovanni I di scortare l'infanta Isabella in Borgogna, dove avrebbe dovuto sposare il duca Filippo il Buono: il religioso, conclusa la sua missione, si rec\u00f2 a Venezia, per visitare l'abbazia di San Giorgio in Alga, e poi a Roma, dove ottenne da Martino V di fondare nuove case, di eleggere un priore, di adottare la regola di sant'Agostino e di elaborare dei nuovi statuti (18 ottobre 1430). Il 7 maggio 1432 Vicente venne eletto vescovo di Lamego e nominato legato pontificio.\nProtetti dalla famiglia reale portoghese, i canonici si diffusero rapidamente dei loro domini; nel 1440 si stabilirono nella chiesa di Sant'Eligio (\"Santo El\u00f3i\") a Lisbona (la cui concessione venne confermata da papa Pio II il 9 marzo 1461) che nel 1462 divenne casa madre della congregazione, intitolata all'evangelista Giovanni; il 7 marzo 1446 la regina Isabella d'Aviz ottenne dal papa per i religiosi la conferma dell'esenzione dalla giurisdizione vescovile (conferma ribadita da papa Leone X il 30 agosto 1517).\nGiovanni III il Pio affid\u00f2 ai canonici di San Giovanni Evangelista la direzione degli ospedali regi del paese. Verso la fine del XV secolo i canonici fondaro alcune missioni in Congo e molti di loro persero la vita.\nNel XVI secolo i nuovi ordini di chierici regolari sostituirono i canonici nel ruolo di riformatori del clero secolare, avviando la lunga fase di declino della congregazione: il 28 maggio 1834 il governo liberale portoghese, sopprimendo tutti gli ordini religiosi, decret\u00f2 l'estinzione dei canonici."}
{"id": "2535128", "revid": "287204", "url": "https://it.wikipedia.org/wiki?curid=2535128", "title": "South Pole Telescope", "text": "Il South Pole Telescope (SPT) \u00e8 un radiotelescopio di 10 metri situato presso la base Amundsen-Scott, al Polo Sud, Antartide.\nIl telescopio osserva nelle microonde e nelle onde millimetriche tra i 70 e i 300 GHz. Lo scopo principale del SPT \u00e8 di esplorare il cielo al fine di mappare le anisotropie primarie e secondarie della radiazione cosmica di fondo (CMB).\nIl progetto \u00e8 finanziato dalla National Science Foundation americana ed \u00e8 una collaborazione tra l'Universit\u00e0 di Chicago, l'Universit\u00e0 della California (Berkeley), la Case Western Reserve University, l'Universit\u00e0 dell'Illinois all'Urbana-Champaign, lo Smithsonian Astrophysical Observatory, l'Universit\u00e0 del Colorado a Boulder e l'Universit\u00e0 McGill.\nPosizione.\nIl Polo Sud \u00e8 il luogo pi\u00f9 adatto al mondo per le osservazioni nelle onde millimetriche. L'altitudine a cui si trova il polo, circa 2800 metri sul livello del mare, significa che l'atmosfera \u00e8 abbastanza rarefatta. Le temperature estremamente fredde mantengono basso il livello di umidit\u00e0 atmosferica. Questo \u00e8 particolarmente importante per osservare le onde millimetriche dato che il segnale pu\u00f2 essere assorbito dal vapore acqueo e che il vapore pu\u00f2 emettere radiazioni che possono essere confuse coi segnali astronomici.\nUn altro vantaggio del Polo Sud \u00e8 che il Sole tramonta a met\u00e0 marzo e non risorge per altri sei mesi, durante i quali le condizioni atmosferiche sono estremamente stabili senza le turbolenze causate dal normale ciclo giornaliero di albe e tramonti.\nStrumentazione.\nIl SPT \u00e8 un telescopio gregoriano fuori asse con montatura altazimutale (ai poli la montatura altazimutale \u00e8 agli effetti pratici identica a quella equatoriale).\n\u00c8 stato progettato per permettere un ampio campo visivo (circa un grado quadrato). Lo specchio primario \u00e8 di 10 metri e la superficie \u00e8 stata levigata a circa 25 micrometri, ci\u00f2 permette osservazioni nelle lunghezze d'onda sub-millimetriche.\nAl piano focale \u00e8 posto un insieme di 960 bolometri superconduttivi TES (Transition Edge Sensors). Sono divisi in sei parti a forma di \"spicchio\", ciascuna con 160 rilevatori. Questa struttura modulare permettere di scegliere a seconda dell'esigenza diverse configurazioni, attualmente (2009) ci sono 4 spicchi che osservano a 150\u00a0GHz, uno a 90\u00a0GHz e uno a 220\u00a0GHz.\nIl South Pole Telescope ha avuto la prima luce il 16 febbraio del 2007, ha cominciato le osservazioni nel marzo dello stesso anno. La prima piccola esplorazione del cielo si \u00e8 conclusa nell'inverno australe del 2007, una pi\u00f9 ampia \u00e8 terminata nel 2008.\nRicerca e risultati scientifici.\nLo scopo del SPT \u00e8 quello di mappare la radiazione cosmica di fondo cercando ammassi di galassie attraverso l'effetto Sunyaev-Zel'dovich, una distorsione della CMB causata dall'interazione dei fotoni della CMB con il gas caldo ionizzato degli ammassi."}
{"id": "2535133", "revid": "1964823", "url": "https://it.wikipedia.org/wiki?curid=2535133", "title": "Torino Football Club 2009-2010", "text": "Questa voce raccoglie le informazioni riguardanti il Torino Football Club nelle competizioni ufficiali della stagione 2009-2010.\nStagione.\nIl Torino disputa in questa stagione il suo decimo campionato di Serie B, dopo la drammatica retrocessione dalla Serie A nel 2008-2009. Per ottenere una pronta risalita nella massima serie, come la piazza granata naturalmente si attende, il presidente Urbano Cairo si affida a un allenatore che \u00e8 gi\u00e0 riuscito a ottenere una promozione pochi anni prima con l'Atalanta: Stefano Colantuono, caldeggiato anche dal d.s. Rino Foschi. Nel corso del mercato estivo, l'organico della squadra viene nettamente modificato: Ivan Franceschini, Alberto Maria Fontana, Nicola Ventola, Marco Di Loreto, Roberto Stellone non ottengono il rinnovo del loro contratto, mentre Eugenio Corini decide di lasciare il calcio giocato. Vengono inoltre ceduti alcuni fra i giocatori pi\u00f9 in vista, come Cesare Natali, Alessandro Rosina, Simone Barone, Blerim D\u017eemaili, Nicola Amoruso ed Elvis Abbruscato.\nLa rosa riparte dai confermatissimi Matteo Sereni, Rolando Bianchi e dal rientrante David Di Michele, a cui a inizio stagione viene affidata la fascia di capitano. A questi giocatori si aggiungono acquisti importanti: Simone Loria, Davide Zoboli, Massimo Loviso, Julio Cesar Leon e Daniele Vantaggiato, elementi utili per affrontare le difficolt\u00e0 della categoria. Dopo il vincente debutto stagionale in Coppa Italia contro il Figline e la precoce eliminazione contro il al terzo turno, il 23 agosto inizia il campionato. La partenza del Torino \u00e8 positiva e, alla quinta giornata, la squadra comanda da sola la classifica. Sembrano i presupposti per una cavalcata trionfale, invece nelle successive quattro partite (di cui tre in casa) la squadra raccoglie solo due punti. A due vittorie consecutive, che illudono di poter interrompere la crisi, segue un altro mese senza successi, durante il quale il Torino rivela di non poter contare su ricambi all'altezza. Sono evidenti anche limiti caratteriali, che portano i giocatori a subire la pressione emotiva del pubblico nelle partite casalinghe. La sconfitta contro il per 1-2 nello Stadio Olimpico, maturata grazie a due gravissime amnesie difensive, \u00e8 la goccia che fa traboccare il vaso: il presidente Cairo esonera Colantuono e lo sostituisce con Mario Beretta.\nL'esordio del nuovo tecnico, costretto a seguire la sua prima partita dalla tribuna per irrisolte procedure di idoneit\u00e0 medica, coincide con una vittoria sul . Ma le prestazioni della squadra, se possibile, peggiorano: nelle successive tre partite il Torino raccoglie la miseria di un punto contro la penultima in classifica. Nel frattempo i tifosi, esasperati dalle pessime prestazioni della squadra e da ricorrenti voci mediatiche su un non confermato scandalo scommesse, il 7 gennaio aggrediscono alcuni giocatori all'uscita di un ristorante. Di questi, David Di Michele, Massimo Loviso, Paolo Zanetti, Riccardo Colombo, Aimo Diana, Marco Pisano e Francesco Pratali, ritenendo che l'ambiente non sia pi\u00f9 ideale per loro, chiedono di essere ceduti. Il 9 gennaio, l'ennesima sconfitta subita con il fa sprofondare il Torino all'undicesimo posto in classifica, a soli cinque punti dalla zona playout: il risultato costa il posto al mister Beretta, al cui posto viene richiamato Colantuono. L'allenatore romano ritrova per\u00f2 una squadra molto diversa da quella che aveva iniziato il campionato. Il presidente Cairo ha infatti ingaggiato a fine dicembre il giovane direttore sportivo Gianluca Petrachi, ex giocatore che vanta anche un breve passato in granata. Rino Foschi, che inizialmente sembrava destinato a lavorare in tandem con l'ultimo arrivato, ha invece rassegnato le dimissioni pochi giorni dopo. Il nuovo d.s. si \u00e8 messo subito all'opera, cedendo gli ammutinati e ingaggiando giocatori sconosciuti, in parte senza ingaggio in Serie A e in parte promesse in Lega Pro.\nIl Torino chiuder\u00e0 il mercato invernale con 12 nuovi giocatori e 9 cessioni, che diventeranno 11 nel mese di febbraio. Il 16 gennaio inizia il girone di ritorno: nonostante la curva Maratona rimanga pressoch\u00e9 deserta, il Torino torna alla vittoria in casa dopo quasi tre mesi, trascinato da Bianchi a cui \u00e8 stata affidata la fascia di capitano. La nuova squadra sembra funzionare: dal giovane Danilo D'Ambrosio al pi\u00f9 esperto Manolo Pestrin, tutti mostrano la grinta auspicata dalla tifoseria. A seguito di una clamorosa sconfitta interna contro la Salernitana, ultima in classifica, il 26 febbraio il presidente Cairo annuncia di voler vendere il club, per il bene della societ\u00e0. Questa notizia sembra paradossalmente rasserenare gli animi: grazie a prestazioni convincenti e importanti vittorie fuori casa, il Torino rientra in zona playoff il 23 marzo, dopo la vittoria casalinga con l'. Un'importante serie positiva porta la squadra, protagonista di quattro vittorie consecutive, a soli due punti dalla promozione diretta. Segue per\u00f2 una fase calante: la squadra raccoglie solo due pareggi nelle successive quattro partite, ricadendo al settimo posto, fuori dalla zona promozione.\nIl clima nella societ\u00e0 continua a non essere dei migliori: tramite una lettera ai tifosi, il presidente comunica la decisione di non salire a Superga il 4 maggio per partecipare alla Santa Messa in suffragio dei caduti granata, ricorrenza a cui non \u00e8 mai mancato dall'inizio del suo mandato. Questa decisione viene presa per evitare ulteriori polemiche e divisioni con parte della tifoseria, che ha esplicitamente invitato Cairo a non salire al Colle, attraverso uno striscione allo stadio ed una campagna stampa ben orchestrata da un quotidiano sportivo torinese. Il finale di campionato \u00e8 abbastanza positivo: sfumato l'obiettivo della promozione diretta, la squadra si qualifica per i play-off con un turno di anticipo dopo una serie di risultati utili nelle ultime giornate. Il Torino, nonostante un girone di ritorno nel quale ottiene pi\u00f9 punti di tutti gli avversari, chiude infatti il campionato al quinto posto, guadagnandosi la semifinale dei play-off contro il . Il regolamento dei playoff, che a parit\u00e0 di differenza reti nel doppio confronto premia il meglio piazzato, condanna la squadra granata a vincere per poter salire. La semifinale contro il Sassuolo viene superata contro pronostico e grazie ai gol di Bianchi, che permettono di conquistare un sofferto pareggio interno e una decisiva vittoria esterna. Ma i sogni di Serie A si infrangono in finale contro il Brescia. L'impresa stavolta non si ripete: nonostante il sostegno di oltre 25.000 spettatori all'Olimpico, la squadra ottiene solo un pari senza reti, con un gol annullato nei minuti di recupero, a cui segue la sconfitta fatale a Brescia. Il Torino rimane dunque in Serie B.\nMaglie e sponsor.\nCome sponsor tecnico per la stagione 2009-2010 \u00e8 confermato Kappa, e anche le maglie sono le stesse della stagione precedente, a eccezione della terza, che diventa nera con inserti granata. Il primo sponsor ufficiale \u00e8 Italporte, azienda di serramenti. \u00c8 presente un secondo sponsor, Dahlia TV, piattaforma digitale in pay per view, presente sulle maglie in alto a destra. A inizio stagione, sono stati esposti sulla maglia anche sponsor come Il Buon Riso, Dolmar, Maniva, \u0160koda, Be-Total, Stylo rent a car. Il logo della squadra \u00e8 in alto a sinistra, sul cuore.\nOrganigramma societario.\nDal sito internet della societ\u00e0:\nArea direttiva\nArea organizzativa\nArea comunicazione\nArea tecnica\nArea sanitaria\nGiovanili.\nOrganigramma societario.\nDal sito internet della societ\u00e0:\nArea direttiva\nArea tecnica - Primavera\nArea tecnica - Allievi Nazionali\nArea tecnica - Allievi Provinciali\nArea tecnica - Giovanissimi Nazionali\nArea tecnica - Giovanissimi Fascia B\nArea tecnica - Esordienti 1997\nArea tecnica - Esordienti 1998\nArea tecnica - Pulcini 1999\nArea tecnica - Pulcini 2000\nArea tecnica - Pulcini 2001"}
{"id": "2535141", "revid": "547034", "url": "https://it.wikipedia.org/wiki?curid=2535141", "title": "Crateri di Ganimede", "text": "Segue una lista dei crateri d'impatto presenti sulla superficie di Ganimede. La nomenclatura di Ganimede \u00e8 regolata dall'Unione Astronomica Internazionale; la lista contiene solo formazioni esogeologiche ufficialmente riconosciute da tale istituzione.\nI crateri di Ganimede portano i nomi di divinit\u00e0 ed eroi delle antiche popolazioni della Mezzaluna Fertile. Fanno eccezione i crateri Achelous, Erichthonius, Tros, Ilus e Laomedon dedicati rispettivamente ai due nonni, al padre, al fratello e a un nipote di Ganimede, nonch\u00e9 i crateri Dendera e Punt che erano stati inizialmente classificati come faculae e rispettano quindi la convenzione delle faculae di Ganimede.\nInoltre, si contano anche due casi di crateri inizialmente battezzati dall'IAU e la cui denominazione \u00e8 stata poi abrogata ed un caso di denominazione provvisoria non ufficializzata."}
{"id": "2535144", "revid": "121683052", "url": "https://it.wikipedia.org/wiki?curid=2535144", "title": "Brittney Skye", "text": "Biografia.\nFrequenta le scuole superiori alla Southampton High School a Long Island, finendole per\u00f2 in California. Ma tra ragazzi e la sua passione per lo snowboard non frequenta molto tali scuole.\nPrima di iniziare la sua carriera cinematografica, ha lavorato nella progettazione di camere da letto per bambini e successivamente in un negozio a dettaglio. Brittney Skye ha iniziato a calcare le scene hardcore nel 2001 e compare in oltre 338 titoli, in particolare in molti episodi della serie Shane's World.\nFin dall'inizio rifiuta di firmare contratti con imprese del settore, sostenendo di voler lavorare per se stessa. Nel novembre 2003 tuttavia, firma un contratto con Sineplex Entertainment, ma l'accordo viene rapidamente modificato in modo da non concedere nessuna esclusiva a Sineplex. In questa fase lavora come modella per TapOut Clothing, una compagnia di abbigliamento.\nLei dice che l'attore pornografico con cui preferisce lavorare sia Nacho Vidal.\nIl 15 giugno 2003, Brittney irrompe sul \"putting green\" all'Olympia Fields Country Club durante le fasi finali del U.S. Open. L'attrice, che era in topless in quel momento e portava scritto sul seno e sulla schiena l'URL di un casin\u00f2 on-line, ha provato a porgere un fiore ad uno dei concorrenti, Jim Furyk.\nDopo aver trascorso una notte nel carcere della contea, a Brittney viene addebitato il conto per le sue azioni, quindi lascia lo Stato per tornare nella sua casa in California. Quando ritorna nell'Illinois per il processo, un giudice molto accigliato per le sue azioni richiede un ulteriore giorno di carcere per aver lasciato il paese. Alla fine paga una multa di 1.000 dollari e rimane in libert\u00e0 vigilata per sei mesi."}
{"id": "2535145", "revid": "72396", "url": "https://it.wikipedia.org/wiki?curid=2535145", "title": "Festivalbar 2006 (compilation)", "text": "Festivalbar 2006 \u00e8 una compilation di brani musicali famosi nel 2006, pubblicata nell'estate di quell'anno in concomitanza con l'edizione omonima del Festivalbar. La compilation, in realt\u00e0 divisa in due diverse pubblicazioni e differenziata con copertine \"rossa\" e \"blu\", \u00e8 composta da quattro cd da 18 tracce l'uno, e i dischi sono equamente divisi, due nella \"rossa\" e due nella \"blu\".\nLa versione blu \u00e8 stata pubblicata dall'etichetta WMI, mentre la rossa dalla EMI."}
{"id": "2535156", "revid": "729019", "url": "https://it.wikipedia.org/wiki?curid=2535156", "title": "Gerrie Knetemann", "text": "Professionista dal 1974 al 1989, fu campione del mondo su strada nel 1978 al N\u00fcrburgring e vinse due Amstel Gold Race. Era un corridore adatto alle corse di un giorno e alle brevi corse a tappe.\nCarriera.\nPassista-velocista, noto anche per il fatto di correre con indosso gli occhiali da vista, divenne professionista nel 1974 e due anni dopo venne ingaggiato dalla TI-Raleigh di Peter Post: con l'ex seigiornista di Amsterdam collabor\u00f2 per otto stagioni, gareggiando al fianco di atleti come Jan Raas, Dietrich Thurau, Hennie Kuiper.\nIn carriera ottenne complessivamente 130 vittorie, la pi\u00f9 importante delle quali fu quella al Campionato del mondo su strada del 1978 al N\u00fcrburgring, quando batt\u00e9 al fotofinish in volata il campione in carica Francesco Moser. Tra le altre, degne di nota sono le quattro vittorie al Giro dei Paesi Bassi (1976, 1980, 1981 e 1986), le due all'Amstel Gold Race (1974, 1985), la Parigi-Nizza del 1978 e i dieci successi di tappa al Tour de France (con Jan Raas e Joop Zoetemelk condivide il record di vittorie al Tour per un olandese) in undici partecipazioni complessive, portando tra l'altro la maglia gialla complessivamente per otto giornate.\nIn seguito ad una grave caduta nella Dwars door Belgi\u00eb nel 1983, a causa della quale rest\u00f2 a lungo immobilizzato, la sua carriera cominci\u00f2 la fase discendente. Dopo il ritiro dall'attivit\u00e0 professionistica, avvenuto nel 1989, fu nominato prima direttore sportivo della PDM-Concorde e poi, dal 1991, commissario tecnico della Nazionale olandese di ciclismo.\nMor\u00ec all'et\u00e0 di 53 anni, il 2 novembre 2004, colpito da un attacco cardiaco mentre era in sella ad una mountain bike nella localit\u00e0 olandese di Bergen. Sei giorni dopo oltre 2000 persone omaggiarono la sua salma presso il velodromo di Alkmaar."}
{"id": "2535159", "revid": "287204", "url": "https://it.wikipedia.org/wiki?curid=2535159", "title": "Alexis Love", "text": "Entra nel settore nel mese di agosto 2006. Nel maggio 2008 \u00e8 stata nominata Pet del Mese della rivista \"Penthouse\".\nNel 2008, \u00e8 apparsa nel \"The Howard Stern Show\" e nel \"The Maury Show\"."}
{"id": "2535163", "revid": "3115", "url": "https://it.wikipedia.org/wiki?curid=2535163", "title": "Lavis", "text": "Lavis (IPA: , \"Lav\u00ecs\" in dialetto trentino) \u00e8 un comune italiano di abitanti della provincia di Trento. Situato nella val d'Adige ad una decina di chilometri a nord di Trento presso lo sbocco della val di Cembra, \u00e8 bagnato dal torrente Avisio (La V\u00ecs in dialetto trentino) da cui ne deriva il nome.\nStoria.\nStemma.\nLo stemma del comune di Lavis \u00e8 rappresentato da un troncato di azzurro e rosso, a tre verghe d'oro, legato da un nastro d'argento attraversanti.\nEsso \u00e8 lo stemma dell'antica \"Comunit\u00e0 di Lavis, Pressano e Consorti\", a significato dell'unione e della solidariet\u00e0 che lega le comunit\u00e0 rappresentate.\nMonumenti e luoghi d'interesse.\nAree naturali.\nGiardino dei Ciucioi.\n\u00c8 un giardino che sorge sulle pendici del dos Paion sopra il borgo di Lavis. Il toponimo \"Ciucioi\" deriva dal tedesco \"Zu Zoll\" (Al Dazio: il paese di Lavis, era infatti il dazio tirolese posto sul confine tra la contea del Tirolo e il Principato vescovile di Trento). Il giardino dei Ciucioi fu ideato e realizzato da Tommaso Bortolotti, ricco imprenditore lavisano, tra il 1840 e il 1860. Esso si sviluppa su terrazzamenti e si compone di finte quinte architettoniche legate all'eclettismo architettonico dell'epoca. Rare piante esotiche, coltivate in vaso e custodite in grandi serre riscaldate da stufe a olle e caminetti, arricchivano il patrimonio botanico del giardino ammirato anche da imperatori e principesse che passavano lungo la sottostante strada imperiale. Secondo recenti teorie il giardino sarebbe un giardino massonico ed in passato la struttura abbia ospitato una Loggia.\nBiotopo foci dell'Avisio.\nRiserva naturale che comprende le foci dell'Avisio e parte del corso dell'Adige fino alle foci del Noce. \u00c8 attraversata dalla ciclopista della valle dell'Adige.\nCultura.\nNell'aprile 2014 nell'ambito di un progetto per la valorizzazione del patrimonio artistico architettonico del comune di Lavis l'assessorato alla cultura, istruzione e valorizzazione dei BB.CC ha incaricato il maestro d'arte Renato Restelli di eseguire una raccolta di opere raffiguranti i luoghi pi\u00f9 rappresentativi del paese; che avrebbero costituito gli originali di una collezione di stampe di prestigio denominate \"OMAGGIO A LAVIS\" i luoghi della storia.\nInfrastrutture e trasporti.\nLavis \u00e8 capolinea della linea 17 della rete urbana automobilistica di Trento.\nFerrovie.\nIl territorio comunale \u00e8 attraversato da due linee ferroviarie: la linea del Brennero (Innsbruck\u2013Verona), a scartamento normale, e la linea a scartamento ridotto Trento-Mal\u00e9-Mezzana, inaugurata nel 1964 in sostituzione della preesistente tranvia.\nL'abitato principale \u00e8 servito da due stazioni: quella di Lavis, sulla linea del Brennero, \u00e8 gestita da Rete Ferroviaria Italiana, mentre Lavis FTM si trova sulla Trento-Mal\u00e9-Mezzana ed \u00e8 gestita da Trentino Trasporti. Le localit\u00e0 di Nave San Felice e Sornello sono servite anch'esse da impianti ferroviari entrambi sulla Trento-Mal\u00e9-Mezzana: la prima dall'omonima stazione, la seconda da una fermata in piena linea.\nLa stazione sotterranea di Zambana, pur servendo l'omonimo comune, sorge nel territorio di Lavis.\nSport.\nCi sono diverse associazioni sportive quali l'U.S. Lavis che propone attivit\u00e0 calcistica a tutti i livelli per i maschi e pallavolistica per le ragazze, l'A.S. Vivinsport che proponeva diversi sport tra i quali calcio a 5, pallanuoto, pallavolo, karate, judo,atletica e dodgeball e il C.R.C.S.D. Paganella (\"Circolo Ricreativo Culturale Sportivo Dilettantistico Paganella\") che propone le attivit\u00e0 di calcio, basket e minibasket.\nCalcio.\nA Lavis \u00e8 cresciuto Michele Rigione, difensore del Chievo. Tutt'ora la sua famiglia risiede a Lavis.\nLa squadra di calcio dell'U.S. Lavis al termine della stagione 2013-14 \u00e8 stata promossa nel campionato di Eccellenza, in cui milita tutt'ora. L'ultima apparizione nel massimo campionato regionale risaliva alla stagione 1986-87 nell'allora campionato di Promozione regionale.\nPallavolo.\nAll'interno dell'U.S. Lavis non vi \u00e8 solamente il calcio. Essendo una polisportiva, infatti, la societ\u00e0 rossobl\u00f9 contempla anche al suo interno la disciplina della pallavolo. Questo attraverso un settore giovanile che copre tutti i campionati giovanili regionali, dal Minivolley all'Under 18, fino ad arrivare alla serie C, il massimo campionato regionale. Nella bacheca del settore pallavolo c'\u00e8 anche la vittoria di un campionato di serie C con conseguente promozione ai campionati nazionali.\nKarate.\nL'associazione sportiva dilettantistica Karate Lavis esiste dall'8 gennaio 1993. \u00c8 iscritta alla FITAK (Federazione Italiana Taekwondo e Karate), alla FILPJK (Federazione Italiana Lotta Pesi Judo Karate) che dal 2001 si trasforma in FIJLKAM. L'associazione riceve l'autorizzazione dal CONI all'apertura di un Centro Avviamento allo Sport (CAS) nel 1995.\nPallacanestro.\nIl C.R.C.S.D. Paganella oltre alla prima squadra di basket iscritta al campionato di Promozione presenta anche un settore giovanile che comprende squadra Aquilotti, Esordienti e Under 15 che partecipano ai rispettivi campionati.\nPallamano.\nPressano, una frazione di Lavis, ospita la Pallamano Pressano che milita nel campionato serie A maschile.\nCuriosit\u00e0.\nNel 2009 il comune di Lavis \u00e8 stato definito il pi\u00f9 solidale d'Italia, infatti l'80% degli abitanti ha partecipato a questo tipo di attivit\u00e0."}
{"id": "2535164", "revid": "76963", "url": "https://it.wikipedia.org/wiki?curid=2535164", "title": "Kamijo", "text": "\u00c8 attualmente una delle figure pi\u00f9 internazionalmente celebri della scena visual kei.\nBiografia.\nDella giovinezza di Kamijo non si sa nulla: come molte altre rock star giapponesi, anche lui preferisce lasciare un romantico alone di mistero sul suo passato. Nonostante non fosse inizialmente interessato allo studio della musica, pur provenendo da una famiglia di musicisti, inizi\u00f2 ad interessarsene in prima superiore dopo un diverbio con un componente del suo club di tennis (sport che pratica tuttora) che lo spinse a comprare la sua prima chitarra ed iniziare la sua carriera artistica.\nNel 1994 Kamijo (che al tempo si faceva chiamare Shoki) diventa roadie dei Malice Mizer, al tempo un giovane gruppo non molto conosciuto. In agosto, mentre viaggia in tour con la band, incontra il chitarrista Mayu e con lui fonda novembre dello stesso anno una band che chiamano Laliene; successivamente entrano nel gruppo il bassista Emiru ed il batterista Machi: il gruppo, ora completo, cambia nome nel 1996 in Lareine. La band \u00e8 durata per dodici anni, fino al 2006, minata da una lunga serie di problemi, litigi intestini, separazioni e riunificazioni, ma riesce comunque a conquistare un pubblico sempre pi\u00f9 vasto grazie alla originale personalit\u00e0 istrionica di Kamijo, che per il concept del gruppo si ispira al famoso manga \"Versailles no bara\" (noto in Italia come \"Lady Oscar\"). Per tutto il 2000 i Lareine sono stati in realt\u00e0 composti da un solo membro, Kamijo appunto, e dal 2001 per un paio d'anni il cantante si \u00e8 inoltre dedicato ad un progetto parallelo con Mayu, i New Sodmy (e lo stesso fece Emiru con i Ribbon); solo nel 2002 i Lareine tornarono realmente attivi.\nIn seguito all'ennesima perdita di un membro, il 18 febbraio 2007 i Lareine entrano ufficialmente in pausa a tempo indeterminato, i componenti della band si dividono e Kamijo chiude la sua etichetta discografica personale, la Applause Records, per fondarne una nuova con un progetto di pi\u00f9 ampio respiro, la Sherow Artist Society: concepita come una sorta di \"grande famiglia\" e destinata ad ospitare i suoi amici musicisti, questa nuova label indie produce anche il nuovo gruppo di Kamijo, i Versailles, sorta di supergruppo composto dal famoso chitarrista Hizaki e da altri noti musicisti.\nAttualmente Kamijo lavora come produttore nella sua label e canta nei Versailles e nei Node of Scherzo, ensemble teatrale composto da diversi musicisti visual kei provenienti da band diverse.\nDiscografia.\nEventuali note sono indicate dopo il punto e virgola \";\".\nNode of Scherzo.\nSingoli.\n31/10/2007 - \"Node of Scherzo\""}
{"id": "2535167", "revid": "838137", "url": "https://it.wikipedia.org/wiki?curid=2535167", "title": "Sportitalia 24", "text": "Sportitalia 24 \u00e8 stato un canale televisivo sportivo italiano a diffusione nazionale che ha incominciato le sue trasmissioni il 10 giugno 2010 alle ore 19.00, per proseguire 24 ore su 24 senza nessuna replica.\nStoria.\n\u00c8 stato un canale all news dedicato allo sport, gratuito e in onda sul digitale terrestre, che offre informazione sportiva 24 ore su 24 con aggiornamenti continui sulle competizioni nazionali e internazionali.\nDal 14 febbraio 2011 il canale Sportitalia 24 ha cambiato multiplex sul digitale terrestre. Tivuitalia societ\u00e0 di Screen Service si \u00e8 aggiudicata un contratto per trasmettere sulle proprie frequenze per due anni i canali di Sportitalia.\nDal 14 dicembre 2011 \u00e8 visibile anche sul mux TIMB 2 insieme a Sportitalia 1 e Sportitalia 2.\nIl 5 giugno 2012 i canali Sportitalia 1, Sportitalia 2 e Sportitalia 24 sono stati rimossi dal mux TivuItalia.\nNel luglio 2013, con il fallimento dell'editore Maroncelli 9, viene acquisita da \"LT Multimedia\".\nIl 1\u00ba novembre 2013 a mezzanotte i canali Sportitalia 1, Sportitalia 2 e Sportitalia 24 sono stati chiusi e sostituiti dai nuovi canali del gruppo LT Multimedia Sport Uno, Sport Due, Sport Tre che a loro volta sono stati chiusi il 20 febbraio 2014. Attualmente sul digitale terrestre le numerazioni usate dai canali Sportitalia 2 e Sportitalia 24 sono utilizzate da altre reti televisive, mentre \u00e8 ancora visibile Sportitalia alla LCN 60.\nL'ultimo servizio trasmesso su SI24 fu la confererenza stampa pre Roma-Chievo dell'allenatore dei giallorossi Rudi Garcia.\nDopo sei anni dalla chiusura il palinsesto di SI24 riprende vita grazie a Si Live 24, canale in onda via HbbTV e su internet che nasce dalle ceneri di Sportitalia 2 e che propone molte ore di approfondimenti sportivi in diretta."}
{"id": "2535169", "revid": "1305772", "url": "https://it.wikipedia.org/wiki?curid=2535169", "title": "Dreams", "text": "Dreams (sogni in lingua inglese) pu\u00f2 riferirsi a:"}
{"id": "2535170", "revid": "122133420", "url": "https://it.wikipedia.org/wiki?curid=2535170", "title": "Foresta della Carpaneta", "text": "La foresta di Carpaneta \u00e8 costituita da un'area rimboschita e protetta realizzata a partire dall'anno 2003 su terreni dell'azienda agricola sperimentale \"Carpaneta\" di propriet\u00e0 della Regione Lombardia per una superficie complessiva di 64 ettari, di cui 43 a bosco e 21 a funzione sociale e ricreativa. La Gestione \u00e8 affidata all'Ente Regionale per i Servizi all'Agricoltura e alle Foreste (ERSAF).\nProvvedimenti istitutivi.\nLa foresta della Carpaneta \u00e8 stata voluta dalla Regione Lombardia, su idea di Paolo Lassini, e attuata nell'ambito del Programma di riforestazione detto Dieci grandi foreste di pianura e di fondovalle, iniziato nel 2002.\nObiettivo del progetto \u00e8 di ricostruire \"un nuovo bosco per Mantova dopo 500 anni\", con riferimento alla creazione di una nuova area forestale dopo il Bosco Fontana. La foresta della Carpaneta rientra nel progetto di creazione di dieci nuove foreste planiziali per ripristinare il paesaggio e soprattutto per dare alla biodiversit\u00e0 minacciata dall'eccessiva antropizzazione del territorio nuove speranze di sopravvivenza.\nIl progetto \u00e8 stato riconosciuto \" grande opera infrastrutturale\", in controtendenza rispetto a ci\u00f2 che normalmente implica tale dicitura.\nFlora.\nIl bosco \u00e8 stato realizzato mettendo a dimora circa centomila piante di specie arboree ed arbustive tipiche della zona, quali la farnia, il carpino bianco, l'olmo campestre, l'acero campestre, il frassino meridionale e il pioppo bianco. Fra gli arbusti, il biancospino, la sanguinella e il sambuco.\nRiserva biogenetica per la farnia.\nIl bosco della Carpaneta \u00e8 stato realizzato in prevalenza con farnie, la quercia tipica della pianura padana. Al fine di realizzare una riserva biogenetica e ricomporre il patrimonio genetico della farnia (disgiunto dopo il Medio Evo a causa del progressivo disboscamento), sono state piantate giovani piantine nate da ghiande raccolte da 15 diversi boschi sparsi in tutta la pianura padano veneta, in Piemonte, Lombardia, Emilia-Romagna, Veneto e Friuli Venezia Giulia. Si sta creando cos\u00ec un nucleo di querco-carpineto planiziale con piante che conservano la ricchezza genetica delle foreste che in epoca protostorica ricoprivano la Pianura Padana.\nCome arrivare.\nIl bosco della Carpaneta si trova a 150 metri dalla stazione di Gazzo di Bigarello, della linea ferroviaria Mantova-Legnago-Monselice. Tuttavia, in corrispondenza della stazione ferroviaria, un fosso che circonda l'area boscata ne impedisce l'accesso; di conseguenza, \u00e8 necessario proseguire lungo la strada provinciale n. 71 per Castelbelforte, verso l'accesso principale dell'area forestale, che si trova in corrispondenza del numero civico 10, a circa 900 metri dalla stazione ferroviaria.\nA Gazzo, a poche centinaia di metri dall'ingresso della foresta, esiste una stazione degli autobus APAM, che collegano il centro abitato a Mantova.\nIn automobile si esce dall'autostrada del Brennero a Mantova Nord e si prosegue per Bigarello e, giunti in localit\u00e0 Gazzo, si volta a sinistra verso Castelbelforte lungo la strada provinciale n. 71.\nInfine, la foresta \u00e8 collegata a Mantova tramite una pista ciclabile.\nCentro visite.\nEsiste un centro visite presso la vicina azienda agro-forestale Carpaneta, in via Carpaneta 7 a Bigarello."}
{"id": "2535173", "revid": "339392", "url": "https://it.wikipedia.org/wiki?curid=2535173", "title": "Myriam", "text": ""}
{"id": "2535175", "revid": "287204", "url": "https://it.wikipedia.org/wiki?curid=2535175", "title": "Dreams (2 Brothers on the 4th Floor)", "text": "Dreams \u00e8 l'album di esordio del gruppo musicale eurodance 2 Brothers on the 4th Floor, pubblicato nel 1994."}
{"id": "2535177", "revid": "287204", "url": "https://it.wikipedia.org/wiki?curid=2535177", "title": "2 (2 Brothers on the 4th Floor)", "text": "2 \u00e8 il secondo e ultimo album del gruppo musicale eurodance 2 Brothers on the 4th Floor, pubblicato nel 1996."}
{"id": "2535184", "revid": "729019", "url": "https://it.wikipedia.org/wiki?curid=2535184", "title": "Aeroporto di Biscari-Santo Pietro", "text": "L'aeroporto di Santo Pietro di Caltagirone \u00e8 stato un aeroporto militare usato durante la seconda guerra mondiale nei pressi di Santo Pietro borgo di Caltagirone. L'aeroporto prese la numerazione 504.\nStoria.\nFu costruito all'inizio del 1941 dalle truppe della Regia Aeronautica come pista alternativa all'aeroporto di Comiso e l'aeroporto di Gela-Ponte Olivo. Come gli altri due aeroporti venne largamente usato per gli attacchi contro le basi britanniche sulle isole maltesi. Vi fu stanziato il 153\u00ba Battaglione Mitraglieri ed alcune unit\u00e0 tedesche della 1. Fallschirm-Panzer-Division Hermann G\u00f6ring. Durante l'estate del 1943 venne bombardato pesantemente e venne conquistato dagli americani sbarcati sulle vicine spiagge di Scoglitti durante l'Sbarco in Sicilia."}
{"id": "2535187", "revid": "400694", "url": "https://it.wikipedia.org/wiki?curid=2535187", "title": "Johnny Giles", "text": "\u00c8 membro della Hall of Fame della Football Association of Ireland.\n\u00c8 stato eletto miglior calciatore irlandese degli ultimi 50 anni nel Golden Player della UEFA stilato nel 2003.\nCarriera.\nBandiera del Leeds United, ne fu un pilastro nell'era pi\u00f9 fiorente del club; costitu\u00ec coppia di centrocampo con Billy Bremner.\nIn Nazionale pu\u00f2 vantare una ventennale carriera da giocatore e quasi sette anni da CT di cui sei da \"player-manager\" (giocatore-allenatore).\n\u00c8 stato capace di ricoprire la carica di \"giocatore-allenatore\" per dieci anni oltrech\u00e9 di essere alla guida di due squadre contemporaneamente.\nChiusa la carriera da allenatore, ha iniziato quella di commentatore di partite di calcio per RT\u00c9."}
{"id": "2535188", "revid": "76963", "url": "https://it.wikipedia.org/wiki?curid=2535188", "title": "Erica Ellyson", "text": "Biografia.\nDopo essere vissuta per anni a Hurley (Mississippi), nel marzo 2008, va a vivere a San Diego, California, dove studia per acquisire la laurea in architettura presso la NewSchool of Architecture and Design.\nNel dicembre 2008 e gennaio 2009, \u00e8 stata una delle concorrenti dello show della NBC \"Momma's Boys\"."}
{"id": "2535194", "revid": "671029", "url": "https://it.wikipedia.org/wiki?curid=2535194", "title": "Campeonato Brasileiro S\u00e9rie A 1991", "text": "Il Campeonato Brasileiro S\u00e9rie A 1991 (in italiano Campionato Brasiliano Serie A 1991) \u00e8 stato la 21\u00aa edizione del massimo campionato brasiliano di calcio.\nFormula.\nPrimo turno: ciascuna delle 20 squadre affronta una volta tutti gli altri club. Si qualificano alle semifinali le prime 4 classificate mentre retrocedono in Segunda Divis\u00e3o le ultime 2.\nSemifinali: gara in partita di andata e ritorno, la prima classificata affronta la quarta e la seconda in classifica la terza. In caso di parit\u00e0 accede alla finale la squadra meglio classificata nel turno precedente.\nFinale: gara in partita di andata e ritorno. In caso di parit\u00e0 \u00e8 considerata vincitrice la squadra che ha ottenuto il miglior risultato nei turni precedenti."}
{"id": "2535195", "revid": "547034", "url": "https://it.wikipedia.org/wiki?curid=2535195", "title": "OpenShot", "text": "OpenShot \u00e8 un software libero di montaggio video digitale.\n\u00c8 disponibile sotto i termini della licenza libera GNU General Public License versione 3.\nStoria.\nIl progetto \u00e8 nato ad agosto 2008 da Jonathan Thomas.\nNonostante ancora in fase di sviluppo, il 18 agosto 2009 furono rilasciati primi pacchetti codice_1 per i sistemi Debian-based (come Ubuntu). All'inizio del 2010 \u00e8 uscita la prima versione stabile 1.0. A partire dalla versione 2.0, uscita come versione beta all'inizio del 2016, \u00e8 disponibile anche per macOS e Windows.\nCaratteristiche.\nOpenShot \u00e8 scritto in Python, utilizza GTK per l'interfaccia grafica e il framework MLT, lo stesso utilizzato dal programma analogo Kdenlive.\nIl codice sorgente di OpenShot utilizza Git come sistema di controllo versione distribuito."}
{"id": "2535197", "revid": "287204", "url": "https://it.wikipedia.org/wiki?curid=2535197", "title": "Clemente Bondi", "text": "Religioso gesuita, fu con Giambattista Bodoni uno degli uomini di lettere che collaborarono alla stamperia ducale di Parma.\nBiografia.\nRimasto orfano del padre in giovane et\u00e0, ebbe la possibilit\u00e0 di studiare grazie a uno zio economo presso il seminario di Parma. Nel 1760 entr\u00f2 nei gesuiti, una volta terminati gli studi fu trasferito a Padova, dove si dedic\u00f2 all'insegnamento. A seguito dello scioglimento dell'ordine, avvenuto nel 1773, il Bondi scrisse un componimento polemico indirizzato a papa Clemente XIV, a causa di questa azione fu costretto a rifugiarsi in Tirolo. Rientrato in Italia, fu accolto a Mantova dalla nobile famiglia Zanardi presso i quali svolse la mansione di bibliotecario. Durante un viaggio a Milano ebbe modo di fare amicizia con l'arciduca Ferdinando d'Asburgo Lorena. Quando questi nel 1796 si trasfer\u00ec a Br\u00fcnn (odierna Brno nella Repubblica Ceca) chiam\u00f2 presso di s\u00e9 Bondi per affidargli la sua biblioteca e l'istruzione dei propri figli. Nel 1810 l'arciduca spost\u00f2 la sua dimora a Vienna portando con s\u00e9 Bondi, che rest\u00f2 nella citt\u00e0 austriaca fino alla morte.\nOpere.\nL'attivit\u00e0 letteraria vera e propria di Clemente Bondi inizi\u00f2 durante il suo esilio in Tirolo. In questo periodo scrisse una tragedia, \"Il Melesindo\", e il poemetto \"La giornata villereccia\". Il momento pi\u00f9 florido della sua produzione artistica fu per\u00f2 quello mantovano, complice il fatto che ebbe modo di frequentare un ambiente molto attivo dal punto di vista intellettuale. Tra le opere poetiche degli anni trascorsi a Mantova possiamo citare: \"La Felicit\u00e0\" del 1775, \"La Moda\" del 1777, \"Le Conversazioni\" del 1778. Sempre nel 1778 scrisse due volumi di poesie stampati da Penada di Padova, poi \"L'Incendio\" nel 1784.\nLe \"Opere\" di Clemente Bondi furono pubblicate dapprima nel 1798 a Venezia, in sei volumi col titolo \"Opere edite e inedite in versi e in prosa\", da Adolfo Cesare libraio veneziano. Quest'edizione sembra contenesse un certo numero di testi che Bondi in seguito avrebbe rinnegato. \nNegli anni al seguito dell'arciduca Ferdinando, l'attivit\u00e0 letteraria del Bondi fu piuttosto scarsa. La sua principale preoccupazione, in questo periodo, fu quella di rivisitare i componimenti da lui scritti in precedenza e di curarne una nuova edizione, uscita a Vienna nel 1808 precisando con una nota sul frontespizio che si trattava dell'\"edizione completa, la sola corretta e approvata dall'autore\". Nel 1801, Cesare, l'editore veneziano, aveva nel frattempo pubblicato un settimo volume completante l'edizione del 1798.\nL'attivit\u00e0 in cui Clemente Bondi riusc\u00ec maggiormente a distinguersi fu per\u00f2 quella di traduttore di testi classici: l'Eneide, le Georgiche e le Bucoliche di Virgilio, Le metamorfosi di Ovidio. La sua opera fu apprezzata anche per le ricche note didascaliche che accompagnavano le sue traduzioni, tanto da farlo soprannominare il \"Delille d'Italia\"."}
{"id": "2535201", "revid": "599013", "url": "https://it.wikipedia.org/wiki?curid=2535201", "title": "Arne N\u00e6ss", "text": "Biografia.\nHa studiato filosofia, matematica ed astronomia all'universit\u00e0 di Oslo, alla Sorbona e a Vienna dove frequent\u00f2 il Circolo filosofico che dalla citt\u00e0 prese il nome. Docente di filosofia a Oslo fino al 1969, si \u00e8 interessato di: storia della filosofia, filosofia della scienza, etica; nutr\u00ec particolare interesse per il pensiero di Spinoza e Gandhi. Ha fondato la rivista internazionale di filosofia \"Inquiry\" che ha diretto fino al 1975.\nMembro eminente del \"Centre for Development and the Environment\" dell'Universit\u00e0 di Oslo. \u00c8 un noto sostenitore della nonviolenza, del pluralismo e dell'ecologia; ha trascorso buona parte della sua vita nella baita Tvergastein, sulla cima del monte Hallingskarvet, in Norvegia.\n\u00c8 stato anche un alpinista di fama, guidando la prima ascensione al Tirich Mir (7708\u00a0m), nella catena dell'Hindu Kush.\nIn un articolo diventato famoso, ha teorizzato l'importante distinzione tra ecologia superficiale e profonda. Ha ricevuto vari premi internazionali tra cui il Premio Sonning per il contributo alla cultura europea e il premio Gandhi per la nonviolenza nel 1994. \u00c8 stato il primo ad utilizzare il termine ecosofia, il cui concetto \u00e8 stato ampiamente sviluppato da filosofi come Raimon Panikkar e F\u00e9lix Guattari.\nNel 2006 partecipa come attore al film documentario Loop.\nMuore a 96 anni nella sua casa di Oslo."}
{"id": "2535202", "revid": "767487", "url": "https://it.wikipedia.org/wiki?curid=2535202", "title": "Referendario", "text": "Il referendario (in latino \"referendarius\", da \"referenda\", gerundivo del verbo \"referre\", 'riferire') era nel tardo Impero romano e poi nell'Impero bizantino un funzionario incaricato di esaminare le suppliche dei cittadini, riferire all'Imperatore e trasmettere ai giudici le sue decisioni al riguardo, oltre a svolgere altri compiti di segreteria. Il titolo di referendario \u00e8 attribuito, in certi ordinamenti, a taluni funzionari, spesso giudici o loro collaboratori. \nEt\u00e0 medievale.\nIl titolo fu usato anche nel Medioevo e in epoca successiva per funzionari con compiti analoghi di regni (ad esempio, i referendari merovingi dei Franchi e i referendari dei Longobardi), Sacro Romano Impero, signori, citt\u00e0 e altre istituzioni. In certi casi il referendario poteva avere il ruolo di un vero e proprio cancelliere (come il \"gran referendario\" del Regno dei Franchi all'epoca dei Merovingi).\nIl titolo venne adottato anche nella Curia romana, a partire dal XIII secolo, per designare i prelati della Cancelleria apostolica incaricati di esaminare le suppliche dirette al Papa, riferire al medesimo e predisporre le conseguenti decisioni da sottoporre alla sua firma (\"signatura\"). Papa Eugenio IV autorizz\u00f2 i referendari a decidere autonomamente su certe suppliche e istitu\u00ec un apposito ufficio, la \"Segnatura\" (\"Signatura gratiae et commissionum\"), il cui sdoppiamento in \"Signatura gratiae\", competente per la richieste di favori, e \"Signatura justitiae\", competente per le richieste di giustizia, fu portato a compimento da papa Giulio II. Con papa Alessandro VII furono distinti, nell'ambito della \"Signatura justitiae\", ormai divenuta un vero e proprio tribunale, i prelati con diritto di voto (\"proelati votantes\") da quelli con voto solo consultivo (\"proelati referendarii\"). Con la riforma di papa Pio X venne creato un unico Supremo Tribunale della Segnatura Apostolica nell'ambito del quale papa Benedetto XV ricostitu\u00ec il collegio dei votanti e quello dei referendari come organi consultivi.\nEt\u00e0 contemporanea.\nFrancia.\nNella Corte dei conti francese, invece, il \"conseiller r\u00e9f\u00e9rendaire\" ha un grado intermedio tra l\"'auditeur\" e il \"conseiller ma\u00eetre\".\nGermania.\nIn Germania il titolo di \"Rechtsreferendar\" (referendario legale) \u00e8 attribuito a coloro che hanno superato il primo degli esami di stato per l'accesso alle professioni legali (\"Referendarexamen\") e svolgono un periodo biennale di tirocinio (\"Rechtsreferendariat\") presso un ufficio giudiziario, del pubblico ministero o della pubblica amministrazione oppure presso lo studio di un avvocato o l'ufficio legale di un'azienda. Terminato questo periodo di tirocinio, possono sostenere il secondo esame di stato (\"Assessorexamen\").\nItalia.\nIl titolo di referendario \u00e8 attribuito ai magistrati che ricoprono la qualifica iniziale sia nei tribunali amministrativi regionali sia nella Corte dei conti; quelli che ricoprono la qualifica immediatamente successiva hanno il titolo di \"primi referendari\". \nNella Pubblica Amministrazione, \u00e8 il livello iniziale della carriera direttiva amministrativa del Segretariato Generale della Presidenza della Repubblica; designa i Dirigenti non Generali della Presidenza del Consiglio dei Ministri. Fino al 2000 il termine era in uso anche per l'amministrazione del Senato della Repubblica. "}
{"id": "2535203", "revid": "26143031", "url": "https://it.wikipedia.org/wiki?curid=2535203", "title": "Arcinazzo", "text": ""}
{"id": "2535204", "revid": "599013", "url": "https://it.wikipedia.org/wiki?curid=2535204", "title": "Guccione", "text": ""}
{"id": "2535205", "revid": "110157", "url": "https://it.wikipedia.org/wiki?curid=2535205", "title": "Collezione Riccardo Gualino", "text": "La Collezione Riccardo Gualino \u00e8 una raccolta di pittura, scultura, reperti archeologici ed arte applicata donata dall'industriale Riccardo Gualino alla Galleria Sabauda di Torino, dove, per volont\u00e0 dello stesso donatore, \u00e8 esposta in forma di \"casa museo\".\nL'industriale Riccardo Gualino (Biella, 1879 - Firenze, 1964), inizi\u00f2 la sua raccolta d'arte verso il 1912, incoraggiato dalla moglie Cesarina Gurgo Salice (Casale Monferrato, 1890 - Roma, 1992); la collezione, costituita da mobilio, oggetti di scavo, tappeti, oreficerie, statue, ceramiche, dipinti, fu dapprima raccolta nel suo castello di Cereseto Monferrato. Alla fine della Grande Guerra, Gualino si trasfer\u00ec insieme alla collezione nella sua abitazione torinese di via Bernardino Galliari 28.\nLa collezione d'arte antica.\nIl critico Lionello Venturi, che Gualino conobbe nel 1918, nel 1926 redasse il catalogo della sua raccolta d'arte antica.\nNella collezione figuravano opere come una \"Venere\" attribuita a Botticelli o alla sua bottega, un \"Ritratto di giovane\" di Lorenzo di Credi, la \"Venere con la tartaruga\" attribuita a Sebastiano del Piombo e diversi fondi oro, tra i quali una \"Maest\u00e0\" nota come \"Madonna Gualino\" (attribuita di volta in volta a Duccio, a Cimabue, alla cerchia dei due maestri).\nLa collezione d'arte moderna.\nFu Venturi a indirizzare gli acquisti di Gualino verso l'arte moderna (macchiaioli soprattutto) e contemporanea. Gualino commission\u00f2 infatti una variante della \"Quiete\" a Felice Carena dopo la Biennale di Venezia del 1922 e, dopo quella del 1924, varie opere a Casorati (fra cui due ritratti dello stesso Gualino), ed a Soffici. Casorati, su spinta di Gualino, e da lui stesso finanziato, fond\u00f2 addirittura una scuola di pittura in via Galliari, presso la casa dell'industriale, che divent\u00f2 ben presto polo d'attrazione della giovent\u00f9 intellettuale torinese. Grazie al suo sostegno finanziario, nel 1928 nacque il gruppo dei Sei di Torino, un tentativo di aggiornare la pittura figurativa italiana alle esperienze internazionali.\nDella raccolta facevano parte anche uno studio per l' \"Olympia\" di Manet (\"La N\u00e9gresse\") e sette Modigliani - tra questi l\"'Autoritratto\" (1919), oggi al Museo d'arte moderna di San Paolo del Brasile, la \"Jeanne H\u00e9buterne\" (1918-1919) a Berna, il \"Nudo rosso\" (1917) in Cina.\nLa dispersione e la ricollocazione.\nNel 1928 la collezione d'arte antica fu esposta a Torino presso la Galleria Sabauda e nel 1930 fu ceduta allo stesso museo dove, in seguito a complesse vicende, si trov\u00f2 in larga parte esposta sin dal 1959, con un allestimento concepito dallo stesso Gualino.\nDal 2015 la Collezione Riccardo Gualino \u00e8 ospitata al terzo piano della Manica Lunga di Palazzo Reale. Le opere che si possono ammirare oggi costituiscono presumibilmente soltanto una buona parte della collezione originaria ceduta alla Galleria Sabauda nel 1930 e poi confiscata dalla Banca d\u2019Italia nel 1931 a seguito della crisi finanziaria che travolse Gualino. Alcuni altri elementi della collezione andarono dispersi in lasciti, compravendite, trafugamenti o dislocazioni, come accadde per la \"Madonna Gualino\", che per molti anni fece parte dell'arredo dell\u2019Ambasciata d\u2019Italia a Londra. \nIl paziente lavoro di Noemi Gabrielli, gi\u00e0 a partire dal 1956, fu quello di recuperare quanto pi\u00f9 possibile la maggior parte delle opere della Collezione Gualino per farla ritornare a Torino, in esposizione permanente presso le sale della Galleria Sabauda. \nEssa comprende mobilio, reperti archeologici, tappeti, monili, statue, ceramiche e opere pittoriche di Giotto, Cimabue, Duccio di Buoninsegna, Botticelli, Andrea di Bartolo, Mantegna, Andrea Pisano, Filippo Lippi, Paolo Veronese, Tiziano.\nLa collezione d'arte moderna e contemporanea invece comprendeva originariamente opere pittoriche di Guttuso, Severini, Mafai, Afro, Maccari, Bartolini, Boldini, Morandi, Modigliani, Carr\u00e0, Casorati, De Chirico, De Pisis, Rosai, Fontana, Manz\u00f9, Marini, Martini, Renoir, Rouault, Signorini, Picasso, Utrillo, Degas, Manet e Chagall e questa parte sub\u00ec un destino differente. Nel 1931 Gualino fu arrestato dal Regime e confinato a Lipari, il patrimonio requisito e la collezione in gran parte dispersa in compravendite e trafugamenti, tra cui diverse tavolette di Fattori, oltre alla \"N\u00e9gresse\" di Manet, di cui ancora si ignora l'attuale ubicazione. Altre opere sono oggi in collezioni pubbliche o private: Fattori, \"Il riposo\", 1887, Pinacoteca di Brera a Milano e \"Ritratto della moglie\", 1889, Firenze, Galleria d'arte moderna; Boldini, \"Fattori nel suo studio\", 1867, Milano, Banca Commerciale Italiana; D'Ancona, \"Signora con l'ombrellino\", 1861, Roma, Galleria Nazionale d'Arte Moderna; Carena, \"La Quiete\", 1922-24, Roma, Banca d'Italia.\nDopo la Liberazione, i coniugi Gualino si stabilirono a Roma collaborando alla realizzazione del nuovo cinema italiano. E se a Torino avevano sostenuto i Sei, a Roma saranno d'aiuto ai timidi pittori del \"rinnovamento\": Scipione, Mafai, Pirandello, Bartoli, Scialoja, Melli e poi a Filippo de Pisis, Massimo Campigli, Manz\u00f9, Guttuso, Spadini.\nNel 1982 a Torino \u00e8 stata dedicata un'importante esposizione alla figura del collezionista."}
{"id": "2535209", "revid": "30610", "url": "https://it.wikipedia.org/wiki?curid=2535209", "title": "Palagiano", "text": "Palagiano (\"Polasc\u00e8n\" in dialetto locale) \u00e8 un comune italiano di abitanti della provincia di Taranto in Puglia. \u00c8 rilevante la produzione di agrumi.\nGeografia fisica.\nIl comune di Palagiano fa parte attualmente del Gruppo di azione locale (GAL) \"I luoghi del Mito\" e dal 2005 rientra tra i comuni che fanno parte del \"Parco delle Gravine Joniche\".\nLungo tutto il litorale jonico tarantino si trova la Riserva naturale Stornara, un'area protetta pi\u00f9 conosciuta come la \"Pineta dell'Appia\".\nNell'aprile del 1967 il poeta, Salvatore Quasimodo, guardando \"de visu\" Palagiano e i suoi paesaggi, in modo particolare \"Pino di Lenne\", ebbe a dire:\nTerritorio.\nIl comune ionico di Palagiano presenta nel suo aspetto morfologico molte lame, ovvero ampi e profondi solchi carsici, vie fluviali naturali.\nAlcune lame si conservano ancora con un buono stato vegetativo, altre sono state invece bonificate con la riforma agraria; in queste zone sono sorti distese di agrumeti.\nLe lame da sempre sono servite per far scorrere le acque e non per edificare case o terreni. Cos\u00ec, l'8 settembre 2003 per via dell'alluvione molti di questi hanno subito ingenti danni: molte case sono state distrutte e molti alberi divelti.\nLe lame palagianesi sono:\nFiumi.\nAlla foce vi \u00e8 la Torre Lato che serviva da avvistamento delle navi pirata.\nStoria.\nPalagiano \u00e8 sempre stata considerata una cittadina con una collocazione geografica strategica, situata com'\u00e8 e al crocevia di smistamento delle direttrici stradali verso la Basilicata, Calabria e il Nord Italia.\nBasti ricordare le scorrerie piratesche dei saraceni, che dovevano per forza attraversare il territorio palagianese come \u00e8 avvenuto durante la distruzione di Mottola. Nel 1002, in un'altra occasione, la citt\u00e0 dovette subire l'assedio di De Comiticchia che voleva conquistare Taranto in nome dell'imperatore Ottone III.\nPer non parlare dei passaggi di molti eserciti quali quello longobardo, greco, bizantino e romano che per conquistare diversi territori limitrofi erano obbligati a passare da Palagiano.\nNel 1023 secondo una cronistoria dopo l'assedio a Bari di un tale Royca, questi si diresse verso la fortezza di Palagiano, espugnandola e ritirandosi sul colle di Mottola. Probabilmente il toponimo di via le mura potrebbe riferirsi a . Il territorio di Palagiano appartiene ad un polo di insediamento rupestre nella zona occidentale, confinante con in comuni di Massafra e Mottola e chiese rupestri.\nIn Palagiano vi \u00e8 la chiesa rupestre Santa Maria di Lenne.\nIn questa zona intorno all'anno 1100 circa doveva essere molto intensa la produzione di sale, in quanto ben trenta saline del fiume Lato furono donate ad un'abbazia bizantina.\nAncora oggi passando dalla SS 106 si pu\u00f2 notare a ridosso del Fiume Lato, in prossimit\u00e0 del bosco Romanazzi e del bosco di Marziotta, l'area denominata \"Salina di Lato\".\nNel 1081 Palagiano era stato infeudato da parte di Roberto il Guiscardo e successivamente nel 1250 le terre palagianesi furono acquisite dai Casamassima.\nNel 1300 Palagiano si trova sotto i Giordano che lo cedettero a Ugo Bilotta e successivamente, nel 1332, a Maria Caterina Valois, con cui inizier\u00e0 un periodo travagliato a causa di alcune diatribe baronali.\nCon Raimondello Orsini Del Balzo Palagiano si trov\u00f2 inserito nel Principato di Taranto insieme a Massafra, Mottola, Nard\u00f2 e Otranto. In successione pass\u00f2 al figlio Antonio del Balzo Orsini e la citt\u00e0 venne infeudata al barone Gabriele Capitignano, per poi passare ai napoletani Protonobilissimo. Si ha notizia, infatti, che il 15 settembre 1464 Giacomo Faccipecora, utile signore di Palagiano, e Stefano Domini Roberti, utile signore di Palagianello, sottoscrissero un concordato sulla fida degli animali nei territori dei due casali. Giacomo Protonobilissimo, alias Faccipecora, fu consigliere poi traditore di Antonio del Balzo Orsini, per questo forse premiato da Ferrante I con l'investitura del feudo di Palagiano. Il feudo pass\u00f2 ai Lubelli ai Minutola sino al 1600 con i Caracciolo.\nLe propriet\u00e0 passarono dai Carmignano ai Pappacoda, quindi ai De Marco nel 1720 fino ai principi Cicinelli di Cursi (una diramazione della famiglia Caracciolo), che vi restarono fino agli anni dell'Ottocento e dovettero affrontare le controversie derivanti dalle leggi contro la soppressione feudale.\nNel frattempo Palagiano divenne comune nel 1806 con il primo sindaco Francesco Paolo Cal\u00f2.\nAll'epoca la cittadina apparteneva alla Terra d'Otranto una delle dodici circoscrizioni sotto il Regno di Napoli e solo nel 1923, quando divenne capoluogo Taranto, pass\u00f2 dalla provincia di Lecce a quella jonica di Taranto.\nAd esso, per motivi demografici (art. 2 della Legge 8.12.1806, n. 272) venne aggregato Palagianello che prima aveva autonomia amministrativa quale \"Universitas\". Dopo lunga battaglia separatista, con legge 6.6.1907, n. 318, Palagianello ritorn\u00f2 ad essere un comune autonomo.\nIntanto l'epoca feudale non era terminata e buona parte della propriet\u00e0 pass\u00f2 alla famiglia Palomba e poi all'ultimo Principe di Palagiano, Guglielmo Romanazzi-Carducci, fino a quando nel 1952 venne attuata la riforma fondiaria.\nNel 1952 vennero scorporati grossi appezzamenti dell'ultimo feudatario, il Principe Romanazzi, e veniva ripartito per quelle famiglie numerose e povere del paese. Inizio cos\u00ec un periodo di crescita economica e culturale.\nPalagiano \u00e8 sempre stata una citt\u00e0 con una grande vocazione agricola, come testimoniano le culture di agrumeti e vigneti, tipici del paese. \u00c8 talvolta soprannominata \"citt\u00e0 delle clementine\", per i suoi agrumi. Negli ultimi decenni ha visto anche un leggero sviluppo industriale nella parte nord/est della citt\u00e0 e l'attuale costituzione di imprenditori della citt\u00e0 uniti nel \"Consorzio Citt\u00e0 Imprese\".\nAlluvione dell'8 settembre 2003.\nLa mattina dell'8 settembre 2003 il paese fu soggetto di un'abbondante precipitazione che, per le caratteristiche morfologiche del luogo, caus\u00f2 allagamenti ed ingenti danni, sommergendo gli scantinati. Alle ore 17 la pioggia termin\u00f2, lasciando Palagiano sommersa da fango e acqua. Dovettero intervenire la protezione civile e i soccorsi militari, con ausilio di elicotteri, per poter mettere in salvo le persone. Il bilancio delle vittime fu di 2 persone e un disperso.\nMonumenti e luoghi d'interesse.\nArchitetture religiose.\nChiesa Matrice Maria Santissima Annunziata.\nLa Chiesa Matrice di Palagiano compare in una pianta topografica del territorio nel 1787, risalente al XVIII secolo, presenta una semplice facciata, opera di transizione dal barocco al neoclassico. La facciata si presenta scandita verticalmente da coppie di lesene con semplici capitelli e segnata orizzontalmente da due cornici marcapiano. Chiude la facciata un fastigio arcuato con pinnacoli laterali. All'interno, ad una navata, una tela dell'Annunciazione, di autore ignoto del XVIII secolo, tela ad olio \"Madonna dei Miracoli\", attribuita a Domenico Carella, sempre del XVIII secolo, la tela \"Crocifissione tra le anime purganti\", della prima met\u00e0 del XIX secolo attribuita a Gioacchino Toma il coro ligneo e uno splendido organo, pure settecentesco, e una pregevole statua lignea raffigurante San Francesco vestito da conventuale, della prima met\u00e0 del XVI secolo, appartenente al soppresso convento di Santa Maria della Nova. Da poco sono state restaurate le Statue di San Rocco risalente al 1601, un crocifisso del XVI secolo e il Cristo Risorto, posto nell'altare barocco sulla sinistra della navata.\nNella medesima Chiesa, sulla destra, vi \u00e8 l'altare dedicato al Santo Patrono, San Rocco, su cui \u00e8 posta la nicchia che custodisce la venerata immagine del Santo. Sulla nicchia un'epigrafe recita: \u201cEt eris in peste patronus\u201d (\u201cE sarai nella peste il protettore\u201d). Per antica tradizione i solenni festeggiamenti in onore di San Rocco si svolgono il sabato, la domenica e il luned\u00ec successivi al 16 agosto, solennit\u00e0 liturgica del Santo. La sera del sabato ha luogo la processione della cavalcata, che d\u00e0 inizio ai festeggiamenti, con la sfilata di cavalli riccamente bardati e montati da bambini vestiti come il Santo Pellegrino.\nChiesa dell'Immacolata.\nLa Chiesa dell'Immacolata \u00e8 certamente la pi\u00f9 antica del paese e sorge a pochi passi dalla Chiesa Matrice. Consacrata nel 1582 fu sconsacrata agli inizi del XIX secolo e fu gestita dall'ordine francescano fino al 1809, anno della soppressione dei convento da parte dei borbonici. La Chiesa si sviluppo secondo i canoni Francescani, di cui per\u00f2 \u00e8 rimasta traccia solo del chiostro e della pianta d'aula unica della chiesa. I conventuali le diedero il titolo di Santa Maria della Nova; fu di nuovo consacrata nel 1938 e con l'occasione ci furono ristrutturazioni ma anche alcuni danni alle decorazioni del rosone. Fu danneggiato anche il campanile soprastante il presbiterio.\nSi presenta con una semplice facciata ingentilita da un rosone (oggi non in buone condizioni); all'interno conserva una tela dell'Immacolata della prima met\u00e0 del XVIII secolo, e una statua lignea (in pessime condizioni) della seconda met\u00e0 del XVII secolo raffigurante San Gaetano, attribuita all'ischitano Gaetano Patalano.\nPer un breve periodo, l'attuale Chiesa dell'Imaccolata, che fu anche convento ospit\u00f2 il francescano San Giuseppe da Copertino.\nChiesa di San Nicola.\nLa Chiesa di San Nicola \u00e8 la parrocchia pi\u00f9 recente: nasce inizialmente in un luogo di culto con un piccolo salone in viale chiatona (nell'attuale negozio di materiale elettrico) poi nel 1964 nel salone adiacente all'attuale chiesa. Nel 1971 nasce cos\u00ec la Chiesa di San Nicola la pi\u00f9 capiente in quanto possiede pi\u00f9 di 400 posti a sedere durante le celebrazioni. Essa si presenta in stile Romanico semplice; all'esterno ci sono tre mosaici raffiguranti, da sinistra: l'incontro di Maria con Elisabetta, al centro la Sacra Famiglia, a destra il battesimo di Ges\u00f9.\nIn alto un grande rosone raffigura l'immagine di San Nicola di Bari.\nAl suo interno vi \u00e8 un grande mosaico di Ges\u00f9 e del Padre con la scritta del vangelo di Giovanni: \"Io, sono la vita, la verit\u00e0 e la via.\"\nChiesa benedettina di Santa Maria di Lenne.\nEssa \u00e8 menzionata la prima volta nel 1110, presenta all'interno tracce di affreschi che una volta dovevano ricoprirla interamente. Si nota, nella nicchia absidale una Madonna con Bambino, in stile bizantino alquanto rovinata, che il Dalena accosta come tipo iconografico alla Platytera. Il sito \u00e8 stato preso in considerazione dal FAI Fondo per l'Ambiente Italiano, nel progetto I luoghi del cuore.\nSantuario Madonna della Stella.\nIl Santuario della Madonna della Stella \u00e8 stata costruita recentemente in sostituzione di un'altra riedificata e benedetta nel 1954. Il Santuario \u00e8 situato a 3\u00a0km fuori dal paese in aperta campagna. Prima di essa si suppone che ne esistesse un'altra primitiva, ma non si hanno notizie certe. Il Santuario \u00e8 molto semplice, non presenta arricchimenti artistici, vi \u00e8 un rosone molto semplice e alcuni quadri disegnati da un artista palagianese.\nArchitetture civili.\nIl centro storico di Palagiano \u00e8 costituito da due rioni: \"La Terra\", che comprende le vie: Pagano, le Mura, Roma, piazza Vittorio Veneto e via De Gasperi.\nIl secondo rione \u00e8 il \"Convento\" delimitato dalle vie: Carmignano, Sforza, Mafalda, Petrarca, Duca d'Aosta, XX Settembre. Sebbene molti palazzi signorili sono stati demoliti, ricostruiti o ristrutturati, i segni della loro origine \u00e8 ancora presente nella memoria dei pi\u00f9 anziani.\nTra gli altri il \"Palazzo Baronale\" (detto castello), situato nella zona centrale della citt\u00e0, nei pressi del Municipio.\nSi presenta con forma quadrangolare in stile barocco pugliese poggiato su fondazioni molto antiche. Attualmente il \"castello\" vive in una situazione di pesante degrado e abbandono.\nIl palazzo Sannella risale al XVII e presenta ancora qualche particolare architettonico neorinascimentale. Poco distante dalla Chiesa dell'Immacolata si vede l'antico palazzo della cancelleria, una volta sede del Decurionato e proseguendo dalla Chiesa dell'Immacolata su Corso Lenne vi sono case appartenenti ai primi anni del Novecento.\nSulla medesima via la ex caserma dei carabinieri ora adibita ad Auditorium comunale risalente al 1882.\nDecentrati rispetto a questo primo nucleo, troviamo i palazzi delle Famiglie Carano in via dei Mille dei Toria in via Trento, dello scrittore Padre Giovanni Maria Sforza.\nSiti archeologici.\nIl territorio ha rivelato una capillare presenza di ville rustiche di et\u00e0 romana e preromana che testimoniano la fertilit\u00e0 del suolo in epoca antica. Luogo di sosta sul tracciato della via Appia (statio ad Canales), decadde nell'Alto Medioevo per l'impaludamento della pianura. Riprese a vivere pienamente, come centro demico, alla fine del Medioevo.\nMolti rinvenimenti di necropoli, con tombe, corredi funerari, vasi, ceramiche e dipinti del IV-III secolo a.C.\nVilla romana detta \"Parete Pinto\".\nLa struttura, risalente al I secolo a.C. conserva i resti di un recinto in \"opus reticolatum\" che presenta tre ingressi, due ai vertici del lato nord, e uno, pi\u00f9 stretto, al centro del lato sud. Qualche centinaio di metri pi\u00f9 a ovest \u00e8 visibile, nascosta da vigneti, una cisterna coeva e che probabilmente rientrava nel \"pars rustica\" della villa.\nIl sito \u00e8 stato preso in considerazione dal FAI Fondo per l'Ambiente Italiano, nel progetto I luoghi del cuore\nFrantoio Ipogeo.\nNella citt\u00e0 di Palagiano lungo Corso Lenne, vi \u00e8 un frantoio del 1805 dove si nota ancora la grande ruota di pietra viva che macina l'olio con gli attacchi per i cavalli che servivano a far girare la ruota di pietra su un asse ligneo.\nSe si eccettua l'attuale meccanizzazione insita nella lavorazione di tipo industriale, la molitura dell'olio avveniva a quei tempi proprio come oggi.\nIl sito \u00e8 stato preso in considerazione dal FAI Fondo per l'Ambiente Italiano, nel progetto I luoghi del cuore\nNecropoli.\nDiverse Necropoli e tombe sono state rinvenute in varie contrade le pi\u00f9 significative sono:\nFontana del Fico.\nTomba a fossa scavata nel tufo con qualche frammento di pietra tenera Naistros, che sormontava la sepoltura e oggetti da corredo, tra cui uno specchio bronzeo, un monile di argilla dorata, fibule di bronzo.\nPonte di Lenne.\nNella lama di Lenne all'altezza del ponte vi \u00e8 un piccolo insediamento medievale dove sono state ritrovate tombe corredi e manufatti di argilla del V secolo a.C. Fino ai primi anni settanta vi era un torre con le saline, poi abbattuta perch\u00e9 fatiscente.\nCozzo Marziotta.\nNelle campagne di questa contrada gli scavi hanno portato a riconoscere sul lieve rialzo di Cozzo Marziotta un centro preistorico fortificato nell'et\u00e0 del ferro con un insediamento capannicolo.\nSorgente di Calzo.\nNecropoli e alcuni arredamenti funebri, vasi e utensili. Inoltre la sorgente nell'antichit\u00e0 fu l'unica fonte da cui i palagianesi potevano attingere acqua potabile.\nMenhir di San Marco dei Lupini.\nIl Megalito ritrovato agli inizi del '60 adiacente ad una cisterna gallo-romana che, secondo alcuni studiosi occulterebbe quella della cripta di S. Marco.\nTorre Lato.\nRisalente al 1500 e fatta costruire da Carlo V insieme a tutte le altre torri di avvistamento per gli attacchi e saccheggi provenienti dal mare in tutta l'area meridionale.\nPrende nome dall'omonimo fiume in cui \u00e8 posizionata, e serviva a difendere l'appetibile territorio della conca d'oro tra coltivazioni e masserie. La Torre Lato, incastonata nella Riserva naturale Stornara, all'altezza dell'km ferroviario 22, della Ferrovia Jonica, Taranto - Metaponto.\nSociet\u00e0.\nTradizioni e folclore.\nLe Sorelle Madonne.\nSi racconta, che nei tempi remoti le campagne di Palagiano furono invase dall'acqua a causa di una catastrofica alluvione.\nIn quel momento nella zona si trovavano due sorelle chiamate Lenne e Stella.\nLa seconda riusc\u00ec ad attraversare la lama aiutata da un contadino e Lenne impaurita e timorosa rimase sola pensando di aver perso la sorella annegata.\nStella rest\u00f2 in attesa di Lenne e stanca si addorment\u00f2 sognando la Madonna.\nQuando l'alluvione cess\u00f2 il Vescovo e le autorit\u00e0 rimasero sbalorditi dal racconto di Stella, che chiese e ottenne che in quel posto fosse edificata una cappella dedicata alla Madonna della Stella.\nPer ricordare la sorella, i fedeli vollero costruire un'altra cappella intitolata alla Madonna di Lenne.\nA Palagiano si \u00e8 sviluppata un'intensa tradizione religiosa popolare di grande fede intorno alla Madonna della Stella.\nLa Tagghiar\u00ecn.\nAd ottobre viene festeggiata la festa della Madonna della Stella. Nella seconda settimana del mese, nel primo mattino del sabato, viene celebrata la messa e portata l'immagine di Maria dal Paese al Santuario, situato in campagna; la processione \u00e8 accompagnata da una banda che esegue musiche popolari chiamata \"lu fisc'arule\", solitamente composta da una gran cassa, piatti, rullante e un ottavino. . Il maggior afflusso comincia nel pomeriggio quando c'\u00e8 l'uscita della pasta, la \"Tagghiarin\". La pasta \u00e8 fatta dalle tripoline e cucinate con salsa e tanto peperoncino in calderoni di acciaio.\nLa tradizione vuole che la pasta si distribuisca davanti al sagrato del Santuario, e che venga mangiata nelle spatole del fico d'India e utilizzando come forchetta un ramoscello di ulivo che ne assuma le sue sembianze. La pasta anticamente veniva portata dal luogo in cui si cucinava su un carretto.\nProcessioni.\nMarzo\nAprile\nMaggio\nGiugno\nLuglio\nAgosto\nOttobre\nNovembre\nCultura.\nBiblioteche.\nAdiacente alla Chiesa dell'Immacolata, vi \u00e8 la nuova Biblioteca e Auditorium Comunale, dove prima vi era la ex caserma dei carabinieri risalente ad una costruzione della fine dell'Ottocento intitolata all'editore pugliese Vito Laterza.\nTeatri.\nIl Teatro Comunale \"Karol Wojtyla\" sorge su una vecchia struttura che ospitava il macello ora riqualificata e adibita a teatro, con una capienza massima di 110 posti a sedere. \u00c8 intitolato a papa Giovanni Paolo II.\nUrbanLab.\nIl progetto \"The Factory UrbanLab\" nasce dal progetto regionale \"bollenti spiriti\", il quale ha dato la possibilit\u00e0 di trasformare in laboratorio urbano un ex edificio scolastico in disuso. \u00c8 un luogo di aggregazione e espressione giovanile, promuove la conoscenza, la creativit\u00e0, e la sperimentazione di nuove forme e coesione sociale. Il 26 novembre 2011 \u00e8 stata fra i pochi UrbanLab della regione Puglia ad essere presente alla Fiera delle Musiche del Mediterraneo \"Medimex\" presso la Fiera del Levante di Bari.\nCasa delle Culture.\nIl progetto della Casa delle Culture sorge sull'ex area del vecchio asilo delle suore della congrega di Antonia Maria Verna, 7000\u00a0m\u00b2 di cui 250\u00a0m\u00b2 di pineta.\nVi si trovano un centro diurno per disabili, gli uffici dei servizi sociali, l'aula consiliare del comune intitolata a Norberto Bobbio e l'ex biblioteca ora diventata un centro polivalente per anziani ed un campo per bocce.\nScuole.\nHanno sede a Palagiano due scuole dell'infanzia, due scuole primarie, due secondarie di primo grado e inoltre l'Istituto Scientifico - Sportivo, Tecnico Commerciale e per Geometri \"Giovanni Maria Sforza\", la cui nuova sede, situata in un vasto quartiere residenziale, \u00e8 stata inaugurata nel 2011.\nCinema.\nA Palagiano \u00e8 stata girata parte delle scene dei film:\nEventi.\nSagra del mandarino.\nPer celebrare il frutto tipico e simbolo della citt\u00e0 di Palagiano, tra la fine di novembre e i primi di dicembre viene celebrata la Sagra del Mandarino, tre giorni con \"stand\", spettacoli ed eventi. L'ultimo giorno della Sagra viene consegnato il premio \"Mandarino d'oro\" all'azienda agricola che ha il clementino pi\u00f9 buono del comune.\nIl 22 novembre 2009 Palagiano durante la 20\u00aa Sagra del Mandarino entra far parte del Guinness World Record con la spremuta pi\u00f9 lunga del mondo, il vecchio record era di 101 litri, Palagiano ha totalizzato 692,5 litri.\nGeografia antropica.\nAltre localit\u00e0.\nIl comune di Palagiano si estende su 7\u00a0km di litorale lungo la costa jonico tarantina, altra localit\u00e0 balneare e turistica di Palagiano \u00e8 Chiatona.\nChiatona, \u00e8 una frazione che appartiene a 2 comuni, la parte occidentale, sino all'altezza del cavalcavia, appartiene al comune di Palagiano, mentre la restante parte orientale appartiene al comune di Massafra\nPino di Lenne.\nIl suo nome deriva dai suoi boschi di pino d'Aleppo e dal fiume Lenne. \nPino di Lenne \u00e8 nominata in un episodio di Tito Livio nel capitolo 39 della sua opera storica \"Ab Urbe condita\" nel quale si parla di due navi, una romana e una tarantina che procedeva cabotando in direzione di Metaponto, che si affrontarono in un breve combattimento che termin\u00f2 con l'incendio e l'affondamento delle due navi a 15 miglia dalla da Taranto. Tito Livio dice: \"...quindecim milia ferme ad urbe ad Sapriportem obvius fuit...\" (a Sapriporte circa 15 miglia da Taranto). Il luogo ricadrebbe nel territorio di Palagiano e precisamente nella zona costiera denominata \"Palude fetida\". La zona di Pino di Lenne anticamente era una zona putrida paludosa. .\nIn questa localit\u00e0 marina sfocia il fiume Lenne, incastonato tra i due moli. Esso presenta i segni dell'alluvione dell'8 settembre 2003. A Pino di Lenne vi \u00e8 anche un alaggio per scafi.\nL'area di Pino di Lenne comprende al suo interno il Bosco di Marziotta, che fa parte della Riserva naturale Stornara, istituita dal Ministero dell'Ambiente nel 1997. Anticamente, sotto il ponte di epoca mussoliniana, vi era un'antica torre saracena, demolita agli inizi degli anni ottanta perch\u00e9 pericolante.\nNel maggio del 2010 la spiaggia del Pino di Lenne ha fatto da scenario per le riprese del film \"Il paese delle spose infelici\", diretto dal regista Pippo Mezzapesa.\nNella medesima localit\u00e0 sono stati girati vari video musicali tra i quali \"Inizia la serata\" dei FolkaSud, \"Taranta Stomp\" di Graziano Galatone e \"Freezer\" dei Sud Foundation Kru.\nInfrastrutture e trasporti.\nStrade.\nI collegamenti stradali principali sono rappresentati da:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nHa sede nel comune la societ\u00e0 di calcio A.S.D. Giovent\u00f9 Palagiano, nata nel 2019, che ha disputato campionati dilettantistici regionali.\nImpianti sportivi.\nStadio di calcio comunale \"Marco Stea\", impianto degli anni 1960 ristrutturato nel 2000 con costruzione di una tribuna coperta."}
{"id": "2535212", "revid": "767487", "url": "https://it.wikipedia.org/wiki?curid=2535212", "title": "Due valigie per un amore", "text": "Due valigie per un amore (titolo originale Ein Hund, zwei Koffer und die ganz grosse Liebe) \u00e8 un film commedia del 2005, diretto da Oliver Dommenget e con protagonista l'attrice Wolke Hegenbarth."}
