{"id": "2535214", "revid": "122079467", "url": "https://it.wikipedia.org/wiki?curid=2535214", "title": "Episodi di Angel (seconda stagione)", "text": "La seconda stagione di \"Angel\" \u00e8 stata trasmessa dal canale The WB. Essendo dello stesso canale la propriet\u00e0 anche di \"Buffy l'ammazzavampiri\" compaiono alcuni cross-over: a Los Angeles arriva da Sunnydale Drusilla, Charles Gunn diventa un personaggio fisso, viene riportata in vita Darla dai diabolici avvocati della Wolfram &amp; Hart. Vengono inoltre introdotti i personaggi di Lorne e Fred che diventeranno fissi nelle stagioni successive.\nIn Italia \u00e8 stata trasmesso per la prima volta nel 2004 dalla rete satellitare Fox e in chiaro da Italia 1 nel 2007.\nGli antagonisti principali sono Darla e Drusilla.\nIl giudizio.\nTrama.\nIn una visione di Cordelia, Angel scopre che c'\u00e8 un pericoloso demone in libert\u00e0. Va in cerca, lo trova e lo uccide, ma con grande tristezza scopre che quel demone era buono e stava proteggendo una ragazza dal \"giudizio\". Angel decide di aiutare la ragazza, ma lei non vuole, desidera solo il meglio per la sua bambina che porta in grembo. Ma nulla pu\u00f2 impedire l'avvenire del \"giudizio\" e la sua sentenza in cui la ragazza viene salvata grazie all'intervento di Angel.\nIl demone paranoico.\nTrama.\nAngel chiede ai suoi amici di svolgere delle indagini sull'Hyperion Hotel, un albergo in disuso in cui Angel aveva soggiornato 50 anni prima. L'hotel \u00e8 infestato da un demone che si nutre di paranoia e che Angel aveva lasciato agire indisturbato per vendicarsi di Judy una donna che aveva aiutato a che lo aveva ripagato facendolo impiccare.\nDeevak.\nTrama.\nAngel sogna continuamente Darla e diviene ossessionato dai sogni. Gunn intanto deve affrontare il demone Deevak, che ha ucciso due ragazzi del suo quartiere. Angel, Cordelia e Wesley vanno in suo aiuto.\nCordelia fa riferimento a Robert De Niro in C'era una volta in America di Sergio Leone\nNon toccarmi!\nTrama.\nAngel e gli altri cercano di aiutare Beathany, una ragazza che ha sviluppato un potere telecinetico incontrollabile. Mentre Lilah cerca di manovrarla per conto della Wolfram &amp; Hart, Angel le insegna a controllare il suo potere e ad impegnarsi per iniziare una nuova vita.\nLa trappola.\nTrama.\nAncora perseguitato dai sogni, Angel vede Darla quando \u00e8 sveglio e si convince che sia stata riportata in vita. Ma lei si finge un'altra persona e tende ad Angel una trappola. Angel riesce a smascherarla e capisce che \u00e8 stata rievocata per volere della Wolfram &amp; Hart.\nLe apparenze ingannano.\nTrama.\nAngel viene indirizzato dal proprietario del Caritas verso T'ish Magev, un Maestro spirituale, ma scopre d aver trascorso un giorno intero con un impostore: il vero Maestro \u00e8 stato ucciso. Intanto Wesley si finge Angel con un cliente che minaccia Cordelia perch\u00e9 vuole la protezione del vampiro con l'anima per sua figlia Virginia.\nIl ritorno di Darla.\nTrama.\nAngel \u00e8 ossessionato dall'idea di aiutare Darla, che la Wolfram &amp; Hart ha riportato in vita come essere umano. Quando la trova, Angel scopre che la Wolfram &amp; Hart ha deciso di ucciderla... Ma i piani dello studio legale, ancora oscuro, sono altri. Darla supplica Angel di farla tornare vampiro: non sopporta pi\u00f9 di avere un'anima. Angel rifiuta e Darla gli dice di non cercarla mai pi\u00f9.\nIl sudario di Rhamon.\nTrama.\nAngel, fingendosi un vampiro di nome J-Don, partecipa al furto di una reliquia organizzato da alcuni demoni. La reliquia vale due milioni di dollari, ma ha anche un potere distruttivo: fa impazzire chiunque entri in contatto con il suo potere. Cosa che succede a Gunn, Angel, Wesley, Cordelia e Kate.\nDiagnosi mortale.\nTrama.\nA Darla viene diagnosticata la sifilide, la malattia che la stava uccidendo prima di essere vampirizzata. Angel non accetter\u00e0 questa diagnosi, e far\u00e0 di tutto per scoprire la verit\u00e0. Tuttavia, Lindsey gli conferma che sia vero. La sifilide con la medicina moderna si pu\u00f2 curare con relativa facilit\u00e0, ma quella di Darla \u00e8 ad uno stadio avanzato di secoli, che finch\u00e9 era vampira non le poteva nuocere, ma ora \u00e8 talmente aggravata da essere incurabile. Gli verr\u00e0 detto di andare in un posto, dove fede e coraggio saranno messi alla prova. Angel ci si reca con Darla e viene messo davanti a tre prove, che avranno come premio \"una seconda possibilit\u00e0\" per Darla, o la morte immediata di essa, qualora Angel fallisse. Superate le prime due prove, la terza richiede la morte di Angel. La morte di una persona, per dare una nuova vita ad un'altra. Angel accetta. Tuttavia era una prova di fede, e quindi Angel e Darla vengono premiati. Ma sorge un problema: Darla ha gi\u00e0 avuto una seconda possibilit\u00e0, essendo stata resuscitata, quindi non pu\u00f2 essere fatto niente per lei. Angel \u00e8 furioso, ma Darla, profondamente commossa dal sacrificio che era disposto a compiere, lo tranquillizza. Poco dopo, Angel arriva persino a pensare che forse, avendo lui un'anima, anche Darla potrebbe mantenere la propria se la vampirizzasse. Darla, per\u00f2, rifiuta e gli dice di non voler pi\u00f9 diventare vampira e di essere pronta ad accettare la sua inevitabile morte, che entro poche settimane avverr\u00e0. Angel le promette che le star\u00e0 accanto fino alla fine, quando all'improvviso la W&amp;H interviene, portando Drusilla da Darla e facendola vampirizzare sotto gli sguardi di uno scioccato Angel.\nL'ultima degustazione.\nTrama.\nAngel cerca di fermare la trasformazione di Darla, ma arriva tardi: Darla e Drusilla ricominciano a uccidere. Sconvolto dalla perdita di Darla, Angel lascia che le due vampire massacrino gli avvocati della Wolfram &amp; Hart riuniti a casa di Holland. Cordelia, Wesley e Gunn cercano di parlare con Angel, ma lui non sente ragioni e li licenzia tutti. \nSolo contro tutti.\nTrama.\nCordelia, Wesley e Gunn cercano di continuare ad aiutare gli innocenti dopo la separazione da Angel. Lilah e Lindsey, unici sopravvissuti al massacro di Darla e Drusilla, vengono contattati dalle vampire: vogliono il loro aiuto per ottenere influenza in citt\u00e0. Angel si prepara ad affrontarle, le trova mentre reclutano un esercito di demoni e d\u00e0 loro fuoco.\nDenaro sporco.\nTrama.\nAngel, ossessionato dalla sua crociata contro la Wolfram &amp; Hart, indaga su Anne, responsabile di un ricovero per ragazzi indigenti sovvenzionato dallo studio legale. Nel frattempo Lilah e Lindsey si impegnano per fermare Angel e ingaggiano Boone, un suo antico nemico in cerca di vendetta.\nIl mondo finir\u00e0.\nTrama.\nWesley, Cordelia e Gunn si trasferiscono in un nuovo ufficio e seguono un nuovo caso, mentre il proprietario del Caritas contatta Angel per chiedere il suo intervento: Gene, uno studente che compie esperimenti sul tempo, sta per distruggere il mondo.\nIl quartiere di Gunn.\nTrama.\nWesley, Cordelia e Gunn seguono il caso di una ragazzina infettata da un demone Skilosh, ma devono indagare anche sulle immotivate aggressioni condotte dalla polizia nel quartiere di Gunn. Angel scopre che un capitano del distretto controlla un gruppo di poliziotti zombie e lo ferma, ma non prima che Wesley venga gravemente ferito da un colpo d'arma da fuoco.\nUn viaggio di sola andata.\nTrama.\nAlla Wolfram &amp; Hart si prepara la \"valutazione dei 75 anni\": uno dei soci anziani, un demone Kleynak, far\u00e0 \"pulizia\" nelle file dell'azienda.Angel interviene al rituale per rubare un anello che gli permetter\u00e0 di raggiungere l'ufficio centrale della Wolfram &amp; Hart. Ma scopre che l'ufficio centrale dello studio non \u00e8 altro che Los Angeles. Anzi, il mondo. Angel si rende conto che il male non si pu\u00f2 estirpare affrontando semplicemente dei demoni, poich\u00e9 finch\u00e9 ci sar\u00e0 il male nell'umanit\u00e0 stessa la Wolfram &amp; Hart continuer\u00e0 ad esistere, indipendentemente da quanto Angel la combatta. Angel ne esce devastato, rendendosi conto di stare combattendo una guerra che non potr\u00e0 mai vincere nemmeno lottando in eterno, ma a casa sua incontra Darla, intenzionata ad ucciderlo. La vampira lo attacca, ma Angel non solo si difende ma la bacia, disperato dal bisogno di sentire del calore, di provare qualsiasi cosa che lo distragga. I due fanno l'amore e, al risveglio, Angel si sente male, similmente a quando fece l'amore con Buffy e l'anima gli venne tolta.\nIl grande premio.\nTrama.\nDopo essere stato con Darla, Angel sembra in procinto di trasformarsi di nuovo in Angelus, ma in realt\u00e0 capisce di aver perso di vista la propria missione. Angel caccia Darla e la paga dandole l'anello della Wolfram &amp; Hart, dopodich\u00e9 va a parlare con Lorne dell'accaduto. Angel ha capito che la cosa davvero importante non \u00e8 estirpare il male alla radice, ma avere la forza di affrontarlo. Cerca cos\u00ec di rimediare ai suoi errori salvando la vita a Kate, aspirante suicida, e anche ai suoi amici, alle prese con un gruppo di demoni Skilosh. Darla, ancora sconvolta per non aver reso felice Angel facendo l'amore con lui, fa intendere a Lindsey cosa fosse accaduto e l'avvocato, in preda alla gelosia, investe il vampiro e lo picchia per poi cercare di ucciderlo, ma Angel reagisce e gli rompe la mano artificiale, dicendogli che non \u00e8 colpa sua se Darla non potr\u00e0 mai amarlo.\nVecchie amiche.\nTrama.\nHarmony Kendall, amica di Cordelia dai tempi di Sunnydale arriva a Los Angeles. Cordelia la accoglie con gioia in nome dei bei tempi andati, ma non sa che la ragazza \u00e8 stata trasformata in vampira. Glielo spiegher\u00e0 Willow al telefono, ma ci\u00f2 malgrado Cordelia \u00e8 sicura che la loro amicizia sia pi\u00f9 forte anche della nuova natura di Harmony. Angel, Gunn, Wesley e Cordelia sono alle prese con un vampiro (Doug Sanders) che utilizza i metodi del network marketing per creare un esercito di vampiri. Harmony inizialmente li aiuter\u00e0, ma poi prevarr\u00e0 la natura malvagia del demone che la possiede e li tradir\u00e0. Ci\u00f2 malgrado il vampiro e i suoi accoliti vengono sconfitti. Cordelia risparmier\u00e0 Harmony, lasciandola andare dopo averle fatto promettere di non farsi pi\u00f9 vedere da quelle parti.\nVicolo cieco.\nTrama.\nLa Wolfram &amp; Hart restituisce a Lindsey McDonald la mano destra mozzatagli da Angel, con un delicato intervento chirurgico condito da un pizzico di stregoneria. Nel frattempo Cordelia ha una delle sue premonizioni su un uomo tranquillo e normale che improvvisamente si cava un occhio a coltellate. Angel e compagnia indagano ma inizialmente brancolano nel buio. Quando la mano incomincia a scrivere minacciosi messaggi autonomamente, Lindsay si insospettisce e incomincia a indagare sull'origine della sua mano nuova. Suo malgrado, e con molta riluttanza, si adatter\u00e0 a collaborare con Angel e i suoi amici. Scopriranno cos\u00ec un losco traffico di parti anatomiche asportate ad esseri umani vivi, condotto dalla clinica dove \u00e8 stato effettuato il trapianto sia della mano che dell'occhio. Lindsey incontra il padrone della sua \"nuova\" mano e questi gli fa capire che i messaggi minacciosi erano per se stesso, perch\u00e9 lo uccida e smetta di soffrire. Lindsey, cos\u00ec, inorridito da quanto \u00e8 stato fatto all'uomo e agli altri \"donatori\", stacca le macchine che li tengono in vita per farli smettere di soffrire, mentre quelli che ancora sono integri vengono liberati e tratti in salvo, dopodich\u00e9 Angel e Lindsey fanno saltare in aria l'attivit\u00e0. Lindsey riceve la promozione, ma sceglie invece di abbandonare la Wolfram &amp; Hart e Los Angeles, cos\u00ec \u00e8 Lilah ad avere il suo posto.\nLa citt\u00e0 dei lustrini.\nTrama.\nAngel e Wesley seguono le tracce di un Drokken, un demone giunto da un'altra dimensione insieme a Landok, cugino di Lorne e cacciatore di Drokken. Mentre Gunn cerca di aiutare i ragazzi del suo quartiere contro un gruppo di vampiri, gli altri aprono un portale per rimandare a casa Landok, ma Cordelia viene risucchiata nel vortice.\nRitorno a Pylea.\nTrama.\nAngel e i suoi amici aprono un portale verso Pylea, il mondo originario di Lorne in cui Cordelia \u00e8 stata risucchiata ed \u00e8 ora accusata di essere maledetta a causa delle sue strane visioni. Angel e gli altri vengono catturati poco dopo l'arrivo a Pylea e sottoposti al giudizio del terribile monarca di quel mondo: Cordelia.\nAttraverso lo specchio.\nTrama.\nAngel e gli altri sono stupefatti e sollevati nel vedere che Cordelia non solo sta bene, ma \u00e8 stata eletta addirittura principessa di Pylea per via delle sue visioni. Angel, forte della scoperta di poter specchiarsi e di poter passeggiare tranquillamente sotto i due soli del nuovo mondo, va con Lorne a trovare la sua famiglia, nel tentativo di capire come aprire un nuovo portale dimensionale che li faccia tornare a Los Angeles. Nel frattempo Wesley, Gunn e Cordelia al palazzo cercano tra i libri notizie utili al loro ritorno in patria, ma alcune raffigurazioni collegano i sacerdoti di Pylea addirittura alla Wolfram&amp;Hart; questo, assieme alla rivelazione che Cordelia dovr\u00e0 eseguire il rituale di Com-shuk con il Groosalugg, che consiste nell'accoppiarsi con l'eroe imbattuto di Pylea, convince i tre che \u00e8 arrivato il momento di fuggire da questa terra pericolosa. Ma prima che riescano a trovare il modo Lorne viene arrestato e decapitato... \nSi torna a casa.\nTrama.\nCon l'aiuto di Landok e Groo, Cordelia riesce a \"ricomporre\" Lorne (ancora vivo) mentre Wesley guida una rivolta dei ribelli umani contro i sacerdoti. Angel invece sfida il Groosalugg, di cui Cordelia si \u00e8 innamorata senza che Angel lo sappia. Tutto finisce bene: Groo instaura un regno pacifico e i nostri eroi tornano a casa. Ma a Los Angeles ricevono una visita inaspettata."}
{"id": "2535215", "revid": "767487", "url": "https://it.wikipedia.org/wiki?curid=2535215", "title": "Umberto Coppari", "text": "Carriera.\nInizi\u00f2 la sua carriera (giovanili e due anni di B) ad Osimo, poi fa il salto nella massima serie a Brescia ma \u00e8 a Rimini con l'exploit della Marr Rimini che avviene la consacrazione, nel 1984 con la promozione in A1. Passa poi a Ferrara, Trapani, Livorno e Venezia (A1). A Jesi centra una doppia promozione con Sicc Jesi nel 1996 dalla B2 alla B1 e nel 1997 dalla B1 alla A2. Attualmente fa il fisioterapista a Cattolica."}
{"id": "2535217", "revid": "26143262", "url": "https://it.wikipedia.org/wiki?curid=2535217", "title": "Short Selling", "text": ""}
{"id": "2535219", "revid": "1873017", "url": "https://it.wikipedia.org/wiki?curid=2535219", "title": "John Jarvis (karateka)", "text": " \nDetiene il grado di Shihan, 5\u00ba Dan. Il suo primo istruttore fu Steve Arneil nel 1967. Successivamente, John Jarvis divenne il rappresentante personale di Masutatsu \u014cyama e capo istruttore del Kyokushinkai in Nuova Zelanda. Nel 1974 he switched to Okinawa G\u014dj\u016b-ry\u016b karatedo. He is the fifth person to complete the 100-man kumite. John Jarvis si ritir\u00f2 dal Karate nel 1987 ed oggi scrive libri. Il suo quarto libro: \"Kurosaki Killed the Cat\", fu pubblicato nel 2006."}
{"id": "2535220", "revid": "290948", "url": "https://it.wikipedia.org/wiki?curid=2535220", "title": "Carbeni", "text": ""}
{"id": "2535223", "revid": "287204", "url": "https://it.wikipedia.org/wiki?curid=2535223", "title": "Kassel Huskies", "text": "I Kassel Huskies sono una squadra tedesca di hockey su ghiaccio di Kassel, nell'Assia settentrionale che milita nella DEL2. Furono una delle squadre fondatrici della Deutsche Eishockey Liga.\nStoria.\nIl club nacque nel 1977 con il nome \"ESG Kassel\", mentre dieci anni dopo cambi\u00f2 il nome in \"EC Kassel\". Sotto queste due denominazioni la squadra milit\u00f2 nelle divisioni minori del campionato tedesco, la Regionalliga, la Oberliga e la 2. Bundesliga. A partire dal 1994 invece presero parte alla Deutsche Eishockey-Liga, il massimo campionato tedesco, con il nome \"Kassel Huskies\", arrivando alla finale nella stagione 1996-1997. Nel 2006 furono retrocessi in 2. Eishockey-Bundesliga, prima di risalire in DEL due stagioni dopo. Nonostante la posizione riacquisita nella massima lega nazionale nel 2010 furono costretti ad abbandonare il campionato per problemi finanziari. Dalle ceneri degli Huskies \u00e8 nata la formazione \"EC Kassel Huskies\", militante in Oberliga."}
{"id": "2535227", "revid": "253269", "url": "https://it.wikipedia.org/wiki?curid=2535227", "title": "Ken Kercheval", "text": "Carriera.\nKercheval fece il suo esordio nel mondo dello spettacolo nel 1962, interpretando per anni diversi singoli episodi di fortunate serie televisive.\nDopo essere apparso nel film \"Quinto potere\" (1976) di Sidney Lumet, arriv\u00f2 per lui la fama mondiale quando venne scelto per il ruolo di Cliff Barnes, rivale in affari e in amore di J.R Ewing (Larry Hagman), nel serial \"Dallas\" (1978-1991), che gli permise di vincere il Soap Opera Digest Awards come miglior attore.\nNonostante il lungo impegno con la soap e i relativi spin-off, riusc\u00ec a interpretare ruoli anche in altri noti telefilm quali \"Starsky &amp; Hutch\", \"Hotel\", \"La signora in giallo\" e \"Un detective in corsia\".\nSi spos\u00f2 tre volte ed ebbe sette figli. \nNel 2019, l'anno della sua morte, apparve nel film \"Surviving in L.A.\", scritto, diretto e interpretato da Abbi Lake O'Neill. L'attore mor\u00ec di polmonite dopo una pluridecennale lotta contro un cancro: gi\u00e0 nel 1993 gli era stata asportata una grossa porzione di polmone."}
{"id": "2535229", "revid": "73446", "url": "https://it.wikipedia.org/wiki?curid=2535229", "title": "Cavit\u00e0 pericardica", "text": ""}
{"id": "2535230", "revid": "1873017", "url": "https://it.wikipedia.org/wiki?curid=2535230", "title": "Tadashi Nakamura (karateka)", "text": "Biografia.\nTadashi Nakamura nacque il 22 febbraio 1942 nella citt\u00e0 di Maoka sull'isola di Karafuto. Il giovane Tadashi Nakamura si allen\u00f2 in diverse arti marziali incluse G\u014dj\u016b-ry\u016b, Kend\u014d, e Kyokushin. Nel 1956 inizi\u00f2 a studiare con il maestro Mas Oyama (fondatore dello stile di karate Kyokushin) e nel 1959 arriv\u00f2 al grado di shodan (1\u00ba grado cintura nera).\nAll'et\u00e0 di 19 anni, nel (1961), fece la sua prima apparizione in un torneo: l'All-Japan Student Open Karate Championship, dove arriv\u00f2 primo. Nel 1962, prese parte a un incontro contro un campione di kickboxing tailandese. La disputa era finalizzata a determinare quale fosse la 'migliore' arte marziale. Nel vincere divenne l'eroe nazionale giapponese.\nFu a questo punto che nella vita di Nakamura inizi\u00f2 la sperimentazione della propria conoscenza sopra gli altri. In primo luogo a Camp Zama (una base militare U.S.A. vicino a Tokyo) dal 1961 al 1965. Per tre anni allen\u00f2 la squadra di karate dello Toho Medical University. Come se ci\u00f2 non lo occupasse abbastanza ha inoltre servito come capo istruttore alla Kyokushin Karate Honbu, a Tokyo, mentre raggiungeva il suo 7\u00ba dan.\nNel 1966, Nakamura fu scelto direttamente da Masutatsu Oyama per portare il vero spirito del Kyokushin Karate in America. Quell'anno Nakamura part\u00ec per New York dove Inizi\u00f2 a insegnare Kyokushin Karate, in un piccolo Dojo di Brooklyn. Nel 1971, Nakamura fond\u00f2 il quartier generale del Kyokushin Karate, nel Nord America. Serv\u00ec come capo del Kyokushin Karate, per l'America, per un decennio, allenando e formando molti abili studenti in quel periodo. Nel 1976, Nakamura rispettosamente si scisse dal Kyokushin Karate. Cosa che provoc\u00f2 molto scalpore in Giappone nonch\u00e9 la rabbia di Oyama che lo riteneva il peggior traditore. Inoltre Nakamura fu ferito da un colpo di pistola da ignoti in un parcheggio di Manhattan.\nNel 1976 fond\u00f2 la World Seido Karate Organization, che rifletteva le sue convinzione sul vero significato del karate, basandosi su tre principi fondamentali: Amore, Rispetto e Obbedienza. \nCon il primo, l'Amore, si intende rivolto verso i propri genitori e i propri maestri, entrambi fondamentali per la formazione dell'individuo. Solo con l'Amore, infatti, potremo offire e condividere tutto, senza aver bisogno di attaccarsi a niente.\nCon il secondo, il Rispetto, si intende verso gli altri, senza il quale ci arrabbiamo e ci impegnano in azioni distruttive e non costruttive, il rispetto quindi, ci aiuta a comprendere meglio anche gli insegnamenti che ci vengono dati da chiunque, un maestro, una madre o un padre e ci migliora come persone.\nCon il terzo, l'Obbedienza, si intende obbedire alle regole e ai regolamenti della scuola, di casa o anche del Dojo (il luogo dove si pratica l'arte del karate); esso nasce dall'impegno di voler conoscere s\u00e9 stessi tramite l'allenamento. L'Obbedienza ci stimola, inoltre, a conservare l'umilt\u00e0 e a tenere sotto controllo il proprio Ego.\nNakamura cre\u00f2 il Seido che in giapponese significa \u201cvia sincera\u201d, per creare individui completi, atti a migliorare s\u00e9 stessi e la societ\u00e0 che li circonda, con i principi di amore, rispetto e ubbidienza.\nLibri e articoli.\nKaicho (che significa \"il Fondatore\"), cos\u00ec chiamato dai suoi allievi del Seido, ha pubblicato molti libri e articoli riguardo al Seido Karate scrivendo delle parti fondamentali di esso, come la meditazione (lo zen), la respirazione e l'insegnamento. Alcuni di essi sono:\nSelected articles;"}
{"id": "2535232", "revid": "298229", "url": "https://it.wikipedia.org/wiki?curid=2535232", "title": "Campionati del mondo di atletica leggera 2009 - 200 metri piani maschili", "text": "La gara dei 200 metri piani maschili del Campionati del mondo di atletica leggera 2009 si \u00e8 svolta su tre giornate: primo e secondo turno il 18 agosto, rispettivamente nella sessione mattutina e pomeridiana, mentre le semifinali nella sessione pomeridiana del 19 agosto e la finale nella serata del 20 agosto nella sessione pomeridiana.\nUsain Bolt ha vinto la medaglia d'oro ottenendo anche il record mondiale percorrendo i 200m in 19\"19. Medaglia d'argento per Alonso Edward, con 19\"81. Bronzo per Wallace Spearmon che firma la sua migliore prestazione stagionale in 19\"85.\nSituazione pre-gara.\nI due atleti pi\u00f9 attesi in questa competizione sono il giamaicano Usain Bolt, detentore del record del mondo e campione olimpico in carica, e lo statunitense Tyson Gay, al vertice della graduatoria stagionale di specialit\u00e0 e campione mondiale uscente poi presentatosi solamente nella specialit\u00e0 dei 100 metri.\nRecord.\nDopo la competizione questo \u00e8 il record aggiornato del mondo (RM) e dei campionati (RC):\nPrima di questa competizione, il record del mondo (RM) e il record dei campionati (RC) erano i seguenti:\nCampioni in carica.\nI campioni in carica a livello olimpico, mondiale ed europeo erano:\nLa stagione.\nPrima di questa gara, gli atleti con le migliori tre prestazioni dell'anno erano:\nRisultati.\nLe qualificazioni si sono svolte in 9 batterie a partire dalle 10.05 CEST del 18 agosto 2009.\nSi qualificano per il 2\u00ba turno i primi tre classificati di ogni batteria (Q), pi\u00f9 gli atleti con i migliori quattro tempi degli atleti inizialmente esclusi (q), per un totale di 32 atleti ammessi al turno successivo.\nQuarti di finale.\nI quarti di finale (secondo turno) si sono svolti a partire dalle 18.55 CEST del 18 agosto 2009. Si qualificano per le semifinali i primi tre classificati di ogni serie (Q), pi\u00f9 i 4 atleti con il miglior tempo degli atleti inizialmente esclusi (q), per un totale di 16 atleti ammessi al turno successivo.\nSemifinali.\nLe semifinali si sonsvolte dalle ore 19.25 CEST del 19 agosto 2009. Si qualificano (Q) alla finale i primi 4 di ogni serie.\nFinale.\nLa finale si \u00e8 svolta alle 20.35 CEST del 20 agosto 2009."}
{"id": "2535234", "revid": "92723", "url": "https://it.wikipedia.org/wiki?curid=2535234", "title": "Manuel L. Quezon", "text": "Biografia.\nNel 1907 fond\u00f2, insieme a Sergio Osme\u00f1a, il Partido Nacionalista.\nHa servito come presidente delle Filippine dal 15 novembre 1935 fino alla sua morte avvenuta il 1\u00ba agosto 1944. \nIl suo secondo mandato come Presidente, essendo stato rieletto, \u00e8 iniziato il 31 dicembre 1941. \nQuezon \u00e8 il secondo presidente delle Filippine, dopo Emilio Aguinaldo, la cui gestione non ha ricevuto alcun riconoscimento internazionale.\nMassone, fu Gran maestro della Gran Loggia delle Filippine dal 1918 al 1919.\nRiposa al Manila North Cemetery."}
{"id": "2535244", "revid": "287204", "url": "https://it.wikipedia.org/wiki?curid=2535244", "title": "Action Now", "text": "Action Now \u00e8 stato un programma televisivo italiano di genere documentario prodotto da Brando Quilici e Mario Rossini per Raiuno, andato in onda per sedici puntate della durata di circa mezz'ora a partire dal 1\u00ba ottobre 1984.\nIl programma era incentrato sugli \"High Sensations Seeker\" (\"ricercatori di forti emozioni\") statunitensi: venivano trattati temi estremi come follie o sport pericolosi. Il commento parlato era a cura di Francesco Valitutti, mentre la sigla era degli Oliver Onions e s'intitolava \"Lady 'O ... (bella bella tu)\".\nDa questa trasmissione \u00e8 stato tratto anche un libro contenente tutte le imprese presentate nelle varie puntate."}
{"id": "2535245", "revid": "580", "url": "https://it.wikipedia.org/wiki?curid=2535245", "title": "Alessandrino (Piemonte)", "text": "L'Alessandrino (\"Lissandrin\" in piemontese) \u00e8 una regione geografica del Basso Piemonte, che occupa la porzione centrale della provincia di Alessandria, confinando ad ovest con l'Astigiano, a nord ovest con il Casalese, a nord est con la Lomellina, ad est con il Tortonese, a sud est con il Novese, a sud con l'Ovadese e a sud ovest con l'Acquese. Prende il proprio nome dalla citt\u00e0 di Alessandria, comune capoluogo del territorio e dell'omonima provincia."}
{"id": "2535248", "revid": "1568601", "url": "https://it.wikipedia.org/wiki?curid=2535248", "title": "Orestide", "text": "Orestide () era una regione della Macedonia Superiore, corrispondente grosso modo all'attuale prefettura di Kastoria, Macedonia Occidentale, Grecia.\nI suoi abitanti furono la trib\u00f9 \"Orestae\". Come per la maggior parte della Macedonia Superiore, essa divenne parte della Macedonia soltanto dopo l'inizio del IV secolo a.C., prima che venisse ad avere strette relazioni con l'Epiro. Un anello d'argento del VII secolo a.C. recante il comune nome di Antioco \u00e8 stato trovato nel santuario di Dodona .\nDurante la guerra peloponnesiaca, un migliaio di orestiesi sotto il loro re Antioco accompagnavano i \"parauesi\" d'Epiro. Ecateo e Strabone identificarono questi regni montani come epirotici.\nNativi della regione furono: Pausania di Orestide, l'amante e omicida di Filippo II, e tre eminenti diadochi di Alessandro, Perdicca (figlio di Oronte), Seleuco I Nicatore (figlio di Antioco) e Cratero, figlio di un nobile, da Orestis chiamato Alessandro. \nLa regione divenne di nuovo indipendente nel 196 a.C. quando i romani, dopo avere sconfitto Filippo V, dichiararono il popolo libero, ricompensadolo cos\u00ec per avere aderito alla causa romana nella recente guerra contro la Macedonia. Secondo Appiano, Argos Orestikon (nell'attuale Orestida), piuttosto che Argo peloponnesiaca, sarebbe la patria della dinastia argeade."}
{"id": "2535250", "revid": "1310927", "url": "https://it.wikipedia.org/wiki?curid=2535250", "title": "Club Deportivo Marath\u00f3n", "text": "Il Club Deportivo Marath\u00f3n \u00e8 una societ\u00e0 calcistica honduregna con sede nella citt\u00e0 di San Pedro Sula. Milita nella Liga Nacional de Honduras, la massima divisione del campionato honduregno.\nStoria.\nFondato da Eloy Montes nel 1925, il Marath\u00f3n \u00e8 uno dei club pi\u00f9 prestigiosi in Honduras, avendo vinto otto titoli di Lega e finito come finalista della Liga Nacional de F\u00fatbol de Honduras 12 volte. Poco dopo la sua fondazione, il club entr\u00f2 in una rivalit\u00e0 intensa con l'Olimpia, club con base a Tegucigalpa. Le partite tra questi due club, sono noti come \"Cl\u00e1sicos Nacionales\". Il Marath\u00f3n ha avuto una lunga tradizione di giocatori, il pi\u00f9 famoso di essi \u00e8 probabilmente Gilberto Leonel Machado che ha segnato 78 gol con il club. Nel 1995, il Marath\u00f3n fin\u00ec terzo in CONCACAF Champions' Cup. Ma a parte i suoi titoli nazionali, \u00e8 anche famoso per essere l'unico club honduregno che riusc\u00ec a sconfiggere il gigante dell'Argentina, River Plate. La casa del club \u00e8 l'Estadio Ol\u00edmpico Metropolitano che \u00e8 anche la sede della Nazionale honduregna."}
{"id": "2535252", "revid": "1543377", "url": "https://it.wikipedia.org/wiki?curid=2535252", "title": "Orestida", "text": "Orestida () \u00e8 un comune della Grecia situato nella periferia della Macedonia Occidentale (unit\u00e0 periferica di Kastoria) con 13.479 abitanti secondo i dati del censimento 2001.\nA seguito della riforma amministrativa detta Programma Callicrate in vigore dal gennaio 2011 che ha abolito le prefetture e accorpato numerosi comuni, la superficie del comune \u00e8 ora di 341\u00a0km\u00b2 e la popolazione \u00e8 passata da 9.918 a 13.479 abitanti."}
{"id": "2535255", "revid": "1505830", "url": "https://it.wikipedia.org/wiki?curid=2535255", "title": "Irina Mucuovna Chakamada", "text": "Biografia.\nChakamada nacque da padre giapponese, Mutsuo Hakamada, un comunista che disert\u00f2 in Unione Sovietica nel 1939, e da madre co origini russe e armene, Nina Sinelnikova, un'insegnante d'inglese che perse il padre a causa delle purghe staliniste e la madre si suicid\u00f2 in seguito al trasferimento forzato della famiglia a Khabarovsk. \nLo zio paterno di Khakamada \u00e8 Satomi Hakamada (\u88b4- \u91cc\u898b), membro della leadership del Partito Comunista Giapponese. L'esperto russo e professore di scienze politiche Shigeki Hakamada \u00e8 il suo fratellastro.\nNel kanji, il nome della famiglia Chakamada \u00e8 \u88b4\u30e9; in katakana, il suo nome \u00e8 \u30a4\u30ea\u30fc\u30ca\u30fb\u30cf\u30e9\u30e9\u30e9\u30e9.\nKhakamada si \u00e8 laureata presso il Dipartimento di Economia dell'Universit\u00e0 dell'Amicizia dei Popoli Patrice Lumumba a Mosca nel 1978. Ha conseguito il dottorato di ricerca presso la Facolt\u00e0 di Economia dell'Universit\u00e0 Statale Lomonosov di Mosca. Nel 1983 ha ricevuto il titolo accademico di professore associato nella specialit\u00e0 \"economia politica\". \u00c8 stata membro del CPSU dal 1984 al 1989."}
{"id": "2535259", "revid": "767487", "url": "https://it.wikipedia.org/wiki?curid=2535259", "title": "Conway Twitty", "text": "Il suo nome \u00e8 iscritto dal 1999 fra quello delle celebrit\u00e0 della Country Music Hall of Fame and Museum di Nashville, Tennessee.\nFra i suoi successi dei tardi anni cinquanta figurano lo standard di origine irlandese \"Danny Boy\", incisa su 45 giri nel 1959, e la \"cover\" del brano musicale del 1957 di Paul Anka, \"Diana\".\nLa sua versione di \"Mona Lisa\" nel 1958 raggiunse la prima posizione in Australia, la seconda in Norvegia, la terza nelle Fiandre in Belgio e la quinta nella Official Singles Chart.\nNel 1958 \"It's Only Make Believe\" fu prima nella Billboard Hot 100 per due settimane, nella UK Singles Chart ed in Canada, seconda in Norvegia, quinta in Australia e nona in Italia.\nBiografia.\nNato nella cittadina di Friars Point - uno dei luoghi cari alla cultura blues - ma cresciuto ad Helena, in Arkansas, fu uno dei maggiori artisti country del Novecento. Ebbe successo in altri generi, fra cui il rock and roll degli albori, il rockabilly, il rhythm and blues e la pop music.\nFino al 2006, ad oltre dieci anni dalla morte - avvenuta a sessant'anni per un aneurisma dell'aorta addominale mentre era in tourn\u00e9e - deteneva il record di dischi singoli maggiormente venduti (oltre quaranta) classificati nelle \"Billboard country chart\". \nIl nome di battesimo di Conway Twitty fu scelto da un prozio in onore dell'attore del cinema muto Harold Lloyd. \u00c8 sepolto al Sumner Memorial Park di Gallatin, contea di Sumner (Tennessee).\nRiferimenti nei media.\nIl suo \"Louisiana Woman, Mississippi Man\", cantato in coppia con la folksinger Loretta Lynn, \u00e8 nella colonna sonora del videogioco \"Grand Theft Auto\".\nClip delle sue canzoni sono state usate nello show \"I Griffin\" nella quinta stagione (pochi secondi) e nella settima (l'intera \"I see the want to in your eyes\")."}
{"id": "2535260", "revid": "2133646", "url": "https://it.wikipedia.org/wiki?curid=2535260", "title": "Mait Patrail", "text": "Terzino sinistro di 200\u00a0cm per 102\u00a0kg, conta 60 A presenze in Nazionale estone.\nNella sua carriera ha giocato nel campionato estone, svizzero e tedesco con P\u00f6lva Serviti, Kadetten Handball e TVB Lemgo.\nInsignito del titolo di capocannoniere a cinque competizioni di spessore (che lo rendono il giovane pi\u00f9 promettente del pianeta handball)\n- EURO U18 - Tallinn 2006 (84 reti)\n- EHF CUP 2006/07 - con il suo P\u00f6lva Serviti firmo' ben 92 reti in 8 partecipazioni europee\n- EURO U19 - G\u00f6teborg 2007 (79 reti)\n- EURO U20 - Bucharest 2008 (83 reti)\n- XVII Men\u00b4s Junior World Championship - Cairo 2009 (81 reti)\n\u00e8 stato inoltre per due volte votato miglior terzino sinistro europeo di categoria nel 2006 e 2007.\nIn Estonia, militando per il P\u00f6lva Serviti, \nha vinto il campionato della BHL - Lega Baltica di Pallamano (2008),\n2 volte il titolo di campione nazionale (2007 e 2008), \n3 volte il titolo di capocannoniere (2006, 2007 e 2008) \ned \u00e8 stato eletto 2 volte miglior terzino sinistro nazionale (2007, 2008).\n2009/10, una stagione da incorniciare per Patrail.\nCampione elvetico con il Kadetten, miglior terzino sinistro del campionato svizzero, \u00e8 stato eletto \npallamanista dell'anno 2009 in Estonia e finalista Coppa europea EHF.\n2010/11, riportando la Coppa Svizzera a Schaffhausen, riconfermandosi campione nazionale e miglior terzino sinistro del campionato, \nMait Patrail, saluta il Kadetten e passa al prestigioso club tedesco TBV Lemgo.\nVanta ben 6 titoli di giocatore estone dell\u00b4anno (dal 2006 al 2011).\nCollegamenti esterni.\n- http://www.handball-world.com/o.red.c/news-1-1-20-32079.html\n- http://cms.eurohandball.com/PortalData/1/Resources/1_ehf_main/4_news_pdf/114_0408_M20EChROU_Final_News.pdf\n- http://www.eurohandball.com/ec/ehfc/men/2006-07/player/524116 "}
{"id": "2535261", "revid": "121658", "url": "https://it.wikipedia.org/wiki?curid=2535261", "title": "Shane Macgowan", "text": ""}
{"id": "2535263", "revid": "525454", "url": "https://it.wikipedia.org/wiki?curid=2535263", "title": "Soprano (disambigua)", "text": ""}
{"id": "2535268", "revid": "1543377", "url": "https://it.wikipedia.org/wiki?curid=2535268", "title": "Legge Pinto", "text": "La legge 24 marzo 2001, n. 89 - nota come legge Pinto - (dal nome del suo estensore, Michele Pinto) \u00e8 una legge della Repubblica Italiana.\nEssa prevede e disciplina il diritto di richiedere un'equa riparazione per il danno, patrimoniale o non patrimoniale, subito per l'irragionevole durata di un processo.\nStoria.\nLa legge n. 848/1955, art. 6, in recepimento della Convenzione europea del 1950 sanc\u00ec il diritto ad un processo pubblico innanzi a un decisore imparziale e indipendente, sottoposto alla legge e obbligato a decidere entro un termine ragionevole, dopo un contraddittorio assistito da un avvocato difensore.\nLa norma nacque come ricorso straordinario in appello qualora un procedimento giudiziario ecceda i termine di durata ragionevole di un processo secondo la Corte europea dei diritti dell'uomo (CEDU), in base all'art. 13 della Convenzione che prevede il diritto ad un ricorso effettivo contro ogni possibile violazione della Convenzione. In tal modo, si introduce un nuovo ricorso interno, che i ricorrenti devono avviare prima di rivolgersi alla Corte di Strasburgo.\nTuttavia le Corti d'Appello inizialmente non hanno applicato i parametri della CEDU per la definizione dell\"'irragionevole durata\" del processo, ma hanno chiesto ai ricorrenti la dimostrazione dell'aver subito un danno (cosa che, secondo l'art.6 CEDU, \u00e8 incluso nel fatto stesso). Tali casi sono stati quindi ri-appellati alla Corte CEDU di Strasburgo per scorretta applicazione della Legge Pinto.\nNel 2004 la Corte di Cassazione ha stabilito che i giudici nazionali devono applicare i criteri di Strasburgo nel decidere in casi relativi alla legge Pinto, senza poter richiedere la prova del danno subito dal ricorrente. La sentenza \"Brusco\" della CEDU ha infine statuito che tutti i casi pendenti a Strasburgo dal 2001 (sui quali non sia ancora stato dato un giudizio di ricevibilit\u00e0 da parte della Corte) debbano tornare in Italia per l'appello interno secondo la legge Pinto. La sentenza \"Brusco\" \u00e8 stata criticata per gli alti costi processuali presenti nella procedura interna italiana, ed inesistenti a Strasburgo.\nContenuto.\nL\u2019articolo 2 della legge 89/2001 sancisce il principio secondo cui chi ha subito un danno patrimoniale o non patrimoniale per effetto di violazione della Convenzione, sotto il profilo del mancato rispetto del termine ragionevole di cui all'articolo 6, paragrafo 1, della Convenzione, ha diritto ad una equa riparazione, determinata dal giudice a norma dell'articolo 2056 del codice civile, osservando le disposizioni seguenti: a) rileva solamente il danno riferibile al periodo eccedente il termine ragionevole di cui al comma 1; b) il danno non patrimoniale \u00e8 riparato, oltre che con il pagamento di una somma di denaro, anche attraverso adeguate forme di pubblicit\u00e0 della dichiarazione dell\u2019avvenuta violazione. \nPassando alla competenza, la scelta \u00e8 di incardinarla non pi\u00f9 nella Corte di appello nel cui distretto pende o pendeva il processo che ha subito ritardo, bens\u00ec nella Corte competente ai sensi dell\u2019articolo 11 C.p.p. Per la presentazione della domanda la legge ha individuato differenti amministrazioni (per l'imputazione della spesa sui bilanci dei relativi ministeri) nei cui confronti il ricorso \u00e8 proposto: nei confronti del ministro della Giustizia quando si tratta di procedimenti del giudice ordinario; del ministro della Difesa quando si tratta di procedimenti del giudice militare; del ministro delle Finanze quando si tratta di procedimenti del giudice tributario; negli altri casi \u00e8 proposto nei confronti del Presidente del Consiglio dei ministri. \nLa procedura (in camera di consiglio) \u00e8 stata regolata in modo che il decreto sia emesso dalla Corte d'appello, nella composizione di legge, entro 4 mesi: esso, immediatamente esecutivo, \u00e8 impugnabile in Cassazione.\nLe modifiche successive.\nL'art. 55 del Dl. 22 giugno 2012 n. 83, contenente \"misure urgenti per la crescita del paese\" (cosiddetto \"decreto sviluppo del governo Monti\"), ha apportato importanti modifiche alla legge, volte a porre un freno alle richieste di risarcimento.\nInfatti, la riforma introdotta dal c.d. DL Sviluppo 2012 \u00e8 stato profondamente mutato il procedimento delineato dalla Legge Pinto per permettere un pi\u00f9 agevole ed efficace accesso al giudizio di equa riparazione ed ottenere in tempi pi\u00f9 rapidi (che non siano a loro volta \u201cirragionevoli\u201d) il giusto risarcimento.\n1) Non \u00e8 pi\u00f9 investita della decisione la Corte d'Appello in composizione collegiale. A decidere sar\u00e0 un giudice monocratico di Corte d'appello con una procedura modellata su quella del decreto ingiuntivo e quindi, senza inutili appesantimenti procedurali (a titolo di esempio basti pensare che per la fissazione dell'udienza, specie avanti le Corti di appello pi\u00f9 oberate, occorrono mesi o anni di attesa).\n2) Viene fissato un preciso tetto oltre il quale la lunghezza del processo diventa \u201cirragionevole\u201d facendo cos\u00ec sorgere il diritto all'equa riparazione. Il processo non \u00e8 svolto in termini ragionevoli quando supera i sei anni (tre anni in primo grado, due in secondo e uno nel giudizio di legittimit\u00e0).\n3) Sono stati puntualmente fissati gli importi per gli indennizzi. A seguito dell'ulteriore riforma apportata dalla Legge di Stabilit\u00e0 2016, gli indennizzi sono oggi commisurati in una somma variabile tra un minimo di 400 euro ed un massimo di 800 euro per ogni anno o frazione di anno superiore a sei mesi che eccedente rispetto al termine di ragionevole durata (art. 2-\"bis\" L. n. 89/2001). Detta somma pu\u00f2 essere incrementata fino al 20 per cento, per gli anni successivi al terzo eccedente la durata ragionevole, e fino al 40 per cento per gli anni successivi al settimo. La misura dell'indennizzo non pu\u00f2 comunque superare il valore della causa presupposta (quella, cio\u00e8, che ha avuto un'irragionevole durata), o il valore del diritto accertato in quel giudizio dal giudice, ove fosse inferiore.\n4) In ogni caso la domanda pu\u00f2 essere proposta a pena di decadenza entro sei mesi dalla sentenza definitiva che definisce il giudizio durato oltre il termine \u201cragionevole\u201d.\nLa giurisprudenza della CEDU.\nLa Legge Pinto nasce come ricorso straordinario in appello qualora un procedimento giudiziario ecceda il termine di durata ragionevole di un processo secondo la Corte europea dei diritti dell'uomo (CEDU).\nL'articolo 6, paragrafo 1, della Convenzione europea per la salvaguardia dei diritti dell'uomo e delle libert\u00e0 fondamentali, riconosce ad ogni persona il diritto a vedere la sua causa esaminata e decisa entro un lasso di tempo ragionevole, come componente del diritto ad un equo processo.\nIl ricorso per il risarcimento da ingiusto processo pu\u00f2 essere richiesto usufruendo l'assistenza del gratuito patrocinio in presenza dei requisiti reddituali di legge.\nSecondo la giurisprudenza della Corte, il tempo della causa si calcola:\nLa CEDU ha stabilito che il procedimento si considera di \"durata irragionevole\" in ogni caso quando si superano i tre anni per grado di giudizio.\nI criteri di valutazione delle circostanze includono:\nLa giurisprudenza della CEDU sull'equo processo in Italia ha incluso i seguenti casi:"}
{"id": "2535269", "revid": "339392", "url": "https://it.wikipedia.org/wiki?curid=2535269", "title": "Museo Egizio (Il Cairo)", "text": ""}
{"id": "2535271", "revid": "149732", "url": "https://it.wikipedia.org/wiki?curid=2535271", "title": "Elevatore del labbro superiore", "text": ""}
{"id": "2535274", "revid": "149732", "url": "https://it.wikipedia.org/wiki?curid=2535274", "title": "Depressore del labbro inferiore", "text": ""}
{"id": "2535275", "revid": "1718925", "url": "https://it.wikipedia.org/wiki?curid=2535275", "title": "Cittadino a 4 Zampe", "text": "Il progetto del Cittadino a 4 Zampe \u00e8 un progetto socio-culturale che e si propone come un punto di partenza nell'interazione tra l'uomo ed il cane nell'ambito dell'educazione cinofila in ambito urbano.\nIl Progetto ha il patrocinio morale del [Ministero delle Politiche Agricole Alimentari e Forestali.\nUn punto di partenza che permetta alle amministrazioni locali e provinciali di prevenire episodi sgradevoli. \nPrevenire \u00e8 una base solida per poter migliorare lo stile di vita sia del proprietario e soprattutto dell'animale che vive in un ambiente alquanto ostile.\nAttraverso corsi di educazione cinofila urbana, \u00e8 possibile rendere il cane non pi\u00f9 oggetto, bens\u00ec soggetto rispettabile ed educato all'interno della comunit\u00e0 in cui vive e si relaziona.\nUn cane educato significa tanto, sia in termini di ecologia, sia in termini di benefici:\nAl Termine del corso di Educazione Cinofila Urbana, il binomio cane-conduttore sosterr\u00e0 un Test di Valutazione:\nLe figure interessate e coinvolte in ogni progetto Cittadino a 4 Zampe sono le seguenti:\nIl test - Esercizi.\nIl rilascio della patente di Cittadino a 4 zampe significa che il conduttore e il cane hanno raggiunto un ottimo livello di relazione; il primo \u00e8 a conoscenza di quanto previsto dai vigenti regolamenti in materia animale e di ci\u00f2 che \u00e8 necessario al pieno benessere del proprio cane; il secondo ha appreso i comportamenti corretti per affrontare le numerose richieste che provengono dalla realt\u00e0 urbana. Sono vietati interventi con il collare, l'uso di strattonate correttive, urla e ovviamente atteggiamenti coercitivi nei confronti del cane, pena la sospensione e annullamento della prova, cos\u00ec come descritto nel regolamento ufficiale.\nIl test, valuta determinati aspetti educativi/relazionali del binomio cane-conduttore, applicati alla realt\u00e0 urbana. \nLa valutazione, cos\u00ec come progettato, viene effettuata dal giudice abilitato secondo un punteggio da 1 a 10, e con un coefficiente di difficolt\u00e0 che varia da occasione ad occasione.\nIl coefficiente di difficolt\u00e0 viene comunicato dal giudice all'inizio di ogni prova. \nA sua discrezione, dopo un'attenta analisi ambientale, il coefficiente di difficolt\u00e0 massimo (ad es. 7) potr\u00e0 essere applicato quando sussistono le condizioni esterne molto pi\u00f9 simili alla realt\u00e0 urbana.\nLa valutazione \u00e8 espressa in punteggio:\nGli esercizi del C4Z.\n1. Salita e discesa dall'automobile\nPunteggio: da 1 a 10\n2. Il richiamo\nPunteggio: da 1 a 10\n3. Resta con ritorno del proprietario\nPunteggio: da 1 a 10\n4. La Passeggiata (Condotta per strada)\nPunteggio da 1 a 10\n5. Edicola e Panchina\nPunteggio da 1 a 10\n6. Incontro con estranei e altri cani.\nPunteggio da 1 a 10\n7. Rumori improvvisi\nPunteggio da 1 a 10\n8. Luogo pubblico.\nPunteggio da 1 a 10\n9. Manipolazione, Grooming e Museruola\nPunteggio da 1 a 10\n10.Visita dal veterinario.\nPunteggio da 1 a 10\nDomande al Conduttore: da 1 a 10 (senza coefficiente)\nOgni binomio, al termine del corso del cittadino a quattro zampe, superato il Test di Valutazione, otterr\u00e0 un Patentino Cinofilo e l'iscrizione nel registro che periodicamente verr\u00e0 depositato presso l'ufficio dei diritti degl'animali di ogni comune patrocinante"}
{"id": "2535277", "revid": "3831", "url": "https://it.wikipedia.org/wiki?curid=2535277", "title": "Museo archeologico nazionale (Venosa)", "text": ""}
{"id": "2535279", "revid": "26144787", "url": "https://it.wikipedia.org/wiki?curid=2535279", "title": "Industrial Black metal", "text": ""}
{"id": "2535280", "revid": "287204", "url": "https://it.wikipedia.org/wiki?curid=2535280", "title": "Macedonia Superiore", "text": "La Macedonia Superiore (greco: \u1f0c\u03bd\u03c9 \u039c\u03b1\u03ba\u03b5\u03b4\u03bf\u03bd\u03af\u03b1, \"\u00c1n\u014d Makedon\u00eda\") \u00e8 un termine geografico e tribale usato per descrivere le regioni che divennero parte del regno di Macedonia all'inizio del IV secolo a.C. Da questa data, i suoi abitanti vennero politicamente resi uguali a quelli della macedonia Inferiore. La Macedonia Superiore era divisa nelle regioni di Elimiotide, Eordia, Orestide, Lincestide e Pelagonia.\nEcateo e Strabone identificarono le genti di questi regni montani macedoni come di stirpe epirota. Due delle maggiori dinastie elleniche originarono dalla Macedonia Superiore: i Lagidi da Eordia e i Seleucidi da Orestis.\nCerti nomi macedoni superiori non sembrano greci (\"Arrhabaios\", \"Arrhidaios\", \"Derdas\", \"Sabattaras\"), e alcuni studiosi come Eugene N. Borza ipotizza che gli abitanti della Macedonia Superiore mantengano molti degli originari nomi macedoni presumibilmente non-ellenici successivamente perduti tra i macedoni inferiori. Altri pensano che questi nomi possano essere ellenici, sebbene molti di essi non abbiano ancora una chiara etimologia ellenica, mentre altri suppopongono che i nomi fossero presi in prestito dai traci e/o illirici.\nRe di Macedonia provenienti dalla Macedonia Superiore.\nDinastia argeade\nDinastia antigonide\nDinastia tolemaica"}
{"id": "2535282", "revid": "1442080", "url": "https://it.wikipedia.org/wiki?curid=2535282", "title": "Monte Carlo Open 1999 - Singolare", "text": "Il singolare del Monte Carlo Open 1999 \u00e8 stato un torneo di tennis facente parte dell'ATP Tour.\nCarlos Moy\u00e1 era il detentore del titolo, ma ha perso nei quarti contro J\u00e9r\u00f4me Golmard.\nGustavo Kuerten ha battuto in finale Marcelo R\u00edos che si \u00e8 ritirato sul punteggio di 6\u20134, 2\u20131.\nTeste di serie.\nLe prime 8 teste di serie hanno ricevuto un bye per il 2\u00ba turno"}
{"id": "2535285", "revid": "339392", "url": "https://it.wikipedia.org/wiki?curid=2535285", "title": "Programma nucleare sovietico", "text": ""}
{"id": "2535291", "revid": "138642", "url": "https://it.wikipedia.org/wiki?curid=2535291", "title": "Programma nucleare tedesco", "text": ""}
{"id": "2535294", "revid": "287204", "url": "https://it.wikipedia.org/wiki?curid=2535294", "title": "U.S. Men's Clay Court Championships 1999", "text": "L'U.S. Men's Clay Court Championships 1999 \u00e8 stato un torneo di tennis giocato sulla terra rossa. \u00c8 stata la 31\u00aa edizione del U.S. Men's Clay Court Championships, che fa parte della categoria International Series nell'ambito dell'ATP Tour 1999. Si \u00e8 giocato a Orlando in Florida negli Stati Uniti dal 19 aprile al 26 aprile 1999.\nCampioni.\nSingolare.\n Magnus Norman ha battuto in finale Guillermo Ca\u00f1as 6-0, 6-3\nDoppio.\n Jim Courier / Todd Woodbridge hanno battuto in finale Bob Bryan / Mike Bryan 7-6 (7-4), 6-4"}
{"id": "2535296", "revid": "913245", "url": "https://it.wikipedia.org/wiki?curid=2535296", "title": "Rosemarie Whyte", "text": ""}
{"id": "2535298", "revid": "110157", "url": "https://it.wikipedia.org/wiki?curid=2535298", "title": "October Tour", "text": "L'October Tour \u00e8 stato il sesto tour degli U2 tra il 1981 e il 1982 a supporto del loro album omonimo.\nItinerario.\nEsso consiste in cinque leg: tre in Europa e due in Nord America per un totale di 102 concerti. Nella prima data tenutasi al Castello di Slane, in Irlanda, in occasione dello Slane Castle Festival furono in realt\u00e0 gli U2 a fare da gruppo di supporto ai Thin Lizzy e solo vent'anni dopo ci sarebbero tornati da protagonisti. Come per il precedente Boy Tour, l'ultima leg, che comprende 9 show, \u00e8 da inserirsi nell'ambito dell'European Summer Festival. L'October Tour, ospitato in piccole strutture, \u00e8 uno dei pi\u00f9 brevi nella storia della band.\nScaletta.\nL'ordine delle tracce incluse nella scaletta variava ad ogni tappa ma prevedeva sempre otto canzoni dell'album \"October\" e dieci di \"Boy\". Canzoni invece come: \"Rejoice\", \"Another Time, Another Place\", \"With a Shout (Jerusalem)\", e \"Fire\" sono state escluse dalla setlist verso la fine del Tour. La maggior parte dei concerti iniziavano con \"Gloria\" e terminavano con \"The Ocean\".\nCuriosit\u00e0.\nDurante l'October Tour sono state numerose le risse scoppiate tra la folla per vari motivi durante il concerto e che Bono ha cercato (spesso senza successo) di sedare. In particolare nella data di Amburgo, Germania, del 3 novembre 1981, la band doveva esibirsi insieme agli Psychedelic Furs. Ma quando il pubblico apprese che ci\u00f2 non sarebbe avvenuto e che quindi gli U2 sarebbero stati l'unico gruppo a salire sul palco, cominci\u00f2 a dimostrarsi ostile nei loro confronti, costringendoli a non eseguire l'encore per ovvi motivi."}
{"id": "2535300", "revid": "115533", "url": "https://it.wikipedia.org/wiki?curid=2535300", "title": "Aeronautica militare abcasa", "text": ""}
{"id": "2535301", "revid": "226458", "url": "https://it.wikipedia.org/wiki?curid=2535301", "title": "Macedonia Inferiore", "text": "La Bassa Macedonia o \"Macedonia propria\" o \"Emazia\" \u00e8 un termine geografico per la pianura costiera, bagnata a ovest dai fiumi Aliacmon e Axios e delimitata dallo Strimone ad est. I suoi distretti sono: Pieria, Bottiea, Amphaxitis, Crestonia, Migdonia, Anthemous, Crousis e Bisaltia. Il centro e le capitali storiche (Ege, Pella) del regno macedone giacciono sulla Bottiea, dalle quali i macedoni gradualmente conquistarono zone della Tracia, a est dell'Axius, nel V e IV secolo a.C. \nLe regioni di Edonis, Sintica, Odomantica e Pieris, conquistate da Filippo II, sono definite \"Macedonia adjecta\"."}
{"id": "2535302", "revid": "1494169", "url": "https://it.wikipedia.org/wiki?curid=2535302", "title": "Type 1", "text": ""}
{"id": "2535304", "revid": "729019", "url": "https://it.wikipedia.org/wiki?curid=2535304", "title": "Mapei Sport", "text": "Il centro ricerche Mapei Sport (\"Sport Service Mapei s.r.l\") \u00e8 un centro medico-sportivo attivo nella ricerca scientifica applicata. Creato nel 1996 per volont\u00e0 di Giorgio Squinzi (presidente del gruppo Mapei) per fornire assistenza scientificamente pianificata sull'allenamento degli atleti delle squadre ciclistiche Mapei, esso ha poi continuato ad esistere anche dopo la dissoluzione della squadra, fornendo i propri servizi per conto di terzi.\nIl centro si trova a Olgiate Olona (VA) ed \u00e8 stato diretto da Aldo Sassi fino alla sua scomparsa nel dicembre 2010. Il centro effettua attivit\u00e0 di ricerca e di divulgazione. Alcune pubblicazioni hanno contribuito all'accrescimento delle conoscenze sul calcio e sul ciclismo. Il centro segue anche il .\nMapei Sport \u00e8 un centro certificato UNI EN ISO 9001:2008 per \"Progettazione ed erogazione di servizi di assistenza nell'ambito della Medicina dello Sport, della valutazione fisiologica e biomeccanica\"."}
{"id": "2535306", "revid": "33689", "url": "https://it.wikipedia.org/wiki?curid=2535306", "title": "Secchieta (Monte)", "text": ""}
{"id": "2535311", "revid": "17151", "url": "https://it.wikipedia.org/wiki?curid=2535311", "title": "Romice", "text": ""}
{"id": "2535312", "revid": "767487", "url": "https://it.wikipedia.org/wiki?curid=2535312", "title": "\u00c2ngelo Ricardo Versari", "text": "Caratteristiche tecniche.\n\u00c8 un terzino destro.\nCarriera.\nNel 2004, dopo aver militato per una stagione all'Atletico Paranaense, si trasferisce all'. Dopo pochi mesi viene acquistato dall'. Dal 2006 comincia una serie di prestiti che lo vede giocare prima in Qatar, con l'Al-Sadd, e poi in patria con vari club (, Cruzeiro, Internacional, N\u00e1utico, Coritiba e Gr\u00eamio Prudente). Nel 2012, dopo una breve esperienza al , passa al .\nIn carriera ha vinto una Coppa Sudamericana (nel 2008, con l'Internacional) e un Campeonato Brasileiro S\u00e9rie B (nel 2010, con il Coritiba)."}
{"id": "2535313", "revid": "913245", "url": "https://it.wikipedia.org/wiki?curid=2535313", "title": "Novlene Williams-Mills", "text": ""}
{"id": "2535315", "revid": "1442080", "url": "https://it.wikipedia.org/wiki?curid=2535315", "title": "U.S. Men's Clay Court Championships 1999 - Singolare", "text": "Il singolare dell'U.S. Men's Clay Court Championships 1999 \u00e8 stato un torneo di tennis facente parte dell'ATP Tour.\nMagnus Norman ha battuto in finale Guillermo Ca\u00f1as 6-0, 6-3."}
{"id": "2535316", "revid": "27108", "url": "https://it.wikipedia.org/wiki?curid=2535316", "title": "Novelene Williams", "text": ""}
{"id": "2535317", "revid": "27108", "url": "https://it.wikipedia.org/wiki?curid=2535317", "title": "Novlene Williams", "text": ""}
{"id": "2535324", "revid": "36426", "url": "https://it.wikipedia.org/wiki?curid=2535324", "title": "La legge del Desiderio", "text": ""}
{"id": "2535325", "revid": "76963", "url": "https://it.wikipedia.org/wiki?curid=2535325", "title": "Demetrius Joyette", "text": "\u00c8 principalmente conosciuto in Italia per l'interpretazione di Michael Davis nella serie televisiva \"The Latest Buzz\" e di Porter Jackson della serie \"Wingin' It\", entrambi in onda su Disney Channel."}
{"id": "2535328", "revid": "287204", "url": "https://it.wikipedia.org/wiki?curid=2535328", "title": "BMW Open 1999", "text": "Il BMW Open 1999 \u00e8 stato un torneo di tennis giocato sulla terra rossa.\n\u00c8 stata la 26\u00aa edizione del BMW Open,\nche fa parte della categoria International Series nell'ambito dell'ATP Tour 1999.\nSi \u00e8 giocato a Monaco di Baviera in Germania, dal 26 aprile al 3 maggio 1999.\nCampioni.\nSingolare.\n Franco Squillari ha battuto in finale Andrei Pavel 6-4, 6-3\nDoppio.\n Daniel Orsanic / Mariano Puerta hanno battuto in finale Massimo Bertolini / Cristian Brandi 7-6, 3-6, 7-6"}
{"id": "2535331", "revid": "663330", "url": "https://it.wikipedia.org/wiki?curid=2535331", "title": "Genelle Williams", "text": "\u00c8 conosciuta in Italia soprattutto per il ruolo di Dajan Jeffris, chiamata anche DJ, nella serie televisiva \"The Latest Buzz\" in onda su Disney Channel e per il suo ruolo nella serie televisiva \"Warehouse 13\", dove interpreta Leena.\nDoppiatrici italiane.\nNelle versioni in lingua italiano dei suoi lavori, Genelle Williams \u00e8 stata doppiata da:"}
{"id": "2535336", "revid": "1442080", "url": "https://it.wikipedia.org/wiki?curid=2535336", "title": "BMW Open 1999 - Singolare", "text": "Il singolare del BMW Open 1999 \u00e8 stato un torneo di tennis facente parte dell'ATP Tour.\nFranco Squillari ha battuto in finale Andrei Pavel 6-4, 6-3."}
{"id": "2535343", "revid": "1652134", "url": "https://it.wikipedia.org/wiki?curid=2535343", "title": "Anselmo Cessi", "text": "Biografia.\nNacque a Castel Goffredo da Gelasio e Maria Mazzuconi, maestra elementare.\nEra nipote del patriota Carlo Cessi (n. 1806), coinvolto nella congiura di Belfiore del marzo 1852.\nNel 1889 entr\u00f2 in seminario a Mantova, frequentando gli studi ginnasiali che concluse nel 1895. Nel 1903 prese servizio come maestro alla scuola elementare di Castel Goffredo. Il 3 settembre 1906 spos\u00f2 Erminia Schinelli, maestra; ebbero sette figli, cinque dei quali morirono piccoli.\nOltre all'attivit\u00e0 di maestro elementare partecip\u00f2 attivamente alla vita politica comunale e provinciale militando nelle file dei democratico-cristiani di inizio novecento e successivamente nel Partito Popolare di don Sturzo, diventando prima segretario della sezione locale nel 1920 e quindi membro del Comitato provinciale a Mantova nel 1921. Assunse la presidenza provinciale dell'Associazione dei maestri cattolici dal 1913 fino alla morte. Fu anche nominato nel 1921 direttore della cassa rurale locale.\nNel giugno 1921 il fascismo si impose anche a Castel Goffredo e nel 1922 il Cessi prese le difese di un gruppo di giovani cattolici presi di mira dalle camicie nere: inizi\u00f2 un lungo braccio di ferro, anche con articoli sulla stampa cattolica.\nRimasto vedovo della prima moglie, si rispos\u00f2 nel 1925 con Santa Dalzini.\nDa sempre predicatore della tolleranza e del rispetto, la sera del 19 settembre 1926, mentre tornava a casa con la moglie, due uomini lo assalirono; lo presero a bastonate e infine uno di questi gli spar\u00f2 contro un colpo mortale. Fu assassinato a causa del suo impegno politico per la difesa della libert\u00e0 e della verit\u00e0. Gli autori dell'omicidio, pur riconosciuti dalla moglie, furono mandati assolti dalla Corte d'assise di Mantova nel 1928 e l'evento criminale fu destinato all'oblio.\nLa sua ferma testimonianza cristiana convinse Giovanni Paolo II ad annoverarlo, in occasione del Giubileo del 2000, fra i \"martiri del nostro tempo\".\nIl 25 aprile 2018 il comune di Castel Goffredo ha dedicato al maestro un monumento nell'omonima via, opera dello scultore mantovano Andrea Jori."}
{"id": "2535344", "revid": "287204", "url": "https://it.wikipedia.org/wiki?curid=2535344", "title": "La Uni\u00f3n (Lempira)", "text": "La Uni\u00f3n \u00e8 un comune dell'Honduras facente parte del dipartimento di Lempira.\nIl comune venne istituito il 3 maggio 1916."}
{"id": "2535348", "revid": "110157", "url": "https://it.wikipedia.org/wiki?curid=2535348", "title": "Texas Rangers (architetti)", "text": "I Texas Rangers sono stati un gruppo di architetti che ha insegnato presso la University of Texas School of Architecture ad Austin, Texas dal 1951 al 1958.\nStoria.\nIl gruppo dei Texas Rangers cominci\u00f2 con l'incarico di Harwell Hamilton Harris come primo direttore della scuola nel 1951. Harris, entusiasmato da un nuovo approccio al disegno ispirato dal primo membro del Bauhaus, Josef Albers, cominci\u00f2 ad arruolare architetti per insegnare nella sua scuola in cui l'approccio per il disegno e l'architettura fu appunto simile ad Albers. Fra gli architetti che Harris era riuscito ad attrarre alla University of Texas School of Architecture c'erano Colin Rowe, John Hejduk, Robert Slutzky, Werner Seligmann, Lee Hirsche, Bernhard Hoesli, Lee Hodgden, e John Shaw."}
{"id": "2535349", "revid": "287204", "url": "https://it.wikipedia.org/wiki?curid=2535349", "title": "La Virtud", "text": "La Virtud \u00e8 un comune dell'Honduras facente parte del dipartimento di Lempira.\nIl comune venne istituito nel 1859."}
{"id": "2535353", "revid": "228587", "url": "https://it.wikipedia.org/wiki?curid=2535353", "title": "Las Flores", "text": ""}
{"id": "2535364", "revid": "300322", "url": "https://it.wikipedia.org/wiki?curid=2535364", "title": "Bergamottina", "text": "La bergamottina \u00e8 una furocumarina naturale che si trova principalmente nel succo di pompelmo. Venne trovata per la prima volta nell'olio essenziale di bergamotto, da cui il nome.\nLa bergamottina \u00e8 un potente competitore ed inibitore metabolico dell'isoforma CYP3A4 del citocromo P450 epatico; questo citocromo \u00e8, in breve, un complesso di enzimi del fegato che sovrintende al metabolismo della stragrande maggioranza delle sostanze introdotte nell'organismo, dai farmaci ai nutrienti alle sostanze tossiche (tutti insieme vanno sotto il nome di xenobiotici); l'isoforma 3A4 (una forma particolare di questo complesso enzimatico), in particolare, metabolizza circa il 50% di tutti i farmaci attualmente prescritti per le terapie. La bergamottina agendo da competitore rende meno disponibile il citocromo per le molecole di farmaco, mentre come inibitore diminuisce la produzione degli enzimi a livello epatico. Il farmaco non viene cos\u00ec metabolizzato e l'effetto terapeutico si esplica in modo amplificato rispetto a quanto previsto, in quanto la molecola non viene inattivata; nel caso in cui si trattasse di \"profarmaco\" e pertanto di una molecola che necessiti di bioattivazione ad opera del CYP3A4 per possedere attivit\u00e0 farmacologica, l'effetto da competitore di tale sistema enzimatico causa una mancata bioattivazione del profarmaco, che pertanto non esprime il suo effetto.\nLa 6',7'-diidrossibergamottina deriva formalmente dalla bergamottina per idrossilazione del doppio legame in posizione 6'-7'."}
{"id": "2535365", "revid": "287204", "url": "https://it.wikipedia.org/wiki?curid=2535365", "title": "Las Flores (Honduras)", "text": "Las Flores \u00e8 un comune dell'Honduras facente parte del dipartimento di Lempira.\nIl comune venne istituito il 1\u00ba gennaio 1869."}
{"id": "2535370", "revid": "26145795", "url": "https://it.wikipedia.org/wiki?curid=2535370", "title": "Margraviato di Toscana", "text": ""}
{"id": "2535375", "revid": "1926649", "url": "https://it.wikipedia.org/wiki?curid=2535375", "title": "Sileno Passalacqua", "text": "Carriera.\nAla destra brevilinea, molto tecnica, Passalacqua vanta due brevi trascorsi in Serie A ad inizio e fine carriera, rispettivamente con la Fiorentina nella stagione 1967-68 (una presenza) e, a distanza di ben tredici anni, con il (9 presenze nella stagione 1980-81). In mezzo, una carriera trascorsa prevalentemente in Serie B, con due lunghi periodi con le maglie di (8 stagioni, sei in B e due in C) e .\nPrimo calciatore professionista Italiano a eseguire il \"cucchiaio\" nel rigore segnato al Genoa il 7 ottobre 1979 ,in Ternana-Genoa 3-0. \nIn carriera ha totalizzato complessivamente 10 presenze in Serie A e 252 presenze e 32 reti in Serie B.\nCessata l'attivit\u00e0 agonistica, ha intrapreso quella di allenatore nelle serie dilettantistiche."}
{"id": "2535381", "revid": "1745361", "url": "https://it.wikipedia.org/wiki?curid=2535381", "title": "Malesia (disambigua)", "text": ""}
{"id": "2535386", "revid": "125348011", "url": "https://it.wikipedia.org/wiki?curid=2535386", "title": "Arzeno d'Oneglia", "text": "Arzeno d'Oneglia (\"L\u00e2r\u017ee\" in ligure) \u00e8 una frazione del comune di Cesio, in provincia di Imperia.\nSi trova nell'alta valle del torrente Impero, lungo il crinale, in posizione dominante sulla valle, alle spalle di Oneglia.\nStoria.\nTestimonianze storiche del territorio arzenese e cesiasco compaiono nel XII secolo durante la dominazione vescovile della diocesi di Albenga. Successivamente l'area intorno alle valli dell'Impero, del Maro, della val Merula e val Lerrone entrarono tra i possedimenti della cosiddetta Castellania di Monte Arosio e poi dei conti di Ventimiglia.\nRientrato tra le propriet\u00e0 della famiglia Doria (del ramo del Maro) Arzeno, Cesio e altre localit\u00e0 del territorio furono cedute nel 1576 al Ducato di Savoia del duca Emanuele Filiberto e, con l'evolversi degli eventi, nel successivo Regno di Sardegna dal 1735.\nCon la dominazione napoleonica la municipalit\u00e0 di Arzeno conflu\u00ec tra il 1801 e il 1803 nella Repubblica Ligure andando a costituire il II cantone di Val di Maro nella Giurisdizione degli Ulivi. Annesso al Primo Impero francese, dal 13 giugno 1805 al 1814 il territorio fu inserito nel Dipartimento di Montenotte sotto l'arrondissement di Porto Maurizio.\nNuovamente inglobato nel Regno di Sardegna dal 1815, cos\u00ec come stabilito dal Congresso di Vienna del 1814, rientr\u00f2 nel Regno d'Italia a partire dal 1861 con l'istituzione del comune di San Bartolomeo ed Arzeno. Dal 1859 al 1927 la municipalit\u00e0 conflu\u00ec nel I mandamento di Borgomaro del circondario di Porto Maurizio, facente parte della provincia di Porto Maurizio e, con la sua costituzione, della successiva provincia di Imperia. Al 1889 risale il cambio di denominazione dell'ente comunale in Arzeno d'Oneglia.\nSoppresso nel 1923 e aggregato come frazione nel territorio comunale di Chiusavecchia, e nuovamente ricostituito nel 1925, gli ultimi aggiustamenti territoriali dell'ex comune di Arzeno d'Oneglia risalgono al 1929 quando si sanc\u00ec la definitiva soppressione dell'ente e il conseguente scorporo: Arzeno d'Oneglia (frazione di Cesio) e San Bartolomeo come frazione di Caravonica.\nMonumenti e luoghi d'interesse.\nConserva quasi intatta la struttura originaria, molto raccolta, con abitazioni caratterizzate dal tipico esterno in pietra a vista. La via pedonale principale attraversa centralmente l'abitato dall'alto verso il basso, dalla piazza superiore, sulla quale si affaccia il vecchio palazzo comunale, alla piazza del Popolo, con un oratorio e un campanile.\nSi raggiunge da una diramazione di circa 500 m in discesa dalla ex strada statale 28 del Colle di Nava, tra gli abitati di Cesio (capoluogo) e di Colle San Bartolomeo, che giunge alla piazza superiore.\nCultura.\nEventi.\nLa festa patronale di San Benedetto rappresenta oggi l'unica vera occasione per i pochi abitanti, nonch\u00e9 per quelli che ne sono di origine ma vivono lungo la costa e per i discendenti, di ritrovarsi; un momento di festa che ha ripreso vigore in questi ultimi anni grazie al contributo dei tanti che allestiscono il rinfresco in piazza. Nell'anno 2009, inoltre, si \u00e8 voluto rievocare la \"festa del grano\", con l'esposizione e il relativo funzionamento di macchinari degli anni '30 del Novecento per la battitura e la selezione del grano prodotto in loco."}
{"id": "2535392", "revid": "61051", "url": "https://it.wikipedia.org/wiki?curid=2535392", "title": "Kawasaki K\u014dk\u016bki Kogyo KK", "text": ""}
{"id": "2535393", "revid": "287204", "url": "https://it.wikipedia.org/wiki?curid=2535393", "title": "ATP German Open 1999", "text": "Il German Open 1999 \u00e8 stato un torneo di tennis giocato sulla terra rossa. \u00c8 stata la 92\u00aa edizione dell'Hamburg Masters, che fa parte della categoria ATP Super 9 nell'ambito dell'ATP Tour 1999. Si \u00e8 giocato al Rothenbaum Tennis Center di Amburgo in Germania, dal 3 al 10 maggio 1999.\nCampioni.\nSingolare.\n Marcelo R\u00edos ha battuto in finale Mariano Zabaleta 6\u20137(5), 7\u20135, 5\u20137, 7\u20136(5), 6\u20132\nDoppio.\n Wayne Arthurs / Andrew Kratzmann hanno battuto in finale Paul Haarhuis / Jared Palmer 4\u20136, 7\u20136, 6\u20134"}
{"id": "2535395", "revid": "110157", "url": "https://it.wikipedia.org/wiki?curid=2535395", "title": "Oratorio di Sant'Antonio di Padova (Morcote)", "text": "L'oratorio di Sant'Antonio da Padova \u00e8 situato a Morcote, nei pressi della chiesa di Santa Maria del Sasso.\nFu edificato nel 1675-1676, e restaurato nel 1880 e nel 1973. \nDescrizione.\nL'oratorio si sviluppa su tre livelli, \u00e8 a pianta centrale ottagonale con coro.\nCustodisce all'interno la statua di sant'Antonio di Padova sull'altare in stucco, e altre statue seicentesche di santi. \nLa cupola, culminante in una lanterna, \u00e8 affrescata con episodi evangelici. Altri affreschi notevoli sono opera di Giovanni (Johann) Carlone (1636\u20131713) di Rovio"}
{"id": "2535396", "revid": "61051", "url": "https://it.wikipedia.org/wiki?curid=2535396", "title": "Kawasaki K\u014dk\u016bki K\u014dgy\u014d KK", "text": ""}
{"id": "2535401", "revid": "339392", "url": "https://it.wikipedia.org/wiki?curid=2535401", "title": "Paniscia", "text": ""}
{"id": "2535402", "revid": "1342360", "url": "https://it.wikipedia.org/wiki?curid=2535402", "title": "Stadio Germano Todoli", "text": "Lo stadio Germano Todoli, detto dei Pini, \u00e8 un impianto sportivo di Cervia in localit\u00e0 Milano Marittima.\nEsso \u00e8 il terreno interno dell' ed \u00e8 stato utilizzato fino al 2012 dall'Equipe Romagna, associazione sportiva che raccoglieva i calciatori professionisti rimasti senza contratto, fino al 2016 dalla squadra femminile Riviera di Romagna, oltrech\u00e9 dalle giovanili del Cervia.\nStoria.\nDurante il fascismo il Cervia inizi\u00f2 a darsi una fisionomia pi\u00f9 definita ed inizi\u00f2 ad ambire categorie pi\u00f9 consone ad una citt\u00e0 rinomata per i \"bagni\". Il vecchio campo presso il Lavatoio viene dapprima trasferito presso il Lungomare dove i problemi di drenaggio costringevano spesso gli stessi giocatori ad improvvisarsi pompieri. La visita di Benito Mussolini del 20 giugno 1938 fu occasione per Augusto Piraccini detto \"Besagnon\", un fruttivendolo che aveva il banco nei pressi dell'area del futuro stadio, di fare richiesta al duce di uno stadio per la squadra locale: l'impianto venne completato nel 1939, battezzato \"Stadio dei Pini\", e da allora \u00e8 lo stadio di casa del Cervia, lavori di ristrutturazione sono stati effettuati nel 2004 all'epoca del reality \"Campioni\", e nel 2009.\nDescrizione.\nLo stadio Todoli , cos\u00ec ribattezzato il 17 febbraio 1992 in onore del presidente delle migliori stagioni del Cervia, Germano Todoli, ha una capienza di 3.000 posti. \u00c8 composto da una tribuna centrale coperta a cui nel 2004 si sono aggiunte tribune smontabili sul lato opposto, dopo il termine del reality \"Campioni\" \u00e8 stata invece smantellata la gradinata che costituiva una sorta di curva nord. Sul retro della tribuna principale \u00e8 presente il fabbricato adibito a sede della societ\u00e0 calcistica Cervia, mentre adiacente a sud vi \u00e8 l'antistadio in erba sintetica.\nAltro.\nIl 29 giugno 2009 vi si gioc\u00f2 il II Italian Superbowl, vinto dai Giants Bolzano sui Marines Lazio per 35 a 21."}
{"id": "2535403", "revid": "61051", "url": "https://it.wikipedia.org/wiki?curid=2535403", "title": "Kawasaki K\u014dk\u016bki K\u014dgy\u014d Kabushiki Kaisha", "text": ""}
{"id": "2535405", "revid": "713714", "url": "https://it.wikipedia.org/wiki?curid=2535405", "title": "Stadio dei Pini", "text": "Diversi impianti sportivi hanno (o hanno avuto) questo nome, fra cui:"}
{"id": "2535411", "revid": "1442080", "url": "https://it.wikipedia.org/wiki?curid=2535411", "title": "ATP German Open 1999 - Singolare", "text": "Il singolare dell'ATP German Open 1999 \u00e8 stato un torneo di tennis facente parte dell'ATP Tour.\nMarcelo R\u00edos ha battuto in finale Mariano Zabaleta 6\u20137 (5\u20137), 7\u20135, 5\u20137, 7\u20136 (7\u20135), 6\u20132\nTeste di serie.\nLe prime 8 teste di serie hanno ricevuto un bye per il 2\u00ba turno"}
{"id": "2535412", "revid": "365417", "url": "https://it.wikipedia.org/wiki?curid=2535412", "title": "Cervese Sud", "text": "Cervese Sud \u00e8 un quartiere della citt\u00e0 di Cesena. \nSi estende su una superficie di 7,94 km\u00b2, confinando a nord con i quartieri Cervese Nord e Ravennate, a sud con il Centro Urbano e Fiorenzuola, a ovest con il Dismano e a est con il quartiere Al Mare. Conta una popolazione di 13\u00a0379 abitanti (dati al dicembre 2017). \nIl suo territorio raggruppa le zone di Vigne, Sant'Egidio e Villa Chiaviche. Proprio nella zona delle Vigne passa il tunnel lungo 1,6 km della Secante di Cesena. Inoltre sempre in questa zona \u00e8 previsto un nuovo grande parco urbano che rientra nel progetto del quartiere Novello."}
{"id": "2535416", "revid": "1573940", "url": "https://it.wikipedia.org/wiki?curid=2535416", "title": "Oratorio di San Rocco (Morcote)", "text": "L'oratorio di San Rocco \u00e8 situato a Morcote nell'omonima piazza. \nStoria.\nEretto fra il 1548 e il 1553 su un progetto di Arturo Maspoli, la consacrazione risale al 1591. Fu ampliato nel secolo XIX e restaurato nel 1954-1955.\nDescrizione.\nL'edificio ha tre navate con coro poligonale e un campanile sul lato nord. \nAll'interno presenta due altari laterali e custodisce affreschi del 1787; nella cappella laterale destra stucchi del 1797. La decorazione sulle volte \u00e8 ottocentesca. "}
{"id": "2535417", "revid": "4239", "url": "https://it.wikipedia.org/wiki?curid=2535417", "title": "Villa Paradiso", "text": "Villa Paradiso \u00e8 una villa monumentale di Napoli, situata tra il Rione Alto e la Zona Ospedaliera, nel quartiere Arenella.\nEssa nacque nei primi anni del Novecento dall'unificazione di due precedenti propriet\u00e0, la settecentesca \"Villa Romeo\" e l'ottocentesca \"Villa Ruffo di Scilla\". L'unificazione delle due propriet\u00e0 e la realizzazione dell'attuale villa Paradiso in stile neoclassico \u00e8 dovuta al cavalier Enrico Paradiso di Potenza. La propriet\u00e0 si trovava nella parte finale della \"Salita Montedonzelli all'Arenella\", oggi chiamata \"via Castellino\".\nSopravvissuta alle speculazioni edilizie novecentesche, mantiene integra la parte superiore del suo giardino, che comprende una cappella ottocentesca (sconsacrata ed in seguito riabilitata al culto dal cardinale Ruffo nel 1923, per volere delle figlie del cavalier Paradiso), un pozzo ed alcune piccionaie; mentre nella parte inferiore \u00e8 stato costruito un liceo scientifico ed un parco abitativo."}
{"id": "2535421", "revid": "1935652", "url": "https://it.wikipedia.org/wiki?curid=2535421", "title": "Bernardino Scotti", "text": "Biografia.\nBernardino Scotti nacque a Milano il 6 ottobre 1656, figlio secondogenito della nobile famiglia dei conti Scotti, Ludovico Vincenzo Scotti, conte di Colturano, e di sua moglie Teodora Cusani Borromeo. Ancora giovane intraprese gli studi di giurisprudenza, entrando a far parte del collegio degli avvocati di Milano nel 1680.\nCon l'intento di destinarlo alla carriera ecclesiastica, la famiglia gli provvide il possedimento dell'abbazia di San Giovanni al deserto e di quella di San Gottardo di Modoezia, sino al suo inevitabile trasferimento a Roma, ove divenne avvocato concistoriale in carica per le cause dei santi.\nDivenuto uditore del cardinale Pietro Ottoboni durante il pontificato di papa Alessandro VIII, divenne relatore del Sacro Collegio della Sacra Consulta e quindi prefetto delle Acque, con il compito di controllare anche la gestione degli acquedotti e delle fontane romane. Referendario del Tribunale della Segnatura Apostolica, rinunci\u00f2 per questo al posto di avvocato concistoriale il 18 novembre 1689.\nNominato quindi uditore della Sacra Rota nel 1694, divenne consultore della Sacra Congregazione dei Riti e dell'Immunit\u00e0 Religiosa, approdando quindi come datario del cardinale Francesco Barberini gi\u00e0 dal 1702, passando con lo stesso ruolo al cardinale Giuseppe Renato Imperiali nel 1711. Divenuto governatore di Roma e vicecamerlengo di Santa Romana Chiesa dal 19 dicembre 1711 mantenne la carica anche di pro-governatore sino al 23 giugno 1717.\nLa sua posizione ormai eminente lo fece presto pervenire al cardinalato al quale venne riservato \"in pectore\" il 29 maggio 1715, venendo reso pubblico nel concistoro del 16 dicembre 1715, ricevendo nel contempo una dispensa per non aver ancora ricevuto gli ordini minori al momento della sua nomina cardinalizia.\nIl 5 febbraio 1716 ricevette il titolo di San Pietro in Montorio, divenendo pro-prefetto del Tribunale della Segnatura di Giustizia a partire dal 21 giugno 1717.\nNella sua carriera ecclesiastica, ricevette il suddiaconato il 24 ottobre 1717 ed il diaconato il 28 ottobre dello stesso anno. Ordinato sacerdote il 31 ottobre 1717 prese i voti e divenne prefetto del Tribunale della Segnatura Apostolica dal 26 novembre 1718, partecipando al conclave del 1721 che elesse a pontefice Innocenzo XIII.\nNominato camerlengo del Sacro Collegio dei Cardinali dal 20 gennaio 1723, rimase in carica sino al 12 gennaio 1724, partecipando in quello stesso anno al conclave che elesse papa Benedetto XIII.\nCompiuto quindi un viaggio verso il santuario di Loreto, si ammal\u00f2 e mor\u00ec a Roma il 16 novembre 1726 nel suo palazzo presso la chiesa di San Tommaso degli Angeli. La sua salma venne quindi sepolta nella chiesa dei Santi Carlo ed Ambrogio (detta \"dei Lombardi\") a Roma ove il 18 novembre di quello stesso anno si svolsero le solenni esequie."}
{"id": "2535422", "revid": "287204", "url": "https://it.wikipedia.org/wiki?curid=2535422", "title": "Il mondo degli showboat", "text": "Il mondo degli showboat (\"Showboat World\"), edito anche come Gli Showboat, \u00e8 un romanzo di fantascienza di Jack Vance pubblicato nel 1975. L'ambientazione del racconto \u00e8 il \"Grande pianeta\" dove si svolgeva la narrazione di un altro suo romanzo dal titolo \"L'odissea di Glystra\".\nTrama.\nIl \"Grande pianeta\" \u00e8 popolato da gente che ha deciso di vivere al di fuori delle leggi terrestri organizzata in piccolo colonie che risentono di tab\u00f9 molto forti e radicati. Inoltre questo mondo soffre di una cronica penuria di qualsiasi metallo. Gli showboat sono dei battelli fluviali sui quali vengono rappresentati degli spettacoli per intrattenere le genti dei porti in cui si fermano. Zamp, il proprietario dello showboat \"Miraldra incantata\" vince l'invito per partecipare a una competizione di showboat i cui premi saranno importanti e ingenti. Con l'aiuto di Gasson e della damigella Blanche-Aster riuscir\u00e0 ad arrivare a Mornune, il luogo della competizione, per vedere infine cadere il reggente del luogo in favore della sua compagna di viaggio."}
{"id": "2535423", "revid": "392652", "url": "https://it.wikipedia.org/wiki?curid=2535423", "title": "Palazzo Corner Spinelli", "text": "Palazzo Corner Spinelli \u00e8 un palazzo di Venezia, ubicato nel sestiere di San Marco e affacciato sul Canal Grande, di fronte a Palazzo Querini Dubois. \u00c8 sovente indicato come l'emblema del passaggio da architettura gotica a rinascimentale nell'arte veneziana.\nAttribuzione.\nTradizionalmente il palazzo \u00e8 attribuito a Mauro Codussi, a partire dall'ipotesi di Pietro Paoletti del 1897; ma studi recenti hanno posto il problema dell'attribuzione, arrivando a negare l'ipotesi di Paoletti e attribuendo la costruzione a maestranze, s\u00ec codussiane, ma non certo allo stesso Mauro: il linguaggio compositivo della facciata non risponde, infatti, alle precise composizioni architettoniche di cui Codussi aveva gi\u00e0 dato prova.\nStoria.\nLa casa fu voluta dalla famiglia Lando: venne edificata in data incerta, ma compresa tra 1480 e 1490. Nel 1542 fu venduta, a causa della disastrosa situazione economica della famiglia Lando e in particolar modo di Pietro Lando, arcivescovo di Candia. Pass\u00f2 alla famiglia Corner, che affid\u00f2 a Michele Sanmicheli e a Giorgio Vasari l'incarico di rimodernare l'interno dell'edificio. La facciata fu conservata, mentre fu ricostruita tutta la parte posteriore.\nGli interventi relativi agli interni sono riconducibili al nuovo stile classico: utilizzo di colonne e archi a tutto sesto, oltre all'inserimento di camini in tutte le camere principali. Una particolarit\u00e0 \u00e8 che la camera da letto del committente, Giovanni Cornaro, presenta delle dorature nelle parti lignee.\nDal 1740 al 1810 la magione fu affittata alla famiglia Spinelli: in seguito, fu acquistata dalla famiglia Cornoldi. Divenne nel 1850 propriet\u00e0 della danzatrice Maria Taglioni, proprietaria anche di Palazzo Giustinian Lolin, di Palazzo Barzizza e della Ca' d'Oro.\nDescrizione.\nPalazzo Corner Spinelli \u00e8 un esempio del passaggio dalle forme gotiche, predominanti a Venezia fino al XV secolo, alle nuove linee rinascimentali, che, nello specifico, ricordano quelle della coeva Ca' Vendramin Calergi.\nLa facciata sul canale \u00e8 simmetrica, aperta ai piani nobili da quattro bifore a tutto sesto per piano e tagliata da marcapiani, che evidenziano i tre livelli di cui l'edificio si compone. Elementi peculiari dell'architettura di questo edificio sono le finestrelle a forma di pera, che dividono i due fori delle bifore e i poggioli trilobati di gusto goticizzante.\nAl piano terra la superficie esterna \u00e8 abbellita dal bugnato, con al centro un portale a tutto sesto. \nInternamente il palazzo conserva un caminetto cinquecentesco, opera di Jacopo Sansovino."}
{"id": "2535424", "revid": "110157", "url": "https://it.wikipedia.org/wiki?curid=2535424", "title": "Rettlkirchspitze", "text": "Il Rettlkirchspitze (2.475 ) \u00e8 la montagna pi\u00f9 alta dei Tauri di W\u00f6lz e di Rottenmann nelle Alpi dei Tauri orientali. Si trova in Stiria a nord di Sankt Peter am Kammersberg."}
{"id": "2535433", "revid": "716642", "url": "https://it.wikipedia.org/wiki?curid=2535433", "title": "Valentino Leonarduzzi", "text": "Carriera.\nGiocatore.\nDisputa la prima parte di carriera fra Serie C e Serie D, con eccezione di un'annata con la ACF Fiorentina, nella quale non riesce tuttavia ad esordire in prima squadra in campionato.\nDal 1978 \u00e8 protagonista con la maglia dell'Udinese della doppia promozione dalla Serie C alla Serie A. Nella stagione 1979-80 esordisce in Serie A coi friulani disputando tutte e 30 le partite in calendario, nell'annata chiusa con il ripescaggio dopo l'iniziale retrocessione per il declassamento di Milan e Lazio per lo sacndalo calcioscommesse. Disputa coi bianconeri due partite del campionato successivo per poi essere ceduto nella sessione autunnale del calciomercato al Lanerossi Vicenza in Serie B, con cui retrocede in Serie C1.\nA fine stagione scende di una categoria passando alla Triestina in Serie C1. Coi giuliani Leonarduzzi disputa tre stagioni, di cui l'ultima in Serie B, prima di abbandonare il calcio ad alto livello.\nIn carriera ha totalizzato complessivamente 32 presenze in Serie A e 79 in Serie B.\nAllenatore.\nCessata l'attivit\u00e0 agonistica, ha intrapreso quella di allenatore nelle serie minori nel Triveneto, guidando fra l'altro il Sandon\u00e0 in Serie C2 nella stagione 1996-97."}
{"id": "2535434", "revid": "1005847", "url": "https://it.wikipedia.org/wiki?curid=2535434", "title": "Commissione consultiva centrale", "text": "La Commissione consultiva centrale () fu un'istituzione della Repubblica popolare cinese, che raggruppava i principali veterani del Partito Comunista Cinese negli anni '80 per fornire consiglio al governo cinese.\nLa Commissione venne costituita dal Congresso nazionale del popolo nel 1982 per decisione di Deng Xiaoping, che anche mentre passava il potere alle nuove generazioni di dirigenti voleva continuare a mantenere uno stretto controllo sul Partito e sullo Stato. Della Commissione facevano infatti parte praticamente tutti i suoi alleati, da sempre sostenitori di riforme tendenti verso il libero mercato. Il \"consiglio\" della Commissione aveva parecchio peso, come dimostrato durante i tragici fatti di Tienanmen del 1989. Inoltre, praticamente tutti gli Otto anziani del Partito Comunista Cinese facevano parte della Commissione.\nI presidenti della Commissione furono Deng Xiaoping (1982-1987) e Chen Yun (1987-1992). Nel 1992, Jiang Zemin, probabilmente per impedire ai \"veterani\" di continuare a controllare la politica cinese alle sue spalle, sciolse la Commissione."}
{"id": "2535436", "revid": "640389", "url": "https://it.wikipedia.org/wiki?curid=2535436", "title": "Campionati del mondo di atletica leggera 2009 - 100 metri piani femminili", "text": "La gara dei 100 metri femminili del Campionati del mondo di atletica leggera 2009 si \u00e8 svolta all'Olympiastadion di Berlino su due giorni: batterie e quarti di finale il 16 agosto e semifinali e finale il 17 agosto 2009. I minimi per partecipare erano 11\"30 (minimo A) e 11\"40 (minimo B). Qualora una federazione non avesse avuto atlete con il minimo B poteva schierarne comunque una.\nLa gara \u00e8 stata vinta dalla favorita giamaicana Fraser davanti alla connazionale Stewart ed alla statunitense Jeter.\nSituazione pre-gara.\nRecord.\nPrima di questa competizione, il record del mondo () ed il record dei campionati () erano i seguenti:\nCampionesse in carica.\nLe campionesse in carica, a livello mondiale e continentale, erano:\nLa stagione.\nPrima di questa gara, le atlete con le migliori tre prestazioni dell'anno erano:\nRisultati.\nBatterie.\nLe batterie di qualificazione si sono svolte il 16 agosto. Si sono qualificate per i quarti di finale le prime 3 di ogni batteria (Q) e le migliori 5 escluse (q).\nQuarti di finale.\nAnche i quarti di finale si sono svolti il 16 agosto. Sono passate in semifinale le migliori 3 di ogni batteria (Q) pi\u00f9 le 4 migliori escluse (q).\nSemifinali.\nLe semifinali si sono svolte il 17 agosto. Per la finale si qualificavano le prime quattro di ogni batteria (Q) senza ripescaggi.\nFinale.\nLa finale si \u00e8 disputata il 17 agosto."}
{"id": "2535437", "revid": "767487", "url": "https://it.wikipedia.org/wiki?curid=2535437", "title": "Etazeta", "text": "Nella storia del regno di Bitinia il passaggio di Etazeta \u00e8 stato fugace, ma scandaloso. Donna ambiziosa, era capace di persuadere il marito a escludere dal trono i figli di questi avuti dal precedente matrimonio, per concederlo ai suoi. Poich\u00e9 questi erano ancora molto giovani, il re pensava di rafforzare il trono offrendo la protezione dei bambini ai sovrani Tolomeo II d'Egitto e Antigono II di Macedonia, come pure alle citt\u00e0-stato di Bisanzio, Eraclea e Cio.\nSta di fatto che il re stesso, prima di morire, nomin\u00f2 i suoi figli insieme a Etazeta eredi del regno, per\u00f2 essendo questi minori, quando Nicomede mor\u00ec, Etazeta govern\u00f2 a loro nome per un anno (255- 254 a.C.) Tuttavia, il maggiore dei figli di Nicomede, Ziaelas, rifiut\u00f2 di accettare la decisione di suo padre, iniziando una guerra contro la matrigna per conquistare il regno. Il conflitto dur\u00f2 poco, perch\u00e9 nessuno dei governanti, n\u00e9 le citt\u00e0 designate prima da Nicomede I per dare protezione ai suoi figli pi\u00f9 piccoli - e a Etazeta - accorsero in suo aiuto. Etazeta cerc\u00f2 di resistere, anche sposandosi con il precedente fratello del re, per ottenere legittimit\u00e0 e appoggio, ma ogni sforzo fu vano e alla fine, verso il 254 a.C. circa, venne sfrattata da Ziaelas che la costrinse all'esilio in Macedonia insieme ai figli."}
{"id": "2535442", "revid": "24099", "url": "https://it.wikipedia.org/wiki?curid=2535442", "title": "Chiesa di San Martino (Empoli)", "text": ""}
{"id": "2535445", "revid": "6923", "url": "https://it.wikipedia.org/wiki?curid=2535445", "title": "Giacinto Provana di Collegno", "text": "Biografia.\nGiacinto Provana di Collegno era figlio di Giuseppe Francesco Giovanni Nepomuceno Provana di Collegno e della nobildonna savoiarda Anna Morand e fu militare, patriota, geologo e scienziato.\nIntrapresa la carriera militare nell'esercito napoleonico, partecip\u00f2 alle guerre della sesta e della settima coalizione antinapoleonica. Tornato in patria, dopo una lunga carriera, venne nominato Maggiore Generale e poi Luogotenente Generale, divenendo grande amico di Giuseppe Garibaldi durante gli anni delle guerre risorgimentali, giungendo nel luglio 1848 ad essere nominato Ministro della Guerra nel Governo Casati durante il Regno di Sardegna, dando inizio alla propria carriera politica.\nInviato straordinario e ministro plenipotenziario in Francia (28 dicembre 1851 - 29 agosto 1852), divenne Membro del Congresso consultivo permanente di guerra durante gli anni successivi.\nNon tralasciando mai la propria passione per le scienze, divenne Membro del Consiglio delle miniere, Socio corrispondente dell'Accademia delle Scienze di Torino (24 luglio 1842), Socio nazionale dell'Accademia delle Scienze di Torino (4 febbraio 1849) e Socio onorario dell'Accademia dei Georgofili di Firenze (12 febbraio 1848).\nSi spense a Baveno nel 1856. Fu amico intimo di Massimo d'Azeglio, che lo commemor\u00f2 sulle pagine del \"Cronista\" con uno scritto intitolato \"Ricordo di una Vita Italiana\".\n\u00c8 sepolto nel Cimitero monumentale di Torino.\nIl fratello Giuseppe fu sindaco di Torino.\nIncarichi di Governo.\nRegno di Sardegna post 4 marzo 1848 - Regno d'Italia:"}
{"id": "2535449", "revid": "287204", "url": "https://it.wikipedia.org/wiki?curid=2535449", "title": "Delray Beach International Tennis Championships 1999", "text": "Il Delray Beach International Tennis Championships 1999 (conosciuto anche come \"Citrix Tennis Championships\" per motivi di sponsorizzazione) \u00e8 stato un torneo di tennis giocato sulla terra verde. \u00c8 stata la 7\u00aa edizione del Delray Beach International Tennis Championships, che fa parte della categoria International Series nell'ambito dell'ATP Tour 1999. Si \u00e8 giocato al Delray Beach Tennis Center di Delray Beach in Florida, dal 3 maggio al 10 maggio 1999.\nCampioni.\nSingolare.\n Lleyton Hewitt ha battuto in finale Xavier Malisse 6-4, 6-7 (2-7), 6-1\nDoppio.\n Maks Mirny / Nenad Zimonji\u0107 hanno battuto in finale Doug Flach / Brian MacPhie 7-6 (7-3), 3-6, 6-3"}
{"id": "2535451", "revid": "124123", "url": "https://it.wikipedia.org/wiki?curid=2535451", "title": "Abdul Rahman Anjan Umma", "text": "Venne eletta nel 2004 dal distretto di Gampaha al Parlamento dello Sri Lanka. Nel giugno 2008 lasci\u00f2 il partito."}
{"id": "2535454", "revid": "628767", "url": "https://it.wikipedia.org/wiki?curid=2535454", "title": "Provincia di Aniceto Arce", "text": "La provincia di Aniceto Arce \u00e8 una delle 6 province del dipartimento di Tarija nella Bolivia meridionale. Il capoluogo \u00e8 la citt\u00e0 di Padcaya. \nAl censimento del 2001 possedeva una popolazione di 52.570 abitanti.\nSuddivisione amministrativa.\nLa provincia \u00e8 suddivisa in 2 comuni:"}
{"id": "2535457", "revid": "76963", "url": "https://it.wikipedia.org/wiki?curid=2535457", "title": "Sbergia", "text": " \nLa Sbergia (o Smergia) \u00e8 una variet\u00e0 di pesca \"nettarina\", cultivar \"Sbergiu\", diffusa soltanto nella valle del Niceto - nei comuni di Torregrotta, Monforte San Giorgio e San Pier Niceto (Sicilia) - di cui costituisce un prodotto endemico.\nCaratteristiche.\nRaccolta solitamente tra luglio e agosto, \u00e8 caratterizzata dalla pelle liscia, la polpa bianca, il profumo all'olfatto e dolcezza al gusto. Inoltre, \u00ab\"le caratteristiche pedo-climatiche e colturali tipiche dell'aria di diffusione, conferiscono alla\"\u201d Sbergia \u201c\"delle peculiarit\u00e0 organolettiche non riscontrabili nelle produzioni di altre localit\u00e0\"\u00bb. Tuttavia il prodotto si deteriora rapidamente e gli alberi che lo fruttificano sono molto esigenti in fatto di difesa parassitaria, potatura e sostegno rami.\nAttualmente la Sbergia viene prodotta su una superficie stimata tra i 75 e i 90 ettari con una produzione media globale annua di circa 8000 tonnellate. \nIl mercato di commercializzazione \u00e8 limitato alle provincie di Messina, Catania e Reggio Calabria e, a causa delle modeste dimensioni delle superfici coltivate, le produzioni non riescono a soddisfare le richieste di mercato. Il ricavo lordo si aggira tra 800.000 e 1,5 milioni di euro su tutto il comprensorio di diffusione.\nStoria.\nSecondo la tradizione, la Sbergia fu introdotta per la prima volta dalle popolazioni arabe che si stanziarono nella zona a partire dal 965, come risultato di alcuni innesti sperimentali. Lo stesso termine Sbergia deriverebbe dall'arabo \"al-berchiga\", trasformato poi nel francese \"alberges\" durante la dominazione angioina, fino ad approdare, dopo varie modificazioni linguistiche, all'attuale terminologia.\nLa coltivazione della Smergia nella valle del Niceto \u00e8 accertata con prove documentali gi\u00e0 a partire dal XVI secolo, evidenziata da Antonino Venuti nel suo trattato \"De agricultura opusculum\" del 1516."}
{"id": "2535458", "revid": "1305772", "url": "https://it.wikipedia.org/wiki?curid=2535458", "title": "Palazzo Spinelli", "text": ""}
{"id": "2535459", "revid": "628767", "url": "https://it.wikipedia.org/wiki?curid=2535459", "title": "Provincia di Burdet O'Connor", "text": "La provincia di Burdet O'Connor \u00e8 una delle 6 province del dipartimento di Tarija nella Bolivia meridionale. Il capoluogo \u00e8 la citt\u00e0 di Entre R\u00edos. \nAl censimento del 2001 possedeva una popolazione di 19.339 abitanti.\nSuddivisione amministrativa.\nLa provincia formata dal comune di Entre R\u00edos"}
{"id": "2535460", "revid": "26147330", "url": "https://it.wikipedia.org/wiki?curid=2535460", "title": "Tetra macchia rossa", "text": ""}
{"id": "2535464", "revid": "767487", "url": "https://it.wikipedia.org/wiki?curid=2535464", "title": "Guillermo Gorostiza", "text": "Mor\u00ec nel 1966 a 57 anni di et\u00e0 per tubercolosi.\nCarriera.\nClub.\nAttaccante basco, debutt\u00f2 nel 1927 club storico dell'Arenas, venendo acquistato nella stagione successiva dall'Athletic Bilbao.\nA causa del servizio militare venne mandato in prestito per una stagione al Racing Ferrol, al termine della quale torn\u00f2 con i baschi dell'Athletic.\nCon questa maglia divenne un punto di riferimento dell'attacco, accanto a Lafuente, Iraragorri, Bata e \"Chirri II\".\nCon questo club vinse il campionato spagnolo 4 volte, altrettante coppe di Spagna e due \"Pichichi\" come capocanniere nella stagione 1929-1930 (19 reti) e 1931-1932 (12 gol).\nNel 1940 firm\u00f2 per il Valencia CF, con cui vinse due campionati ed una coppa di Spagna. Segn\u00f2 il gol numero 500 del Valencia in prima divisione.\nNel 1946 pass\u00f2 al Barakaldo e nel 1948 al Logrono, dove svolse la mansione di giocatore e allenatore. Si ritir\u00f2 nel club asturiano del Juvencio Trubia.\nIn totale ha giocato 257 partite in Prima divisione siglando 185 reti.\nNazionale.\n\u00c8 stato convocato con la nazionale spagnola in 19 occasioni, segnando due reti. Il suo debutto come giocatore risale al 14 giugno 1930 nella partita Cecoslovacchia-Spagna 2-0\nHa inoltre partecipato al Campionato mondiale di calcio 1934."}
{"id": "2535465", "revid": "767487", "url": "https://it.wikipedia.org/wiki?curid=2535465", "title": "Shark Skin Man and Peach Hip Girl", "text": " \u00e8 un film del 1998, diretto da Katsuhito Ishii, al suo esordio nella regia cinematografica. \u00c8 tratto dal manga \"Samehada otoko to momojiri onna\", scritto e disegnato da Minetar\u014d Mochizuki nel 1993.\nTrama.\nToshiko si reca in banca e assiste ad una strana rapina commessa da un uomo con il volto coperto, armato di una pistola e munito di un registratore vocale che ordina ai cassieri di dargli tutti i soldi. Durante la rapina, l'uomo spara a un cliente, sotto gli occhi atterriti della ragazza, quindi fugge.\nDue anni dopo Toshiko decide di fuggire dallo zio opprimente, che gestisce un albergo. Nello stesso istante Kuroo Samehada fugge in mutande e viene inseguito da una macchina con dentro Tanuki Fukuda, uno yakuza, e il suo autista Sorimachi. Toshiko incrocia con la macchina Kuroo seminudo e si distrae, investendo l'auto di Tanuki, quindi sviene. Kuroo entra nella macchina della ragazza e si allontana. Poco dopo, Tanuki esce integro dalla macchina e chiama i rinforzi. Accorrono cos\u00ec sul luogo un manipolo di strani personaggi, che si mettono all'inseguimento di Kuroo, il quale deve alla yakuza conto milioni di yen. Nel mentre lo zio di Toshiko scopre la fuga della ragazza: convinto che Toshiko sia scappata con un uomo, chiama Yamada, un bizzarro sicario dall'atteggiamento infantile, e gli ordina di uccidere Kuroo. Yamada si mette quindi sulle tracce della coppia, ma quando si scontra con Kuroo viene inaspettatamente conquistato dalla gentilezza di quest'ultimo.\nKuroo e Toshiko si recano da un uomo che dovrebbe fornire alla coppia documenti falsi per la fuga, ma ci\u00f2 si rivela una trappola e Toshiko viene rapita dallo yakuza Sawada. Kuroo torna all'albergo dello zio di Toshiko, quartier generale temporaneo degli yakuza, per salvarla ma viene catturato anch'egli e picchiato violentemente. Sawada, che si rivela essere stato amico di Kuroo, inaspettatamente lascia libera Toshiko ma la ragazza \u00e8 catturata da Yamada, che la porta dallo zio. Questi tenta di stuprarla e vaneggia di volerla sposare. Nel mentre Yamada, deciso a salvare Kuroo, attacca sparando gli yakuza e consente a Kuroo di fuggire nel bosco, mentre che approfittando della confusione creata da Yamada Toshiko riesce a colpire alla testa lo zio e a fuggire.\nNell'oscurit\u00e0 del bosco Kuroo affronta e uccide, quindi viene raggiunto da Tanuki, che gli punta una pistola alla testa, intimandogli di dirgli dove si trovano i soldi. In quel momento appare Toshiko, che a sua volta punta una pistola su Tanuki, il quale approfittando della distanza ravvicinata punta un coltello alla gola della ragazza. Lo stallo viene interrotto dall'arrivo improvviso dello zio di Toshiko che spara a Kuroo e a Tanuki, venendo colpito a sua volta da quest'ultimo. Toshiko soccorre Kuroo, gravemente ferito. L'uomo si ricorda di aver gi\u00e0 incontrato la ragazza, due anni prima, durante una rapina. Era infatti lui l'uomo colpito dal rapinatore, in realt\u00e0 un suo complice."}
{"id": "2535481", "revid": "736476", "url": "https://it.wikipedia.org/wiki?curid=2535481", "title": "ATP Tour 1996", "text": "L\u2019edizione 1996 dell'ATP Tour \u00e8 iniziata il 1\u00ba gennaio con i tornei Australian Men's Hardcourt Championships 1996 e Qatar ExxonMobil Open e si \u00e8 conclusa il 19 novembre con gli ATP Tour World Championships.\nL'ATP Tour \u00e8 una serie di tornei che include quelli del Grande Slam, la Coppa Davis e la Grand Slam Cup (organizzati in collaborazione con l'International Tennis Federation), i tornei dell'ATP Super 9, dell'ATP Championship Series, della World Team Cup, dell'ATP Tour World Championships e dell'ATP World Series."}
{"id": "2535482", "revid": "287204", "url": "https://it.wikipedia.org/wiki?curid=2535482", "title": "Luis Manuel Fern\u00e1ndez Portocarrero y Guzm\u00e1n", "text": "Biografia.\nLuis Manuel Fern\u00e1ndez Portocarrero y Guzm\u00e1n nacque l'8 gennaio 1635 a Palma del R\u00edo, nella diocesi di Cordova, figlio minore del conte di Palma e Marchese di Almenares, Luis Andr\u00e9s Fern\u00e1ndez Portocarrero e di Leonor de Guzm\u00e1n. Fu zio del cardinale Luis Antonio Fern\u00e1ndez de C\u00f3rdoba Portocarrero Guzm\u00e1n y Aguilar. Da alcuni testi \u00e8 anche indicato come Louis de Porto Carrero e Fern\u00e1ndez de Portocarrero.\nInizi\u00f2 i propri studi presso la \"Real Universidad de Toledo\", ove si laure\u00f2 in teologia, venendo quindi ordinato sacerdote. Entrato nell'orbita della cattedrale di Toledo ne divenne dapprima canonico e poi decano.\nCreato cardinale \"in pectore\" il 5 agosto 1669, venne pubblicato il 29 novembre 1669. Prese parte al conclave del 1669-1670 che elesse papa Clemente X, giungendo a Roma il 19 aprile 1670, ed entrando nel conclave il 23 aprile.\nIl 19 maggio 1670 ricevette la porpora cardinalizia con il titolo di Santa Sabina e prese parte nuovamente al conclave del 1676 che elesse Innocenzo XI. Divenuto amministratore apostolico della sede di Toledo durante la vacanza della medesima (1665-1666), divenne vicario per gli affari temporali e spirituali dell'arcidiocesi dal 1666 al 1677. Cappellano reale, declin\u00f2 la promozione alla sede metropolitana di Granada. Divenuto vicer\u00e9 di Sicilia, il 4 maggio 1677, occup\u00f2 tale posto sino al 1678.\nEletto arcivescovo di Toledo il 20 dicembre 1677, venne consacrato sabato 16 gennaio 1678 a Palermo, per mano di Jaime de Palafox y Cardona, arcivescovo di Palermo, assistito da Juan Ruano Corrionero, arcivescovo di Monreale e da Francisco Arata, vescovo di Lipari.\nNon partecip\u00f2 al conclave del 1689 che elesse a pontefice Alessandro VIII e neppure prese parte al conclave del 1691, che elesse Innocenzo XII. Opt\u00f2 per l'ordine dei vescovi e per la sede suburbicaria di Palestrina il 27 gennaio 1698, non prendendo parte per\u00f2 al conclave del 1700 che elesse Clemente XI.\nNominato presidente del Consiglio di Reggenza spagnolo, fu l'esecutore testamentario di re Carlo II di Spagna, favorendo nel contempo l'ascesa di Filippo di Borbone al trono spagnolo. Anche la sua nomina fu in parte una delle cause che fece scattare la Guerra di successione spagnola, ma lo ricompens\u00f2 ampiamente dopo che Filippo V ebbe cinta la corona spagnola, in quanto egli divenne suo braccio destro negli affari della corona, divenendo Governatore del Regno di Spagna dal 18 febbraio 1702. Per gli intrighi invidiosi della Principessa di Ursinos, cadde in disgrazia e rinunci\u00f2 ai propri incarichi nel 1703. Per tutta risposta, dal 1706 diede il proprio appoggio all'arciduca Carlo d'Austria, uno dei contendenti al trono spagnolo, ma rettific\u00f2 le proprie posizioni due mesi dopo quando Filippo V ribad\u00ec senza discussioni la propria sovranit\u00e0 sullo stato spagnolo.\nMor\u00ec il 14 settembre 1709 a Madrid e la sua salma venne esposta alla pubblica venerazione nella cattedrale di Toledo e sepolto quindi nella cappella della \"Bienaventurada Virgen Mar\u00eda\" della medesima cattedrale. La notizia della sua morte raggiunse Roma il 12 ottobre 1709.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2535485", "revid": "767487", "url": "https://it.wikipedia.org/wiki?curid=2535485", "title": "Garrincha, alegria do povo", "text": "Garrincha, alegria do povo (traducibile come \"Garrincha, gioia del popolo\") \u00e8 un documentario brasiliano del 1962 avente come protagonista il calciatore Garrincha, ripreso all'apice della carriera. La pellicola, in bianco e nero, fu diretta da Joaquim Pedro de Andrade e ha una durata di cinquantotto minuti. L'originale si deterior\u00f2 e fu cos\u00ec restaurato nel 2006. \u00c8 stato il primo documentario realizzato su uno sportivo in Brasile. Il film \u00e8 stato proiettato alla 63\u00aa Mostra di Venezia in occasione della retrospettiva monografica dedicata all'autore.\nTrama.\nIl film alterna immagini di Garrincha in azione col Botafogo e la \"Sele\u00e7\u00e3o\" con alcune scene di quotidianit\u00e0, quali la \"routine\" degli allenamenti con la squadra di club e la preparazione per entrare in campo (con apparizioni di giocatori dell'epoca, come Zagallo, Jairzinho e Manga). Garrincha appare nell'atto di comprare dei dischi a Rio de Janeiro e successivamente mentre danza con alcune delle sue sette figlie. Accompagnando le immagini, il narratore Heron Domingues racconta alcuni fatti della vita del giocatore, come quello di abitare in una casa ceduta dall'industria tessile nella quale Garrincha lavorava. Garrincha \u00e8 descritto come un cattivo operaio, capace di addormantarsi sul posto di lavoro nonostante il frastuono dei macchinari, ma non veniva licenziato poich\u00e9 era il miglior giocatore nelle partite che la squadra della fabbrica disputava nei fine settimana. Viene anche detto che Garrincha ha saputo delle sue gambe storte solo leggendolo sui giornali.\nCon rapide dichiarazioni di Garrincha sulla fama conquistata e del medico che descrive la anormalit\u00e0 del suo ginocchio, il punto di forza del documentario sono le scene classiche del giocatore in campo, con i \"dribbling\" ed i gol realizzati con la maglia del Botafogo e della Nazionale brasiliana ai Mondiali. Il film immortala inoltre una delle migliori prestazioni del giocatore, ovvero l'incontro con il Flamengo del campionato carioca del 1962, partita in cui Garrincha mise a segno due reti.\nCritica.\nConsiderato oggi uno dei migliori documentari sul calcio mai realizzati in Brasile, la pellicola non fu apprezzata da parte dei contemporanei. Secondo il critico Ant\u00f4nio Moniz Viana il film sarebbe stato realizzato da \"qualcuno a cui il calcio non piace\". Ci\u00f2 fu dovuto al fatto che esso mostr\u00f2 il rapporto del protagonista con tale sport non solo nel suo aspetto meramente ludico, ma anche come fonte di problemi. Questi sono determinati dalla sovrapposizione della figura dell'\"idolo\" a quella dell'\"uomo\", con conseguente produzione di un effetto alienante. Tale prospettiva \u00e8 dovuta alla chiave di lettura politica con cui Andrade, cineasta impegnato, interpreta il personaggio."}
{"id": "2535488", "revid": "1186766", "url": "https://it.wikipedia.org/wiki?curid=2535488", "title": "Zagallo", "text": ""}
{"id": "2535490", "revid": "486946", "url": "https://it.wikipedia.org/wiki?curid=2535490", "title": "Luis Manuel Fern\u00e1ndez de Portocarrero", "text": ""}
{"id": "2535491", "revid": "144796", "url": "https://it.wikipedia.org/wiki?curid=2535491", "title": "Scipione Pannocchieschi d'Elci", "text": ""}
{"id": "2535497", "revid": "253269", "url": "https://it.wikipedia.org/wiki?curid=2535497", "title": "Steve Kanaly", "text": " Fu un componente del cast principale del serial \"Dallas\", in cui interpreta \"Ray Krebbs-Ewing\".\nBiografia.\nL'attore fa il suo debutto cinematografico nel film \"L'uomo dai 7 capestri\" (1972) con Paul Newman, interpretando una piccola parte. Sul set del film conosce Victoria Principal, sua futura collega nella soap \"Dallas\". Entrambi gli attori grazie alla serie otterranno un grande successo. Dopo aver recitato in svariati film, come \"Il mio nome \u00e8 Nessuno\" (1973), con Terence Hill ed Henry Fonda, nel 1976 fa il suo debutto in Tv, nel telefilm \"Starsky &amp; Hutch\".\nQuesto sar\u00e0 l'inizio di numerose partecipazioni, da protagonista e meno, in telefilm, soap-opera e film per la Tv. Solo per citarne alcuni, \"La donna bionica\" (1976), \"Charlie's Angels\" (1979), \"Love Boat\" (1980-1983), \"Fantasilandia\" (1982-1983), \"La valle dei pini\" (1994-1995), \"Walker Texas Ranger\" (1999) e molte altre serie. Nel 1974 \u00e8 stato diretto da Steven Spielberg nel film \"Sugarland Express\". Nel 1978 accetta il ruolo di Ray Kreebs Ewing in \"Dallas\". Questo si riveler\u00e0 uno dei ruoli pi\u00f9 importanti, se non il pi\u00f9 importante, della sua carriera. \nReciter\u00e0 nello soap fino alla sua conclusione nel 1991, prendendo parte anche ad un film Tv celebrativo, \"Dallas - La guerra degli Ewing\" (1998). Grazie a quel ruolo vinse tre Oscar delle soap (Soap Opera Digest Awards) nel 1984, 1985 e 1988 e, nel 2006 ha ricevuto il TV Land Award alla carriera. Nel 2012 quando la TNT riporta in TV il sequel che porta il titolo oroginale della serie, \"Dallas\", anche Steve Kanaly (insieme a tutti i protagonisti originali) viene ricontattato. Per lui per\u00f2 si tratta solo di un ruolo marginale che ricopre in due episodi della prima stagione. Conclusa la soap l'attore recita in tanti film da protagonista come \"L'uno contro l'altro, praticamente gemelli\" (1991), con David Carradine, per poi tornare a recitare in un'altra soap \"La valle dei pini\" nella parte di Seabone, tra il 1994 e 1995.\nHa praticato anche l'attivit\u00e0 di regista, con successo. Dal 1987 al 1989 ha diretto alcuni episodi di \"Dallas\", per poi dedicarsi al cinema, infatti nel 1997 ha diretto, e interpretato, il film \"The Marksmen\" vincendo l'Hermosa Beach Film Festival come miglior regista.\nVita privata.\nSteve si \u00e8 laureato alla Van Nuys High School di Van Nuys (California) nel 1964.\n\u00c8 sposato dal 1975, ha due figli e vive nel suo ranch in California. Nel tempo libero ama dipingere con gli acquerelli, in passato ha anche aperto una mostra per far osservare le sue opere.\nRiconoscimenti.\nSoap Opera Digest Awards.\nVinti:\nCandidature:"}
{"id": "2535503", "revid": "62004", "url": "https://it.wikipedia.org/wiki?curid=2535503", "title": "MVV Maastricht", "text": ""}
{"id": "2535505", "revid": "112024735", "url": "https://it.wikipedia.org/wiki?curid=2535505", "title": "Riserva naturale Coturelle Piccione", "text": "La riserva naturale Coturelle Piccione \u00e8 un'area naturale protetta situata nel comune di Albi, nell'area montana del Sila, all'interno del parco nazionale della Sila, in provincia di Catanzaro. La riserva occupa una superficie di 550 ettari ed \u00e8 stata istituita nel 1977. Dista 50\u00a0km da Catanzaro.\nFauna e flora.\nLa riserva custodisce una ricca comunit\u00e0 faunistica, soprattutto avicola, e un'interessante variet\u00e0 floreale."}
{"id": "2535508", "revid": "287451", "url": "https://it.wikipedia.org/wiki?curid=2535508", "title": "Fernando Saraceni", "text": "Soprannominato \"Cec\u00e8\", \u00e8 il fratello maggiore di Luigi Saraceni, pertanto \u00e8 noto anche come Saraceni I.\nBiografia.\n\u00c8 il pi\u00f9 grande dei fratelli Saraceni. Suo fratello pi\u00f9 giovane, Luigi, sar\u00e0 un difensore della Lazio degli anni venti.\nMalato da tempo, si \u00e8 suicidato nell'agosto del 1956.\nCarriera.\nGiocatore.\nHa militato nella Lazio dei primi del '900, iniziando a giocare nella formazione biancoceleste nel 1907, all'et\u00e0 di 16 anni.\n\u00c8 partecipe di tutti i successi che la formazione romana inanella nel primo ventennio della sua storia, \nDirigente.\nContemporaneamente all'attivit\u00e0 calcistica, Saraceni ricopr\u00ec anche la carica di vicepresidente della Lazio Nuoto, riuscendo a convincere suo fratello Luigi a giocare tra le file della Lazio. Dopo il suo ritiro, avvenuto nel 1924, Saraceni non si allontaner\u00e0 dalla Lazio, difatti ricopr\u00ec altri ruoli dirigenziali."}
{"id": "2535509", "revid": "38120", "url": "https://it.wikipedia.org/wiki?curid=2535509", "title": "Foreign exchange", "text": ""}
{"id": "2535518", "revid": "54354", "url": "https://it.wikipedia.org/wiki?curid=2535518", "title": "Riserva naturale Cropani - Micone", "text": "La riserva naturale Cropani - Micone \u00e8 un'area naturale protetta situata nei comuni di Mongiana e Arena, in provincia di Vibo Valentia. La riserva occupa una superficie di 235 ettari ed \u00e8 stata istituita nel 1977.\nFauna.\nTra i mammiferi sono presenti: il cinghiale, la puzzola, la donnola, il tasso, la lepre comune, la martora e la volpe. Tra gli uccelli: il tordo bottaccio, il falco cuculo, l'airone cenerino, il gufo comune e il corvo imperiale.\nFlora.\nLa vegetazione \u00e8 composta dal castagno, il pino nero, l'ontano comune, il faggio e l'abete bianco. Il sottobosco \u00e8 piuttosto eterogeneo."}
{"id": "2535519", "revid": "938", "url": "https://it.wikipedia.org/wiki?curid=2535519", "title": "Valerij Viktorovi\u010d Bor\u010din", "text": ""}
{"id": "2535521", "revid": "729019", "url": "https://it.wikipedia.org/wiki?curid=2535521", "title": "Offensiva del Matanikau", "text": "L'Offensiva del Matanikau (a volte indicata come la \"Quarta Battaglia delle Matanikau\"), si \u00e8 svolta nei primi quattro giorni del novembre 1942, tra i Marine americani e l'Esercito imperiale giapponese attorno al fiume Matanikau, durante la Campagna di Guadalcanal. L'azione \u00e8 stata una delle ultime di una serie di impegni tra le forze statunitensi e giapponesi Matanikau vicino al fiume durante la campagna."}
{"id": "2535522", "revid": "547034", "url": "https://it.wikipedia.org/wiki?curid=2535522", "title": "I\u0161um", "text": "Ishum \u00e8 una divinit\u00e0 minore della mitologia mesopotamica, il fratello di Shamash e un compagno di Erra. Egli \u00e8 un dio del fuoco e, secondo i testi, ha portato gli d\u00e8i in guerra come un messaggero, ma \u00e8 stato comunque generalmente considerato un dio benevolo.\nIshum, che \u00e8 nato da uno sviluppo della figura del dio sumero Endursaga, \u00e8 conosciuto principalmente per la leggenda babilonese di \"Erra e Ishum\". "}
{"id": "2535525", "revid": "938", "url": "https://it.wikipedia.org/wiki?curid=2535525", "title": "Anna Vladimirovna \u010ci\u010derova", "text": ""}
{"id": "2535530", "revid": "712828", "url": "https://it.wikipedia.org/wiki?curid=2535530", "title": "Odr Jr.", "text": ""}
{"id": "2535531", "revid": "112024744", "url": "https://it.wikipedia.org/wiki?curid=2535531", "title": "Riserva naturale Gallopane", "text": "La riserva naturale Gallopane \u00e8 un'area naturale protetta situata nella provincia di Cosenza. La riserva occupa una superficie di 200 ettari ed \u00e8 stata istituita nel 1977 e oggi si trova all'interno del Parco nazionale della Sila."}
{"id": "2535535", "revid": "938", "url": "https://it.wikipedia.org/wiki?curid=2535535", "title": "Marija Vasil'evna Abakumova", "text": ""}
{"id": "2535536", "revid": "121123252", "url": "https://it.wikipedia.org/wiki?curid=2535536", "title": "Abbazia territoriale della Vangadizza", "text": "L'abbazia della Vangadizza \u00e8 stata, tra il X secolo e il 1792, un'abbazia territoriale immediatamente soggetta alla Santa Sede con sede a Badia Polesine nella chiesa di Santa Maria della Vangadizza. Fu Stato indipendente fino al XIV secolo.\nLe origini del nome.\nL'origine del toponimo \u00e8 incerta; tra le etimologie pi\u00f9 popolari c'\u00e8 quella che vorrebbe Vangadizza derivare da vanga, in quanto sia i territori governati, sia le vaste propriet\u00e0 dell'abbazia erano terreni in gran parte paludosi e dunque dovevano essere lavorati duramente con la vanga prima di diventare produttivi.\nStoria.\nLa nascita dell'abbazia della Vangadizza viene generalmente connessa alle cospicue donazioni del marchese Almerico di Mantova e di sua moglie Franca, l'ultima delle quali (e l'unica di sicura datazione) fu una disposizione del 6 dicembre 954, fatta dalla signora Franca, ormai vedova; in questa disposizione la basilica di Santa Maria, che si trova presso l'Adige in localit\u00e0 \"Vedre\", risulta appena ricostruita, mentre non si sa molto altro della precedente e pi\u00f9 modesta chiesa. Altre donazioni le fa Ugo di Toscana, con l'avallo dei re d'Italia Berengario II e Adalberto: nella donazione del 30 maggio 961 si parla per la prima volta di un abate e in quella del 29 maggio 993 si parla di un monastero benedettino in costruzione.\nL'abbazia della Vangadizza ottenne l'indipendenza feudale il 26 dicembre 996 e intorno all'anno 1000, durante il pontificato di Silvestro II, divenne diocesi immediatamente soggetta alla Santa Sede. Nel 1066 il marchese Alberto Azzo II d'Este vi seppell\u00ec l'eremita francese Teobaldo di Provins. L'indipendenza del monastero venne poi confermata dall'imperatore Federico Barbarossa il 7 agosto 1177 e da papa Celestino III il 26 giugno 1196. Sotto il potere temporale degli abati benedettini, molti contadini giunsero per bonificare il territorio; i terreni erano concessi in enfiteusi, esigendo canoni molto bassi; questo port\u00f2 a un progressivo miglioramento della zona. L'abbazia riscuoteva tributi e prebende per conto proprio e offriva protezione agli abitanti.\nA partire dal 23 settembre 1213 l'abbazia della Vangadizza inizi\u00f2 a seguire l'ordine camaldolese, con la denominazione ufficiale latina di \"Abbatia Sanctae Mariae de Vangaditia, Ordinis Camaldulensis, nullius Dioecesis, Provinciae Ravennatensis\" (abbazia di Santa Maria della Vangadizza, Ordine Camaldolese, immediatamente soggetta alla Santa Sede, Provincia ecclesiastica di Ravenna). La regola camaldolese prevedeva un distacco contemplativo dalle vicende umane e non prevedeva la cura pastorale; se, da un lato, ci\u00f2 svilupp\u00f2 le attivit\u00e0 culturali con la creazione di una biblioteca fornitissima e di una scuola per lo studio di filosofia, teologia, canto sacro, arti e scienze, dall'altro lato port\u00f2 ad un progressivo allontanamento del monastero dalla realt\u00e0 del territorio, provocando malumori nelle parrocchie e culminando in dissidi interni alla fine del XIV secolo.\nAll'inizio del XV secolo l'abbazia della Vangadizza perse il potere temporale e la gestione fu affidata \"in commendam\", ossia a personale ecclesiastico esterno. Tra gli abati commendatari si ricorda il cardinale Ludovico Scarampi Mezzarota, in carica nel 1448 e, nella prima met\u00e0 del Settecento, il cardinale Angelo Maria Querini, vescovo di Brescia. Nel 1747 fu fondato un seminario. L'abbazia della Vangadizza venne soppressa l'11 aprile 1789 dalla Repubblica di Venezia, che il 27 marzo 1790 ne incamer\u00f2 i beni. Il 7 settembre 1792 essa fu soppressa anche come diocesi e le dodici parrocchie polesane furono aggregate alla diocesi di Adria, mentre la parrocchia di Rubano fu aggregata alla diocesi di Padova. Il 25 aprile 1810 la basilica di Santa Maria della Vangadizza, di stile romanico-gotico, venne chiusa e iniziarono i lavori di demolizione, che si interruppero quando erano quasi completati. Del fabbricato si sono salvati solo una cappella absidale e il campanile pendente.\nGli altari ed altre parti sono state trasferiti nella chiesa di San Michele Arcangelo di Canda.\nNella piazza antistante sono presenti due sarcofagi che custodiscono le spoglie di Alberto Azzo II d'Este e della moglie Cunegonda di Altdorf, capostipiti degli Estensi.\nTerritorio.\nIl territorio comprendeva tredici parrocchie:"}
{"id": "2535537", "revid": "938", "url": "https://it.wikipedia.org/wiki?curid=2535537", "title": "Jurij Michajlovi\u010d Borzakovskij", "text": ""}
{"id": "2535538", "revid": "938", "url": "https://it.wikipedia.org/wiki?curid=2535538", "title": "Valerij Nikolaevi\u010d Brumel'", "text": ""}
{"id": "2535539", "revid": "73843", "url": "https://it.wikipedia.org/wiki?curid=2535539", "title": "Riserva naturale Gariglione - Pisarello", "text": "La riserva naturale Gariglione - Pisarello \u00e8 un'area naturale protetta situata nella provincia di Catanzaro ed \u00e8 stata istituita nel 1977.\nTerritorio.\nLa riserva prende il nome dal Monte Gariglione, il monte pi\u00f9 alto della Sila e occupa una superficie di 450 ettari, ricoperti soprattutto da Pino laricio e Abete bianco.\nNorman Douglas magnific\u00f2 l'antica foresta Gariglione definendola un \"Urwald\".\nStoria.\nLa riserva \u00e8 stata istituita con D.M. 13.07.77, ma l'area ha una storia antica.\nLa Foresta Gariglione, che ha dato il nome al monte omonimo, nel 1224 fu dato in concessione da Federico II di Svevia all'Abbazia di Sant'Angelo de Frigillo di Mesoraca per usarne i pascoli ed estrarne la pece; successivamente appartenne alla Corona borbonica fino al XIX secolo, per poi passare in altre mani, fino all'esproprio da parte dello Stato italiano come bene appartenuto al suddito nemico nel 1924.\nAll'interno della riserva si trovava un albero monumentale: un abete dalla dimensioni colossali, ritenuto il pi\u00f9 grande abete d'Italia. Quando il Parco venne istituito, l'albero venne dato alle fiamme da ignoti, tributo pagato in \"natura\" per l'istituzione dell'area protetta. Venne soprannominato \"Prometeo\", misurava 35 m di altezza aveva un tronco con circonferenza di 10,20 m. Ritenuto di inestimabile valore, l'abete fu clonato per sviluppare nuove piante e conservare integralmente, in questo modo, il suo codice e le caratteristiche genetiche\nFlora.\nLa Riserva naturale Gariglione - Pisarello \u00e8 caratterizzata dalla presenza di grandi boschi ad alto fusto di faggio misto ad abeti bianchi. Questi ultimi, secondo vari studi scientifici, sono risultati particolarmente tolleranti alle piogge acide, tant'\u00e8 che molte di queste piante vengono inviate nei paesi del centro-nord dell'Europa che ne fanno grande richiesta, poich\u00e9 pianta riparatrice del terreno soggetto a tali piogge.\nEnte gestore.\nEx ASFD\nVia Cortese, 5\n88100 Catanzaro"}
{"id": "2535541", "revid": "938", "url": "https://it.wikipedia.org/wiki?curid=2535541", "title": "Maksim Sergeevi\u010d Dyldin", "text": ""}
{"id": "2535543", "revid": "938", "url": "https://it.wikipedia.org/wiki?curid=2535543", "title": "Denis Sergeevi\u010d Alekseev", "text": ""}
{"id": "2535544", "revid": "300067", "url": "https://it.wikipedia.org/wiki?curid=2535544", "title": "Vladimir Vasil'evi\u010d Andreev", "text": ""}
{"id": "2535546", "revid": "486946", "url": "https://it.wikipedia.org/wiki?curid=2535546", "title": "Tat\u02b9jana Sergeevna \u010cernova", "text": ""}
{"id": "2535548", "revid": "938", "url": "https://it.wikipedia.org/wiki?curid=2535548", "title": "Nade\u017eda Vladimirovna \u010ci\u017eova", "text": ""}
{"id": "2535551", "revid": "938", "url": "https://it.wikipedia.org/wiki?curid=2535551", "title": "Svetlana Evgen'evna Feofanova", "text": ""}
{"id": "2535553", "revid": "1516087", "url": "https://it.wikipedia.org/wiki?curid=2535553", "title": "Hyundai Elantra", "text": "La Hyundai Elantra \u00e8 un'autovettura berlina prodotta dalla casa automobilistica coreana Hyundai Motor Company dal 1990 in sei distinte generazioni. La denominazione Elantra \u00e8 stata utilizzata in Europa solo per la commercializzazione della terza serie avvenuta dal 2000 al 2006 e in seguito sostituita dal modello Hyundai i30. Le prime due generazioni dell'Elantra sono state vendute in Europa sotto la denominazione Hyundai Lantra a causa di un richiamo da parte della casa automobilistica inglese Lotus Cars che ha ritenuto troppo forte l'assonanza Elantra con il nome delle proprie autovetture (in particolare col modello Elan).\nPrima generazione (1990-1995).\nLa prima serie di Elantra (nota in Italia e in Europa come Lantra) venne lanciata nel 1990 in Corea come erede del modello Pony conosciuto in molti paesi asiatici come \"Excel\". La Elantra costituisce la risposta Hyundai alle rivali giapponesi Toyota Corolla e Honda Civic gi\u00e0 affermate sia sui mercati asiatici sia americani. La carrozzeria berlina 3 volumi \u00e8 lunga meno di e lo stile, molto sobrio, \u00e8 un'evoluzione della classiche linee gi\u00e0 presenti sul vecchio modello Pony. I punti di forza della Elantra erano il prezzo relativamente basso rispetto alle concorrenti e il bagagliaio molto grande e spazioso. L'impianto frenante era composto da dischi all'avantreno e tamburi al retrotreno mentre le sospensioni erano configurate come MacPherson sia all\u2019anteriore che al posteriore.\nLa Elantra venne ristilizzata nel 1993 soprattutto nel frontale: venne introdotta una nuova fanaleria di forma arrotondata e un nuovo paraurti anteriore caratterizzato da nuovi profili aerodinamici. La coda dispone di un nuovo portellone mentre i fari posteriori sono stati ridisegnati. Il logo Lantra che distingueva i modelli europei era posizionato al centro della coda, al di sopra del porta targa.\nNota come \"Progetto J1\" la Elantra venne prodotta fino al 1995 a Ulsan in Corea del Sud presso gli stabilimenti Hyundai.\nMotorizzazioni.\nLe motorizzazioni adottate erano i classici \"Sirius\" di origine Mitsubishi utilizzati da tutta la gamma di autovetture prodotte dalla Hyundai durante gli anni novanta. Particolarmente vivace la Elantra con il 1.6 a doppio albero a camme in testa capace di 114 cavalli e di uno scatto da 0 a 100 km/h registrato in 10,56 secondi garantendo per\u00f2 un consumo medio pari a 13,5\u00a0km/L. Il secondo propulsore era un 1.8\u00a0sempre Mitsubishi capace di 126 cavalli che si affiancava a un compatto 1.5 a 8 valvole capace di 86 cavalli e di costi di esercizio piuttosto bassi. Il cambio per tutte le versioni era un manuale a 5 rapporti mentre tra gli optional era disponibile il cambio automatico a 4 marce con convertitore di coppia. La trazione ovviamente era anteriore.\nSeconda serie (1995-2000).\nLa seconda serie venne presentata nel 1995. Costruita su di una nuova piattaforma, la nuova Elantra continuer\u00e0 a essere venduta come Lantra negli stati europei mentre in Corea adotter\u00e0 il nome Hyundai Avante poich\u00e9 il precedente modello non aveva riscosso il successo sperato e i vertici Hyundai decisero un radicale cambio di denominazione a partire gi\u00e0 dalla seconda serie. In America invece in seguito ai buoni risultati commerciali riscontrati si riafferm\u00f2 sul mercato mantenendo il nome Elantra.\nCompletamente rinnovata e frutto di un investimento pari a mille miliardi di Lire, la carrozzeria segue il nuovo corso stilistico inaugurato dalla prima serie di Accent, linee curve e abbastanza piacevoli che hanno contribuito a un buon successo commerciale in Europa. Accanto alla variante berlina 3 volumi era disponibile la versione station wagon (quest'ultima la pi\u00f9 richiesta in Italia) caratterizzata da un grande bagagliaio capace di contenere fino a con i sedili posteriori ribaltati (rispetto ai 390 litri della berlina). La qualit\u00e0 degli interni e delle rifiniture era stata migliorata soprattutto per quanto riguarda l'assemblaggio delle plastiche. Impianto frenante e sospensioni ricalcavano lo schema della precedente generazione. Dal pianale della \"Lantra J2\" la casa costruttrice Kia ha costruito la sua berlina compatta Shuma mentre la stessa Hyundai ha prodotto la sportiva compatta Coup\u00e9 (conosciuta anche come Tiburon).\nNel 1998 la Lantra venne ristilizzata soprattutto nel frontale: nuova fanaleria a goccia e nuova mascherina sdoppiata, invariata la coda mentre gli interni presentano un nuovo disegno del quadro strumenti. Rivisto l'impianto di climatizzazione a controllo manuale, ora capace di assorbire meno potenza dal motore, mentre l'impianto frenante presenta dei dischi anteriori di dimensioni maggiori. All'esordio anche nuove colorazioni per la carrozzeria e nuove tonalit\u00e0 per gli interni.\nMotorizzazioni.\nIl buon successo commerciale \u00e8 dovuto soprattutto all'introduzione di una motorizzazione Diesel in Europa a 4 cilindri di 1.905\u00a0cm\u00b3 e capace di 68 cavalli garantendo consumi pari a 15,6\u00a0km/L nel ciclo combinato e prestazioni modeste (lo scatto 0-100 km/h viene registrato in 16,5 secondi). Accanto al 1.9 \"D\" sono disponibili i nuovi motori benzina progettati dal gruppo Hyundai: i 1.5 e 1.6 \"\u03b1 Alpha\" rispettivamente con 88 e 114 cavalli che assicurano prestazioni superiori rispetto al diesel, e il pi\u00f9 sportivo motore 2.0\u00a0con 16V che dispone di 139 cavalli garantendo una velocit\u00e0 massima pari a 202\u00a0km/h e uno scatto 0\u2013100\u00a0km/h registrato in 8,8 secondi. In occasione del restyling 1998 il motore 2.0 16V \"\u03b2 Beta\" non era pi\u00f9 disponibile per la versione berlina. In Asia \u00e8 stata venduta anche con un motore 1.8 16V da 126 cavalli facente parte della famiglia motoristica \"\u03b2 Beta\" ma non importato in Europa.\nTerza serie (2000-2006).\nLa terza serie di Hyundai Elantra (nota come \"Progetto XD\") esordisce nel 2000 al Salone dell'automobile di Ginevra e va a rimpiazzare la seconda serie nota come Lantra. Il modello \u00e8 stato progettato su di un telaio di base completamente inedito che sfrutta una geometria di sospensioni a ruote indipendenti configurate all'avantreno secondo lo schema MacPherson e al retrotreno come bracci oscillanti (\"Bi-Link\"). Il nuovo pianale altamente flessibile \u00e8 in grado di sopportare anche la trazione integrale mediante l'utilizzo di un differenziale centrale (soluzione applicata sul Hyundai Tucson) ma a causa delle scarse richieste di autovetture berline con sistema 4x4 la Hyundai non ha mai prodotto una Elantra a trazione integrale. L'impianto frenante \u00e8 ora composto da 4 dischi.\nLa linea segue il corso stilistico inaugurato dal Santa Fe: forme arrotondate ma caratterizzate dalla presenza di linee rette e parallele, frontale che presenta una calandra di dimensioni importanti e coda con fanali verticali. Il complesso risultava abbastanza tradizionale (con un coefficiente di aerodinamicit\u00e0 pari a 0,33) ma meno originale rispetto all'ultima serie di Elantra. La \"Elantra XD\" \u00e8 disponibile in due differenti tipologie di carrozzeria: accanto alla classica berlina a 3 volumi \u00e8 disponibile la versione 2 volumi hatchback con portellone posteriore (venduta negli Stati Uniti e Australia come \"Elantra GT\") mentre una versione station wagon non \u00e8 stata prodotta.\nLa plancia segue un disegno molto semplice e viene realizzata con materiali di qualit\u00e0 solo modesta. Disponibili gli inserti in plastica che imitano l'alluminio e il legno. Gli esemplari destinati all'Europa disponevano di un impianto audio montato \"aftermarket\", mentre per l'Asia e gli Stati Uniti era disponibile un impianto a CD. A pagamento era proposto il sistema della Kenwood in grado di supportare oltre i CD anche i brani in formato MP3.\nSottoposta ai crash test Euro NCAP nel 2001 la \"Elantra XD\" ha totalizzato il punteggio complessivo di tre stelle nella protezioni degli adulti (urto frontale) su un massimo di 5.\nNel 2003 venne presentata una versione aggiornata esteticamente caratterizzata dal frontale ridisegnato che esponeva una nuova fanaleria e nuove nervature che rendevano l'aspetto della vettura leggermente pi\u00f9 moderno senza per\u00f2 discostarsi dalle linee tradizionali che hanno distinto questa serie \"XD\".\nProdotta fino al 2006 a Ulsan venne venduta in Corea come Avante XD, mentre in Cina la Elantra continua a essere regolarmente venduta e prodotta in loco in uno stabilimento di Pechino.\nMotorizzazioni.\nI propulsori a benzina disponibili derivano dalle precedenti unit\u00e0 della \"Elantra J2\" ma potenziati e rivisti sotto il profilo delle emissioni nocive. Omologati secondo gli standard Euro 3 il piccolo 1.5 \u00e8 stato completamente rivisto: distribuzione ora a 4 valvole per cilindro e potenza massima portata a 103 cavalli con una coppia motrice pari a 136 N m disponibili a giri/min. Il 1.6 16V eroga 107 cavalli ma grazie alla corsa del cambio allungato e al sistema di scarico completamente nuovo emette 176 grammi al km di anidride carbonica contro i precedenti 200 (nel ciclo medio). Accanto ai piccoli motori \"\u03b1 Alpha\" vi erano i classici \"\u03b2 Beta\" 1.8 e 2.0 potenziati rispettivamente a 132 e 141 cavalli (grazie all'introduzione della fasatura variabile delle valvole \"CVVT\") mentre tra i Diesel vennero introdotti i nuovi common rail sviluppati dalla Hyundai insieme alla VM Motori e prodotti su licenza in Corea: il 2.0 \"CRDI\" era capace di 112 cavalli garantendo consumi pari a 15,6\u00a0km/L ed emissioni contenute in 145 grammi di CO2 emesse al km (152 la Elantra 5 porte). Solo dal 2003 al 2.0 si affianc\u00f2 un pi\u00f9 compatto 1.5 \"CRDI\" con turbina a geometria variabile (\"VGT\"), e con i 103 cavalli di potenza massima dichiarava emissioni contenute in soli 126 grammi di CO2 (140 la 5 porte) e un consumo di 18,9\u00a0km/L. Il cambio per tutte le versioni era il manuale a 5 rapporti mentre tra gli optional per i motori a benzina era disponibile l'automatico sequenziale a 4 rapporti.\nQuarta serie (2006-2010).\nLa quarta serie esordisce al Salone di New York nel 2006 per entrare in produzione verso la fine dello stesso anno. Realizzata sul pianale della Hyundai i30 e della Kia Cee'd in Europa non sar\u00e0 pi\u00f9 importata in seguito allo scarso successo commerciale ottenuto in passato dalla serie \"XD\". La nuova Elantra (\"Progetto HD\") fa affidamento su una raffinata meccanica (in cui al posteriore troviamo sospensioni a ruote indipendenti Multilink a 3 bracci di cui uno in alluminio) che abbinata al controllo elettronico di stabilit\u00e0 e della trazione (forniti di serie) garantiscono una migliore precisione di guida e una notevole stabilit\u00e0 in curva. L'avantreno adotta il classico schema McPherson. L'impianto frenante \u00e8 composto da 4 dischi con gli anteriori autoventilati, la trazione \u00e8 anteriore.\nGrande attenzione per la progettazione degli interni dove la Elantra espone la medesima plancia della vettura europea i30 con i dovuti ritocchi estetici: console centrale che ospita il sistema audio, comandi del climatizzatore (manuale o automatico bizona) e connessioni Aux e USB per lettori MP3. Plastiche assemblate con cura e materiali di buona qualit\u00e0; l'arredamento interno dispone anche di una doppia colorazione con inserti che imitano l'alluminio mentre la selleria \u00e8 disponibile sia in tessuto sia in pelle.\nLa linea della carrozzeria dispone di uno stile \"morbido\" ispirato alla terza serie di Hyundai Accent, forme arrotondate con una nervatura a forma di \"S\" (in \"stile onda\") che segna la fiancata. La \"Elantra HD\" viene prodotta in Corea del Sud a Ulsan, a Pechino in Cina e a San Pietroburgo in Russia in un nuovo stabilimento di propriet\u00e0 della Hyundai-Kia Automotives. In Corea viene venduta come Hyundai Avante terza generazione mentre in Cina la \"Elantra HD\" viene venduta insieme alla precedente generazione XD: il frontale di questa serie HD ha subito numerose modifiche per evitare una forte somiglianza con il precedente modello.\nIl modello Elantra Touring.\nSul finire del 2008 la Hyundai ha proposto sul mercato nordamericano la Elantra Touring, versione station wagon della Elantra. In realt\u00e0 il modello Touring non \u00e8 altro che la Hyundai i30 CW prodotta e venduta sia in Corea sia in Europa. L'autovettura ovviamente presenta delle modifiche sia alla carrozzeria sia nelle rifiniture interne rispetto all'Elantra berlina.\nLa versione Elantra LPI Blue-Drive Hybrid.\nDall'8 luglio 2009 la Hyundai ha messo in vendita solo per il mercato coreano la versione LPI Blue-Drive Hybrid caratterizzata dall'estetica differente rispetto alla versione normale con la presenza di paraurti anteriori specifici, assetto ribassato e fanaleria a LED il tutto per migliorare l'efficienza della vettura e per garantire un basso coefficiente aerodinamico. Il motore a benzina \u00e8 in grado di essere alimentato anche a GPL ed \u00e8 abbinato a un motore elettrico di 15 kW e a delle batterie agli ioni di litio prodotte dalla LG Electronics. La LPI Hybrid sar\u00e0 prodotta durante il 2010 in circa esemplari mentre dal 2011 la casa ha dichiarato di voler raddoppiare sia la produzione sia le vendite.\nRiconoscimenti.\nNel 2008 la rivista statunitense \"Consumer Reports\", dopo numerose indagini e test drive, ha premiato la Hyundai Elantra come una delle pi\u00f9 affidabili e qualitativamente ben fatte autovetture vendute negli Stati Uniti.\nSecondo gli studi di J.D. Power sulle autovetture vendute negli Stati Uniti, la Elantra \u00e8 la migliore autovettura di classe media disponibile sul mercato superiore alle concorrenti Honda Civic e Toyota Prius.\nMotorizzazioni.\nLa gamma motori si compone di due benzina e un turbodiesel: il nuovo 1.6 16V \"CVVT\" (famiglia \"\u03b3 Gamma\") eroga 122 cavalli ed \u00e8 accoppiato a un cambio manuale a 5 rapporti oppure automatico sequenziale \"H-Matic\" a 4 rapporti ed \u00e8 omologato secondo gli standard della normativa Euro 4. Il nuovo motore 2.0 16V \"CVVT \u03b2 Beta II\" eroga 140 cavalli e anch'esso \u00e8 abbinato al cambio manuale e automatico \"H-Matic\". Il motore Diesel \u00e8 stato sviluppato dalla Hyundai-Kia Automotives per le autovetture destinati al mercato europeo ma poich\u00e9 la Elantra non viene pi\u00f9 importata, la presenza di questo piccolo Diesel \u00e8 rimasta un'esclusiva riservata a pochi mercati asiatici e australiani; si tratta del 1.6 \"CRDI VGT\" che gi\u00e0 ritroviamo nel cofano della Kia Cee'd e i30 capace di 116 cavalli (con filtro antiparticolato di serie) e di una coppia massima pari a 255 N\u00b7m disponibili a giri al minuto. \u00c8 abbinato al solo cambio automatico sequenziale a 4 rapporti. Sul mercato cinese la \"Elantra HD\" invece dispone di due motori benzina 1.6 e 1.8 rispettivamente con 112 e 131 cavalli.\nQuinta generazione (2010-2015).\nLa quinta generazione della Elantra (\"Progetto MD\") \u00e8 stata presentata nell'aprile 2010 al Salone di Busan. La linea riprende lo stile fluido della Hyundai Sonica presentata nel 2009. Il nuovo modello \u00e8 stato lanciato sul mercato in Corea del Sud nell'agosto 2010 e le prime vendite sono avvenute tra fine 2010 e inizio 2011. La versione destinata al mercato statunitense (\"Progetto UD\") \u00e8 stata presentata nel 2010 al Salone di Los Angeles. Era disponibile in due allestimenti, GLS e Limited. La dotazione comprende sedili riscaldabili, presa USB e navigatore touch-screen. Nel 2011 sono state vendute negli Stati Uniti unit\u00e0, crescendo del 41% rispetto all'anno precedente.\nElantra Coup\u00e9.\nNel 2012 \u00e8 stata presentata al Salone di Busan una versione coup\u00e9 della Elantra. La vettura presenta uno stile pi\u00f9 aggressivo rispetto alla versione berlina ed \u00e8 stata lanciata sul mercato coreano ed americano con un unico motore benzina 1.8 aspirato erogante 148 cavalli.. L\u2019anno seguente in occasione di un leggero restyling che ha coinvolto sia la versione berlina che la coup\u00e9 il motore 1.8 \u00e8 stato sostituito da un nuovo 2.0 \u201cNu\u201d a benzina a iniezione diretta erogante 173 cavalli abbinato ad una trasmissione a 6 marce.\nElantra Langdong.\nNel 2012 \u00e8 stata presentata al Salone di Pechino l'Elantra Langdong, una versione allungata riservata al mercato cinese. La Langdong \u00e8 pi\u00f9 lunga di 4\u00a0cm e pi\u00f9 alta di 1\u00a0cm rispetto alla versione venduta sugli altri mercati. Al posto della griglia anteriore esagonale presenta una griglia cromata per mantenere un aspetto pi\u00f9 prestigioso. Lo stile \u00e8 ripreso dal prototipo Wind Craft.\n\u00c8 disponibile con due diversi motori, un 1.6 da 127 CV e 156 N\u00b7m e un 1.8 da 146 CV e 175 N\u00b7m con trasmissione a 6 rapporti manuale o automatica con modalit\u00e0 Active ECO.\nFine Produzione.\nIl 15 luglio 2015 termina la produzione della quinta generazione della Elantra, che verr\u00e0, dalla fine dell'anno, sostituita dalla sesta generazione. Nonostante ci\u00f2, in molti mercati rimane disponibile fino all'anno successivo.\nSesta generazione (2015-2020).\nLa sesta generazione (codice progetto AD) viene presentata nel settembre 2015 in Corea del Sud dove mantiene la denominaIone Hyundai Avante mentre debutta in Nord America nel novembre 2015 al Salone di Los Angeles. Le vendite partono nel corso del 2016 sia in Nord America che in tutti gli altri mercati asiatici e sud americani. In Europa la vettura continuer\u00e0 a non essere importata ad eccezione di alcuni mercati est europei come Turchia, Romania, Polonia, Moldavia, Ucraina e Russia dove viene commercializzata insieme al modello i30. La sesta serie \u00e8 disponibile solo in versione berlina a 4 porte, la coup\u00e9 a due porte non sar\u00e0 pi\u00f9 prodotta a causa dello scarso successo riscontrato.\nIl design della vettura \u00e8 opera di Peter Schreyer ed evolve la linea stilistica \u201cFluidic Sculpture\u201d della precedente serie presentando un profilo della carrozzeria stile fastback molto pi\u00f9 aerodinamico con un Cx ridotta a 0,27. Il tetto discende verso il baule in modo molto curvo mentre la coda \u00e8 stata accorciata. Il frontale presenta la griglia esagonale di dimensioni maggiorate e con fanali a freccia mentre al posteriori e fanali si allungano lungo la carrozzeria. Il parabrezza viene arretrato rispetto alla vecchia serie, per allungare il muso. Anche l'interno \u00e8 totalmente inedito nello stile e meno curvo con un design pi\u00f9 spigoloso: i comandi dell\u2019impianto multimediale e dell\u2019autoradio vengono raggruppati in posizione rialzata in una palpebra accanto alla strumentazione, mentre i comandi del clima vengono raggruppati nella parte bassa della plancia. Il nuovo impianto multimediale touchscreen da 7 pollici e 8 pollici con navigatore e Bluetooth introduce la compatibilit\u00e0 con Android Auto, Sirius XM ed Apple Carplay, oltre alla connettivit\u00e0 ad internet per servizi telematici a pagamento. La strumentazione introduce uno schermo TFT da 4,2 pollici.\nLa scocca \u00e8 pi\u00f9 rigida rispetto alla quinta serie ed \u00e8 realizzata per il 53% in acciai ad alta resistenza. Tutte le versioni dispongono di serie dei dispositivi do sicurezza come ABS, ESP, controllo trazione, sensore pressoone pneumetici, mentre a pagamento vengono offerti gli ADAS che comprendono sistema di frenata autonoma d'emergenza, riconoscimento pedoni e ciclisti, il Lane Keep Assist, e il Blind Spot Detection con avvisatore di veicolo in fase di sorpasso e mantenimento corsia.\nRestyling 2018.\nNell\u2019agosto 2018 viene presentato il restyling che introduce un nuovo frontale e una coda totalmente rinnovati con un design molto pi\u00f9 spigoloso: la griglia frontale viene ancor pi\u00f9 ingrandita e i fanali sono ora di forma triangolare, vengono introdotte nuove prese d\u2019arie che inglobano i fendinebbia e cornici cromate mentre la coda presenta un nuovo portellone con il logo a caratteri cubitali Elantra al centro e con la targa spostata sui paraurti, nuovi fanali a LED effetto 3D. Internamente viene ridisegnata la parte alta della plancia che introduce il nuovo infotainment AVN 5.0 con display da 8 pollici ora con ricarica wireless per smartphone, nuove bocchette d\u2019aerazione e nuovi comandi clima, volante inedito e nuovi pannelli delle portiere. La dotazione di sicurezza viene arricchita dal pacchetto di ADAS SmartSense di serie su tutte le versioni ad eccetto del modello base e che introduce anche il rilevatore di stanchezza, sbocco porte automatico in caso di emergenza, rilevatore segnale stradali e mantenimento corsia attivo. La gamma motori resta invariata.\nNel maggio 2019 la gamma nord americana viene rinnovata introducendo una nuova trasmissione automatica a variazione continua IVT che riduce i consumi abbinata al motore 2.0 litri a benzina e che sostituisce la vecchia trasmissione manuale a sei rapporti. I dispositivi di sicurezza del pacchetto Smart Sense diventano di serie su tutte le versioni compreso la base.\nSettima generazione (dal 2020).\nIl lancio della settima generazione, originariamente previsto per il 2021, viene anticipato di un anno a causa delle vendite esigue del modello restyling della precedente generazione. La berlina, pi\u00f9 lunga, bassa e slanciata del modello precedente, viene presentata virtualmente il 17 marzo 2020 a West Hollywood.\nIl design frontale si ispira alla nuova filosofia Hyundai denominata \"Parametric Dynamics\", che verr\u00e0 in seguito adottata anche sulla Tucson e altri modelli del costruttore corerano. Sul posteriore \u00e8 invece presente una striscia a led rossa che unisce i due fanali di coda, formando idealmente una \"H\" richiamante il logo Hyundai.\nVettura globale, viene venduta anche in alcuni paesi UE come Polonia e Romania (accanto alla i30) con un motore \"Smartstream MPI\" benzina 1.6 che eroga 123 cavalli. Questa motorizzazione, esclusiva per l'Europa, rispetta i nuovi standard Euro 6.2.\nIn Australia e Nuova Zelanda, la vettura viene denominata \"i30 sedan\"."}
{"id": "2535555", "revid": "938", "url": "https://it.wikipedia.org/wiki?curid=2535555", "title": "Vladislav Jur\u02b9evi\u010d Frolov", "text": ""}
{"id": "2535556", "revid": "938", "url": "https://it.wikipedia.org/wiki?curid=2535556", "title": "Elena Gad\u017eievna Isinbaeva", "text": ""}
{"id": "2535558", "revid": "1305772", "url": "https://it.wikipedia.org/wiki?curid=2535558", "title": "Shadow of Memories", "text": ", noto come Shadow of Destiny nel mercato nordamericano, \u00e8 un videogioco d'avventura pubblicato nel 2001 da Konami per PlayStation 2.\nTrama.\nLa storia si svolge nell'aprile 2001 in una citt\u00e0 tedesca con protagonista un ragazzo di nome Eike Kusch, 22 anni. Mentre vagava per le strade viene accoltellato e ucciso. Subito dopo si ritrova in un'anticamera della morte dove la voce di una creatura chiamata Homunculus gli parler\u00e0 e gli offrir\u00e0 la possibilit\u00e0 di viaggiare nel tempo, al fine di salvarsi la vita. Cos\u00ec Eike dovr\u00e0 viaggiare in varie epoche completamente differenti tra di loro, nella speranza di scoprire le cause della sua morte e avere la meglio sul destino.\nCon il progredire della vicenda, si scoprir\u00e0 che tutta (o quasi) la nostra storia ruota attorno alla pietra filosofale. Con il progredire della storia, viene svelato che grazie a essa \u00e8 possibile non solo creare un elisir in grado di curare qualsiasi malattia, ma che \u00e8 dalla pietra stessa che \u00e8 anche nato lo stesso Homunculus. Al suo interno \u00e8 contenuta l'intera forza vitale di quest'ultimo. Non viene mai chiarito se per \"evocare\" l'Homunculus serva tutta la pietra o ne basti solo un frammento. Uno dei protagonisti, Hugo, tenter\u00e0 anche di usarla per riportare in vita la madre, riuscendo per\u00f2 a evocare solo il suo spirito e condannandola a vagare nel mondo terreno per l'eternit\u00e0. Non mancano numerosissimi colpi di scena, che possono essere visti solamente sbloccando tutti i finali disponibili. Eike Kusch pu\u00f2 viaggiare tra vari anni 1979 1980, 1902 \nModalit\u00e0 di gioco.\nIl gioco \u00e8 diviso in 10 capitoli tra cui un prologo, 8 capitoli e un epilogo. Il giocatore dovr\u00e0 controllare con la levetta analogica sinistra Eike per le strade e i locali di Lebensbaum, evitando la sua morte e scoprire chi lo vuole uccidere. Per usare il Digipad (il dispositivo che permette ad Eike di viaggiare nel tempo) baster\u00e0 selezionarlo e scegliere l'epoca storica in cui si desidera andare. Il Digipad per\u00f2 necessit\u00e0 di unit\u00e0 di energia e ad ogni teletrasporto l'indicatore scender\u00e0 di una tacca. La storia prevede 8 finali, visualizzabili compiendo ogni volta scelte diverse, 2 dei quali due potranno essere sbloccati solo dopo aver visto i primi 6. \nInoltre, se salviamo la partita dopo aver visto i titoli di coda, sar\u00e0 accessibile un altro menu chiamato Extra. Da l\u00ec potremo vedere quanti finali abbiamo sbloccato, i trailer del gioco e le percentuali di completamento.\nDopo aver terminato una volta Shadow Of Memories sar\u00e0 infatti possibile giocarlo nuovamente, avendo per\u00f2 accesso ad alcuni valori che indicano le percentuali di completamento di ciascun capitolo.\nPer fare un esempio pratico, la settima volta che ricomincerete l'avventura (dopo aver sbloccato i 6 finali principali) all'inizio del prologo vi ritroverete al locale a parlare con Dana, e pochi istanti dopo, se sarete uccisi dal solito assassino, quando tornerete in vita la scena del dialogo si ripeter\u00e0, ma Eike questa volta riuscir\u00e0 a prevedere le frasi della ragazza (perch\u00e9 in effetti le ha gi\u00e0 udite), e cos\u00ec se verrete uccisi di nuovo, la terza volta non riuscir\u00e0 nemmeno a bere il caff\u00e8 (dal momento che ne ha appena bevuti 2 in precedenza). La stessa cosa vale anche per tutti gli altri capitoli. Questo comporter\u00e0 un aumento della percentuale di completamento di ciascuno di essi. Dunque, sperimentare ogni singola possibilit\u00e0 consentir\u00e0 di raggiungere percentuali sempre pi\u00f9 alte, fino ad arrivare al 100%."}
{"id": "2535559", "revid": "938", "url": "https://it.wikipedia.org/wiki?curid=2535559", "title": "Olimpiada Vladimirovna Ivanova", "text": ""}
{"id": "2535561", "revid": "2220366", "url": "https://it.wikipedia.org/wiki?curid=2535561", "title": "Riserva naturale Gole del Raganello", "text": "La riserva naturale Gole del Raganello \u00e8 un'area naturale protetta situata nei comuni di San Lorenzo Bellizzi, Civita e Cerchiara di Calabria, in provincia di Cosenza. La riserva occupa una superficie di 1600 ettari all'interno del Parco nazionale del Pollino ed \u00e8 istituita nel 1987.\nTerritorio.\nLe Gole del Raganello costituiscono un canyon, lungo circa 17 km, che si diparte dalla \"Sorgente della Lamia\" fino a raggiungere un'area attigua all'abitato di Civita, dove sorge il caratteristico \"Ponte del Diavolo\". Qui il corso del torrente Raganello diventa pi\u00f9 regolare e scorre lungo una valle pi\u00f9 aperta che si mantiene tale fino alla foce. Il canyon del Raganello viene distinto dagli esperti in due parti: le \"Gole alte\" e le \"Gole basse\".\nGole alte del Raganello.\nLe \"Gole alte del Raganello\" o \"Gole di Barile\" si dipartono dalla \"Sorgente della Lamia\" fino a raggiungere la cosiddetta \"Scala di Barile\", nei pressi dell'abitato di San Lorenzo Bellizzi, in un percorso di circa 9\u00a0km. La conformazione del torrente \u00e8 molto accidentata, ma di grande interesse naturalistico ed escursionistico. Il canyon \u00e8 costituito da due imponenti pareti rocciose: la \"Timpa di Porace-Cassano\" e la \"Timpa di San Lorenzo\" (1652\u00a0m). Esse sovrastano il torrente per un'altezza di circa 600-700 metri. Il percorso \u00e8 costituito da rocce multicolori, levigate per secoli dalle acque che scorrono lungo questo corso. Gli escursionisti possono percorrere il canyon, con l'ausilio di semplici dispositivi di autoassicurazione (caschi rigidi, corde, moschettoni), riuscendo a contemplare scenari di ispirazione dantesca: il \"Grande Diedro\", il \"Masso delle Rudiste\", la \"Sorgente degli Equiseti\", l\"'Anfiteatro del Diavolo\".\nGole basse del Raganello.\nLe \"Gole basse del Raganello\" si dipartono dalla zona \"Pietraponte\", dove si erge il Ponte omonimo, un singolare macigno incastonato tra le pareti, fino a raggiungere la zona sottostante lo spettacolare \"Ponte del Diavolo\", nei pressi di Civita, in un percorso di circa 8\u00a0km. Gli accorgimenti per gli escursionisti e per chiunque abbia il piacere di contemplare questi incantevoli paradisi del torrentismo sono i medesimi. Il percorso \u00e8 simile per conformazione a quello superiore, ma pi\u00f9 difficoltoso da percorrere, data la maggiore quantit\u00e0 d'acqua del bacino e la presenza di punti maggiormente scoscesi e accidentati: la \"Forra d'Ilice\", la \"Conca degli Oleandri\", la \"Tetra Fenditura\", la \"Frana Ciclopica\".\nLe visite al torrente sono effettuabili solo con l'accompagnamento di una guida, visti i tragici episodi nei quali gruppi di escursionisti sono dovuti essere soccorsi, per essersi inoltrati senza la necessaria attrezzatura ed esperienza.\nAmbiente.\nFlora.\nLa limitata variet\u00e0 di specie floreali \u00e8 condizionata dalla conformazione geologica e del terreno, perlopi\u00f9 costituito da imponenti formazioni rocciose, che favorisce la vegetazione di pini loricati nei punti pi\u00f9 elevati della riserva (Timpa di San Lorenzo-1652\u00a0m), mentre nelle aree meno elevate si rileva la presenza abbastanza cospicua di faggi e un numero abbastanza limitato di esemplari di abete bianco.\nFauna.\nSui crestoni rocciosi della Timpa di San Lorenzo e della Timpa di Porace-Cassano, le imponenti pareti del canyon del Raganello, e nei paesaggi attigui si possono intravedere numerose specie animali: la volpe, la faina, la donnola, il tasso, l'aquila reale, il falco pellegrino, il gheppio, il corvo imperiale, mentre nelle acque del Raganello dominano la raganella comune e l'ululone dal ventre giallo.\nLa tragedia del 2018.\nIl 20 agosto 2018 un gruppo di escursionisti avventuratisi nelle Gole del Raganello fu colto da una piena improvvisa, causata da un violentissimo temporale abbattutosi a monte, nei pressi dell'abitato di San Lorenzo Bellizzi.\nIl bilancio fu di 10 vittime; tra gli altri escursionisti coinvolti, 11 rimasero feriti, mentre 23 persone furono portate in salvo; tre dispersi vennero ritrovati, dopo affannose ricerche, il giorno successivo."}
{"id": "2535562", "revid": "339392", "url": "https://it.wikipedia.org/wiki?curid=2535562", "title": "Olga Nikolaevna Kanis'kina", "text": ""}
{"id": "2535563", "revid": "83531", "url": "https://it.wikipedia.org/wiki?curid=2535563", "title": "Giro di Polonia 2009", "text": "Il Giro di Polonia 2009, sessantaseiesima edizione della corsa e valevole come diciannovesima prova del calendario mondiale UCI 2009, si svolse in sette tappe dal 2 all'8 agosto 2009, per un percorso totale di 1158,1\u00a0km. Fu vinta dall'italiano Alessandro Ballan, che concluse la corsa in 25h50'34\"."}
{"id": "2535568", "revid": "938", "url": "https://it.wikipedia.org/wiki?curid=2535568", "title": "Sergej Aleksandrovi\u010d Kirdjapkin", "text": ""}
{"id": "2535569", "revid": "938", "url": "https://it.wikipedia.org/wiki?curid=2535569", "title": "Sergej Petrovi\u010d Kljugin", "text": ""}
{"id": "2535570", "revid": "767487", "url": "https://it.wikipedia.org/wiki?curid=2535570", "title": "Man\u00e9 Garrincha", "text": "Man\u00e9 Garrincha \u00e8 un cortometraggio documentario del 1978 diretto da F\u00e1bio Barreto, sul calciatore brasiliano Garrincha.\nProduzione.\nIl padre dell'autore, Luiz Carlos Barreto, aveva gi\u00e0 contribuito nel 1962 alla realizzazione di \"Garrincha, alegria do povo\" in qualit\u00e0 di sceneggiatore ed il lavoro realizzato dal figlio costituisce una specie di continuazione del film. All'epoca delle riprese la carriera professionistica del protagonista era gi\u00e0 terminata.\nNel documentario appaiono nuove scene di Pau Grande, della partita di addio al calcio di Garrincha del 1973 - da lui ricordato come il momento pi\u00f9 emozionante della sua carriera - e della sua militanza con la squadra di \"vecchie glorie\" chiamata Milion\u00e1rios, che si esibiva in Brasile negli anni settanta e che nel film affronta una squadra di Bras\u00f3polis dal nome \"Santos Futebol Clube\". In una delle scene \u00e8 presente il giornalista Armando Nogueira, che dichiara di aver assistito al primo match di Garrincha col Botafogo. Il film mostra anche il giocatore nel dare consigli in campo al figlio Nen\u00e9m, oggi scomparso."}
{"id": "2535571", "revid": "938", "url": "https://it.wikipedia.org/wiki?curid=2535571", "title": "Anton Sergeevi\u010d Kokorin", "text": ""}
{"id": "2535572", "revid": "6923", "url": "https://it.wikipedia.org/wiki?curid=2535572", "title": "Two the Hard Way", "text": "Two the Hard Way \u00e8 un album di inediti della cantante e attrice statunitense Cher e del cantante rock statunitense Gregg Allman, pubblicato nel novembre 1977 dalla Warner Bros. Records.\nAccoglienza e successo commerciale.\nL'album ha venduto meno di 550.000 copie in tutto il mondo.\nCrediti.\nPersonale\nProduzione\nBand"}
{"id": "2535573", "revid": "729019", "url": "https://it.wikipedia.org/wiki?curid=2535573", "title": "Battaglia di punta Koli", "text": "La battaglia di Punta Koli, svoltasi dal 3 al 12 novembre 1942, \u00e8 stata combattuta tra reparti dei marines statunitensi e unit\u00e0 de l'Esercito imperiale giapponese attorno a Punta Koli presso Guadalcanal. Gli Stati Uniti erano sotto il comando del generale Alexander Vandegrift, mentre i giapponesi erano guidati da Harukichi Hyakutake."}
{"id": "2535574", "revid": "938", "url": "https://it.wikipedia.org/wiki?curid=2535574", "title": "Olesja Aleksandrovna Krasnomovec", "text": ""}
{"id": "2535577", "revid": "938", "url": "https://it.wikipedia.org/wiki?curid=2535577", "title": "Tat'jana Romanovna Lebedeva", "text": ""}
{"id": "2535579", "revid": "938", "url": "https://it.wikipedia.org/wiki?curid=2535579", "title": "Evgenij Jur'evi\u010d Luk'janenko", "text": ""}
{"id": "2535581", "revid": "938", "url": "https://it.wikipedia.org/wiki?curid=2535581", "title": "Svetlana Aleksandrovna Masterkova", "text": ""}
{"id": "2535582", "revid": "112024595", "url": "https://it.wikipedia.org/wiki?curid=2535582", "title": "Riserva naturale Golia Corvo", "text": "La riserva naturale Golia Corvo \u00e8 un'area naturale protetta situata nella provincia di Cosenza ed \u00e8 stata istituita nel 1977. La riserva occupa una superficie di 350 ettari all'interno del Parco nazionale della Sila."}
{"id": "2535586", "revid": "938", "url": "https://it.wikipedia.org/wiki?curid=2535586", "title": "Natal'ja Viktorovna Nazarova", "text": ""}
{"id": "2535587", "revid": "938", "url": "https://it.wikipedia.org/wiki?curid=2535587", "title": "Denis Gennad'evi\u010d Ni\u017eegorodov", "text": ""}
{"id": "2535589", "revid": "773636", "url": "https://it.wikipedia.org/wiki?curid=2535589", "title": "Santuario della Madonna del Bagno (Cortona)", "text": "Il santuario della Madonna del Bagno \u00e8 un edificio sacro che si trova in localit\u00e0 Pergo, nel comune di Cortona, in provincia di Arezzo.\nStoria e descrizione.\nLa chiesa, dedicata alla Madonna che allatta, \u00e8 ad unica navata con tre altari seicenteschi ed \u00e8 cos\u00ec chiamata perch\u00e9 costruita in una zona dove si trovavano i bagni di acque sulfuree efficaci per la rogna e per le malattie degli occhi. Fu costruita nel 1576 su disegno di Luca Berrettini, e testimonia la devozione popolare verso la Vergine. In questo caso la Madonna \u00e8 chiamata a patrocinare una fonte galattofora, alla quale ricorrevano le madri che non avevano latte sufficiente per i propri figli."}
{"id": "2535591", "revid": "938", "url": "https://it.wikipedia.org/wiki?curid=2535591", "title": "Irina Anatol'evna Privalova", "text": ""}
{"id": "2535593", "revid": "938", "url": "https://it.wikipedia.org/wiki?curid=2535593", "title": "Elena Vladimirovna Prochorova", "text": ""}
{"id": "2535594", "revid": "938", "url": "https://it.wikipedia.org/wiki?curid=2535594", "title": "Jaroslav Vladimirovi\u010d Rybakov", "text": ""}
{"id": "2535595", "revid": "938", "url": "https://it.wikipedia.org/wiki?curid=2535595", "title": "Natal'ja Ivanovna Sadova", "text": ""}
{"id": "2535596", "revid": "298229", "url": "https://it.wikipedia.org/wiki?curid=2535596", "title": "Gul\u02b9nara Iskanderovna Samitova-Galkina", "text": ""}
{"id": "2535598", "revid": "938", "url": "https://it.wikipedia.org/wiki?curid=2535598", "title": "Ol'ga Sergeevna Kuzenkova", "text": ""}
{"id": "2535600", "revid": "938", "url": "https://it.wikipedia.org/wiki?curid=2535600", "title": "Andrej Aleksandrovi\u010d Sil'nov", "text": ""}
{"id": "2535601", "revid": "938", "url": "https://it.wikipedia.org/wiki?curid=2535601", "title": "Elena Vladimirovna Slesarenko", "text": ""}
{"id": "2535603", "revid": "938", "url": "https://it.wikipedia.org/wiki?curid=2535603", "title": "Ekaterina Gennad\u02b9evna Volkova", "text": ""}
{"id": "2535604", "revid": "938", "url": "https://it.wikipedia.org/wiki?curid=2535604", "title": "Aleksej Nikolaevi\u010d Voevodin", "text": ""}
{"id": "2535606", "revid": "287204", "url": "https://it.wikipedia.org/wiki?curid=2535606", "title": "Prasat Kravan", "text": "Prasat Kravan (in lingua khmer:\u1794\u17d2\u179a\u17b6\u179f\u17b6\u1791\u1780\u17d2\u179a\u179c\u17c9\u17b6\u1793\u17cb) \u00e8 un tempio induista minore del X secolo, costituito da cinque torri in mattoni rossi connessi da un composto vegetale, che si ergono su una terrazza comune. Si trova ad Angkor, in Cambogia, a sud del bacino artificiale scavato (o \"srah\") chiamato Srah Srang.\nStoria del monumento.\nIl suo nome originale in Sanscrito \u00e8 ignoto, mentre il nome moderno Khmer, \"Prasat Kravan\", significa \"tempio del cardamomo\". Il tempio fu edificato su iniziativa di alti dignitari di corte, durante i brevi regni di Harshavarman I o di Ishanavarman II, e dedicato a Vishnu nel 921 d.C., secondo l'iscrizione presente sugli stipiti degli ingressi in arenaria. Non fu completato in diversi particolari.\nIl sito fu liberato dalla vegetazione negli anni Trenta da Henri Marchal e Georges Trouv\u00e8. Successivamente le torri furono restaurate su iniziativa di Bernard Philippe Groslier, Sovrintendente di Angkor, tra il 1962 e il 1966, anche con l'aggiunta di nuovi mattoni, contrassegnati con la sigla \"CA\", che sta per \"Conservation Angkor\".\nDescrizione.\nIl tempio \u00e8 orientato verso Est ed \u00e8 circondato da un piccolo fossato. Pur nelle ridotte dimensioni, il suo aspetto esterno colpisce per il classicismo e la simmetria delle linee. La torre centrale e quella pi\u00f9 a sud hanno delle sovrastrutture architettoniche, che utilizzano dei piani di dimensioni progressivamente ridotte per ottenere un semplice effetto di falsa prospettiva.\nDue delle torri, quella centrale e quella nord, contengono interessanti bassorilievi che raffigurano Vishnu e la sua sposa Lakshmi. Essi sono stati ottenuti scolpendo le mura in mattoni, secondo una tecnica abbastanza comune nei templi Cham, ma praticamente unica nei monumenti Khmer conosciuti.\nI bassorilievi interni del santuario della torre centrale sono rappresentazioni di Vishnu. Ce ne sono tre in tutto:\nI muri interni della torre nord riportano un paio di bassorilievi di Lakshmi, sposa di Vishnu, affiancata da adoratori:"}
{"id": "2535612", "revid": "115546196", "url": "https://it.wikipedia.org/wiki?curid=2535612", "title": "F\u00e1bio Barreto", "text": "Biografia.\nEra membro della famosa famiglia Barreto, includente il fratello Bruno, anche lui regista, nonch\u00e9 la madre Lucy e il padre Luiz Carlos, entrambi produttori di molte sue pellicole. \nIl lungometraggio \"O Quatrilho\", da lui diretto e interpretato nel 1995, ebbe la \"nomination\" agli Oscar come \"miglior film straniero\". Due anni dopo il regista diresse \"Bela Donna\", coproduzione USA-Brasile con dialoghi in lingua inglese.\nNel dicembre 2009 Barreto riport\u00f2 traumi su tutto il corpo in seguito a un incidente d'auto, finendo poi in coma. Da allora non riprese mai conoscenza fino al decesso, avvenuto il 20 novembre 2019 all'et\u00e0 di 62 anni. Era sposato con l'attrice D\u00e9borah Kalume dal 2003."}
{"id": "2535613", "revid": "339392", "url": "https://it.wikipedia.org/wiki?curid=2535613", "title": "Monastero di Santa Maria della Vangadizza", "text": ""}
{"id": "2535617", "revid": "80598", "url": "https://it.wikipedia.org/wiki?curid=2535617", "title": "Imperial Records", "text": "La Imperial Records \u00e8 stata un'etichetta discografica nata negli Stati Uniti e fondata nel 1947 da Lew Chudd, per cui hanno inciso artisti R&amp;B e Rock &amp; roll come Fats Domino e Ricky Nelson. \nNel Regno Unito la Imperial era distribuita dalla London Records.\nNel 1960 Chudd acquist\u00f2 la Aladdin Records e nel 1963 la Minit Records; nello stesso anno per\u00f2 Chudd vendette la Imperial alla Liberty Records, e in questo periodo ebbe sotto contratto artisti come Cher e Jackie DeShannon. \nIn seguito venne acquisita dalla United Artists.\nDal 2014 il catalogo \u00e8 di propriet\u00e0 della Universal Music Group."}
{"id": "2535620", "revid": "767487", "url": "https://it.wikipedia.org/wiki?curid=2535620", "title": "Eoin Hand", "text": "Carriera.\nInizi\u00f2 la carriera da calciatore a 17 anni, nel 1963, nel Drumcondra e la concluse nel 1979, a 33 anni.\nTrascorse la maggior parte della sua carriera nel Portsmouth, club nel quale si trovava quando ricevette la prima convocazione in Nazionale, con cui ha collezionato 20 presenze (2 reti).\nCome allenatore vanno segnalati i 5 anni da CT dell'. Venne esonerato nel 1985 dopo aver fallito la qualificazione al .\nDopo aver abbandonato la carriera manageriale \u00e8 diventato commentatore di partite di calcio per RT\u00c9."}
{"id": "2535621", "revid": "1868193", "url": "https://it.wikipedia.org/wiki?curid=2535621", "title": "Malesia (regione)", "text": "La Malesia, in senso ampio, \u00e8 una regione storico-geografica del Sud-est asiatico, a cavallo tra l'Indocina e l'Oceania, formata dalla penisola di Malacca e dall'arcipelago malese.\nPrende il nome dal gruppo etnico dei Malesi.\nRegione floristica.\nLa Malesia viene anche identificata come una regione floristica che includeva la penisola malese, l'Indonesia, le Filippine e la Nuova Guinea, sulla base di una flora comune di matrice asiatica e di tipo tropicale, ma anche con alcuni elementi di flora australe e antartica, come le conifere appartenenti alle Podocarpacee e alle Araucariacee. La regione floristica si sovrappone a quattro distinte zone faunistiche mammaliane.\nLa parte occidentale della Malesia, che include la penisola malese e le isole di Sumatra, Giava, Bali e Borneo, condivide la megafauna asiatica ed \u00e8 conosciuta come Sonda. Queste isole sono sulla poco profonda piattaforma continentale dell'Asia ed erano collegate all'Asia durante le ere glaciali, quando il livello del mare era pi\u00f9 basso. Il limite orientale della Sonda \u00e8 la linea di Wallace, chiamata cos\u00ec per le scoperte del naturalista inglese Alfred Russel Wallace, che not\u00f2 le differenze faunistiche tra le isole divise dalla linea.\nLa parte orientale della Malesia, che include la Nuova Guinea e le isole Aru dell'Indonesia orientale, \u00e8 collegata all'Australia da una bassa piattaforma continentale, e condivide molte specie di marsupiali e di uccelli con l'Australia. La Nuova Guinea ha anche elementi di flora antartica come il faggio australe e gli eucalipti.\nLe isole tra la Sonda e la Nuova Guinea, chiamate Wallacea, non sono mai state collegate ai continenti confinanti e hanno una flora e una fauna che includono sia specie indomalesi che australasiane. Anche le Filippine non sono mai state connesse all'Asia e hanno una flora di derivazione asiatica con alcuni elementi australasiani e una fauna mammaliana distinta."}
{"id": "2535622", "revid": "125252410", "url": "https://it.wikipedia.org/wiki?curid=2535622", "title": "Denis Istomin", "text": "Carriera.\n2005.\nAlla fine del 2005, Istomin irruppe nella top-200 piazzandosi alla 196\u00aa posizione mondiale.\n2006.\nIstomin ricevette all'inizio dell'anno un Wild Card per gli Australian Open 2006 dove perse al primo turno con il numero 1 del mondo Roger Federer con il risultato di 2-6 3-6 2-6. A maggio raggiunse il suo miglior piazzamento occupando la 186\u00aa posizione ma concluse l'anno al 200\u00ba posto.\n2007.\nIstomin pass\u00f2 tutto l'anno fuori dalla top-200 e, in singolo, concluse la stagione alla 230\u00aa posizione. In doppio invece fin\u00ec l'annata al 157\u00ba posto. Chiese inoltre di avere una wild card per l'Australian Open 2008 e la ottenne.\n2008.\nIstomin entr\u00f2 nell'Open d'Australia con la Wild Card affidatagli. Arriv\u00f2 fino al secondo turno dove perse con Lleyton Hewitt in quattro set. Alla fine dell'anno raggiunse il suo best ranking alla 105\u00aa posizione.\n2009.\nNel 2009 Istomin alterna ATP con challenger raggiungendo anche una semifinale a Barletta.\nPer quanto riguarda gli slam il tennista uzbeko viene eliminato nel secondo turno degli Australian Open da Gasquet, un terzo turno al Roland Garros eliminato dal futuro finalista Robin S\u00f6derling e il primo turno a Wimbledon eliminato dall'azzurro Fognini.\n2012.\nNel 2012 Istomin ha rappresentato il suo Paese alle Olimpiadi di Londra, dove \u00e8 uscito al terzo turno.\n2015.\nNel 2015 Istomin ha vinto il suo primo torneo in singolare, a Nottingham.\n2017.\nIl 19 gennaio 2017 Denis Istomin ha portato a casa una vittoria storica al secondo turno dell'Australian Open sconfiggendo il serbo Novak \u0110okovi\u0107, attuale n. 2 del mondo, in 5 set di match e 4 ore e 50 minuti di gioco. La sua corsa, per\u00f2, \u00e8 terminata agli ottavi di finale, perdendo contro Grigor Dimitrov in 4 set e 2 ore e 25 minuti di gioco. Nel mese di ottobre ha conquistato il suo secondo titolo in singolare."}
{"id": "2535624", "revid": "628767", "url": "https://it.wikipedia.org/wiki?curid=2535624", "title": "Provincia di Eustaquio M\u00e9ndez", "text": "La provincia di Eustaquio M\u00e9ndez \u00e8 una delle 6 province del dipartimento di Tarija nella Bolivia meridionale. Il capoluogo \u00e8 la citt\u00e0 di Villa San Lorenzo. \nAl censimento del 2001 possedeva una popolazione di 32.038 abitanti.\nSuddivisione amministrativa.\nLa provincia \u00e8 suddivisa in 2 comuni:"}
{"id": "2535628", "revid": "628767", "url": "https://it.wikipedia.org/wiki?curid=2535628", "title": "Provincia di Gran Chaco", "text": "La provincia di Gran Chaco \u00e8 una delle 6 province del dipartimento di Tarija nella Bolivia meridionale. Il capoluogo \u00e8 la citt\u00e0 di Yacu\u00edba. \nAl censimento del 2001 possedeva una popolazione di 116.318 abitanti.\nSuddivisione amministrativa.\nLa provincia \u00e8 suddivisa in 3 comuni:"}
{"id": "2535629", "revid": "628767", "url": "https://it.wikipedia.org/wiki?curid=2535629", "title": "Provincia di Jos\u00e9 Mar\u00eda Avil\u00e9s", "text": "La provincia di Jos\u00e9 Mar\u00eda Avil\u00e9s \u00e8 una delle 6 province del dipartimento di Tarija nella Bolivia meridionale. Il capoluogo \u00e8 la citt\u00e0 di Uriondo. \nAl censimento del 2001 possedeva una popolazione di 17.504 abitanti.\nSuddivisione amministrativa.\nLa provincia \u00e8 suddivisa in 2 comuni:"}
{"id": "2535630", "revid": "1502217", "url": "https://it.wikipedia.org/wiki?curid=2535630", "title": "Riserva naturale Salina di Tarquinia", "text": "La riserva naturale Salina di Tarquinia \u00e8 un'area naturale protetta istituita nel 1980. Dal 1995 \u00e8 un sito di importanza comunitaria e dal 2017 zona di protezione speciale.\nOccupa una superficie di 170 ha, lungo il litorale di Tarquinia, nella provincia di Viterbo, nel Lazio.\nI lavori per la realizzazione della salina iniziarono nel 1802, quando lo Stato Pontificio decise di individuare un sito per produrre il sale necessario al fabbisogno di Roma in sostituzione della salina di Ostia. A conclusione dei lavori, protrattisi per vari decenni, la mano d'opera fu inizialmente fornita dai reclusi del carcere di Porto Clementino, poi sostituiti da lavoratori civili.\nLa Riserva Naturale di Popolamento animale viene costituita nel 1980 ed affidata al Corpo Forestale dello Stato. L'estrazione del sale si \u00e8 gradualmente ridotta fino a cessare completamente nel 1997.\nFauna.\nAvifauna migratrice e stanziale\nSpecie ittiche"}
{"id": "2535633", "revid": "263989", "url": "https://it.wikipedia.org/wiki?curid=2535633", "title": "Max Van Heeswijk", "text": ""}
{"id": "2535635", "revid": "599013", "url": "https://it.wikipedia.org/wiki?curid=2535635", "title": "Max van Heeswijk", "text": "Professionista dal 1994 al 2008, conta una sessantina di vittorie tra le quali una tappa alla Vuelta a Espa\u00f1a.\nCarriera.\nLa sua carriera da professionista \u00e8 iniziata nel 1994 insieme alla squadra statunitense Motorola. Nel corso degli anni ha totalizzato in totale 59 vittorie."}
{"id": "2535639", "revid": "114558588", "url": "https://it.wikipedia.org/wiki?curid=2535639", "title": "Riserva naturale Rovine di Circe", "text": "La riserva naturale Rovine di Circe \u00e8 un'area naturale protetta istituita nel 1971.\nOccupa una superficie di 46 ha nella provincia di Latina all'interno del Parco Nazionale del Circeo. Da vedere la Villa di Domiziano."}
{"id": "2535642", "revid": "57342", "url": "https://it.wikipedia.org/wiki?curid=2535642", "title": "Deniz Baykal", "text": "Biografia.\nTutto il suo percorso formativo ha luogo ad Antalya. Nel 1952 si diploma all'Atat\u00fcrk Ortaokulu di Antalya (scuola media) e nel 1955 all'Antalya Lisesi (liceo). Nel 1959 termina con successo i suoi studi universitari presso l'Universit\u00e0 di Ankara laureandosi in giurisprudenza. Nel 1960 inizia a lavorare come assistente presso la facolt\u00e0 di scienze politiche all'Universit\u00e0 di Ankara. Nel 1963 finisce il dottorato presso la stessa universit\u00e0. \nGrazie alla Rockefeller Foundation ha ottenuto una borsa di studio, che gli ha permesso di studiare all'Universit\u00e0 della California e alla Columbia University."}
{"id": "2535643", "revid": "110157", "url": "https://it.wikipedia.org/wiki?curid=2535643", "title": "Kategoria e Par\u00eb 1945", "text": "La Kategoria e Par\u00eb 1945 fu l'ottava edizione della massima serie del campionato albanese di calcio disputato tra il 2 settembre e il 26 dicembre 1945 e concluso con la vittoria del KS Vllaznia Shkod\u00ebr, al suo primo titolo.\nFormula.\nAl primo torneo riconosciuto dalla federazione dopo la pausa imposta dalla seconda guerra mondiale parteciparono 12 squadre divise in due gironi da 6. Venne disputato un girone di andata e ritorno per un totale di 10 partite con le prime classificate che si incontrarono in uno spareggio per il titolo.\nLe squadre retrocesse furono 2, entrambe sciolte alla fine del torneo: il Liria Kor\u00e7\u00eb e il Ylli Shkod\u00ebr.\nIl \"Durr\u00ebsi\" cambi\u00f2 nome in \"KS Teuta Durr\u00ebs\"\nClassifica.\nGruppo B.\nLegenda:\nNote:\nFinale.\nL'andata venne disputata il 23 dicembre a Tirana mentre il ritorno il 26 dicembre a Scutari."}
{"id": "2535645", "revid": "112023914", "url": "https://it.wikipedia.org/wiki?curid=2535645", "title": "Riserva naturale Piscina delle Bagnature", "text": "La riserva naturale Piscina delle Bagnature \u00e8 un'area naturale protetta istituita nel 1975.\nOccupa una superficie di 57 ha nella provincia di Latina all'interno del Parco nazionale del Circeo.\n\u00c8 una depressione dell'antica duna risalente al Quaternario (tra 2,58 milioni e 11.700 anni fa); la piscina si forma a causa del fondo semipermeabile della falda superficiale che facilita gli accumuli di acqua piovana. Non \u00e8 facilmente accessibile ai normali visitatori data l'imperviet\u00e0 del luogo.\nLa bonifica delle paludi pontine avvenuta in epoca fascista (anni '30 del secolo scorso) e la variazione delle condizioni climatiche hanno contribuito alla riduzione del volume d'acqua permanente, tanto che spesso, durante il periodo estivo, la piscina resta a secco, con conseguenti disagi per la fauna e la flora presenti.\nFauna.\nOsservabili, con un po' di fortuna, il cinghiale, daino, e capriolo. Presenti la lepre, il tasso, la puzzola, la volpe, la donnola e il riccio. Tra i rettili \u00e8 presente la biscia d'acqua e rare tartarughe palustri. Tra gli anfibi presenti alcune variet\u00e0 di rane.\nFra gli uccelli sono presenti varie specie di picchio (verde, rosso maggiore, rosso minore, picchio muratore), la ghiandaia, il rampichino, il cardellino.\nFlora.\nPresenti molte specie di piante il cui tronco \u00e8 direttamente immerso nel fondo della piscina; \u00e8 possibile osservare il Frassino meridionale, il Pioppo tremulo, il Salice, il Giglio giallo, l'Ontano nero, il Giunco ed altre specie acquatiche.\nNelle zone limitrofe non bagnate si trovano l'Erica, il Corbezzolo, il Leccio, e piante da sughero."}
{"id": "2535646", "revid": "228446", "url": "https://it.wikipedia.org/wiki?curid=2535646", "title": "George Villiers, IV conte di Clarendon", "text": "Conte (in inglese \"Earl\"), ministro degli Esteri della Gran Bretagna dal 1853 al 1858, dal 1865 al 1866, e dal 1868 al 1870. Fu esponente di primo piano del partito \"Whig\".\nCome ministro degli Esteri dovette gestire le relazioni internazionali durante la guerra di Crimea, dopo la quale, al Congresso di Parigi, fu capo-legazione della Gran Bretagna. In questa occasione, durante la discussione sulla Questione italiana, prese posizione contro lo Stato pontificio e il governo del Regno delle Due Sicilie.\nPrima del Ministero degli Esteri.\nEntrato nel St John's College di Cambridge nel 1816, Clarendon si laure\u00f2 nel 1820, anno nel quale part\u00ec come addetto all'ambasciata britannica a San Pietroburgo, rimanendovi fino al 1823. Al suo ritorno in Gran Bretagna, occup\u00f2 un posto di responsabilit\u00e0 all'Ufficio dogane per dieci anni.\nIl 16 agosto 1833 fu nominato ambasciatore a Madrid dove, scoppiata la guerra civile per motivi di successione, si schier\u00f2 con i costituzionalisti della reggente Maria Cristina di Borbone che riusc\u00ec a conservare il trono della figlia Isabella contro le mire di Don Carlos di Borbone.\nIl 4 giugno 1839 spos\u00f2 la vedova Lady Katherine Foster-Barham (una figlia di James Grimston, 1\u00ba Conte di Verulam) dalla quale ebbe otto figli, fra cui Lady Emily Villiers.\nLo stesso anno entr\u00f2 nella Camera dei Lord e dal 1839 al 1841 ricopr\u00ec la carica di Lord del Sigillo Privato nel governo Whig di Melbourne. Nel 1846 ottenne la carica di ministro del Commercio (\"Board of Trade\") nel primo governo Whig di John Russell che nel 1847 lo nomin\u00f2 Luogotenente dell'Irlanda.\nDurante questa esperienza Clarendon inizi\u00f2 le riforme agrarie ma mantenne la pace sociale con difficolt\u00e0, malgrado fosse ben intenzionato nei confronti dei cattolici. Nel 1852, il nuovo primo ministro, il conservatore Lord Derby lo richiam\u00f2 a Londra ritenendolo troppo debole.\nMinistro degli Esteri 1853-1858.\nNel 1853, entr\u00f2 nel governo di coalizione di Aberdeen ricoprendo la carica di Ministro degli Esteri anche nel successivo governo Palmerston. Quest'ultimo esecutivo segu\u00ec quello di Aberdeen dopo un attacco del \"Times\" che nel febbraio del 1855 aveva denunciato l'incompetenza con cui veniva condotta la Guerra in Crimea.\nLa Guerra di Crimea.\nAll'epoca in cui Clarendon fu ministro degli Esteri, Russia e Gran Bretagna si fronteggiavano in Asia centrale per ampliare le loro sfere d'influenza coloniale (il cosiddetto \u201cGrande Gioco\u201d). Fu dunque naturale che, nel luglio del 1853, quando le truppe russe attraversarono il fiume Prut con l'intenzione di attaccare i principati ottomani di Moldavia e Valacchia, il Ministro degli Interni Palmerston proponesse, a scopo dimostrativo, il passaggio della flotta britannica del Mediterraneo nel Mar Nero. Il governo per\u00f2 ritenne non ancora venuto il momento dell'azione.\nSennonch\u00e9, due mesi dopo, quando un primo tentativo austriaco di porre fine alla crisi fall\u00ec, l'ambasciatore francese a Londra Walewski propose a Clarendon (ministro degli Esteri da febbraio) che le flotte francese e inglese attraversassero insieme i Dardanelli. Il giorno successivo, il 23 settembre 1853, Aberdeen e Clarendon, senza consultare nessun altro componente del governo, accettarono. Per Clarendon, questa fu una risposta politica al ministro degli Esteri russo Nesselrode.\nPassato il Bosforo, le flotte alleate entrarono nel Mar Nero per riportare alla ragione la Russia. Incoraggiati dalla mossa anglo-francese, i turchi, che fino a quel momento non avevano risposto militarmente alle provocazioni, passarono il Danubio (23 ottobre 1853) uccidendo alcuni russi. La crisi parve precipitare e Clarendon parl\u00f2 di \u201cturchi bestiali\u201d.\nScoppiata, al fine, la guerra con la Russia (marzo 1854), Clarendon ebbe pi\u00f9 volte occasione di dimostrarsi pessimista sull'esito del conflitto.\nDopo la Battaglia di Balaclava, nel novembre 1854, egli temette una \u201ccolossale catastrofe\u201d e quando si ebbero nelle trattative delle divergenze con i francesi (novembre 1855), pens\u00f2 che la Francia avrebbe concluso una pace separata e che la Gran Bretagna non avrebbe potuto continuare la guerra da sola, definendo \u201cladri in guanti gialli\u201d i diplomatici di Parigi.\nIl Congresso di Parigi.\nDopo la vittoria di Francia, Gran Bretagna, Turchia e Regno di Sardegna, a cui si era aggiunto l'appoggio politico dell'Austria, la Russia, sconfitta, dovette cedere alle pesanti clausole del Trattato di Parigi.\nClarendon, plenipotenziario alle trattative, si dimostr\u00f2 con i russi pi\u00f9 morbido di quello che avrebbe sperato Palmerston che dovette, il 29 febbraio 1856, inviargli un duro telegramma con il quale gli intimava di bloccare ogni velleit\u00e0 russa sulla fortezza turca di Kars, conquistata subito prima dell'armistizio. Da quel momento la Gran Bretagna al congresso assunse il ruolo di salvaguardia dell'integrit\u00e0 territoriale dell'Impero ottomano.\nLa Questione italiana.\nTerminata la fase delle trattative, Clarendon, l'8 aprile 1856, si distinse per un acceso discorso a favore della risoluzione della questione italiana che super\u00f2, per i contenuti e per i toni quello, successivo, dello stesso Presidente del Consiglio piemontese Cavour.\nClarendon voleva probabilmente vendicarsi della politica ambigua, tenuta durante la Guerra di Crimea, dall'Austria, avversaria del Piemonte. Nello stesso tempo, un attacco contro il governo clericale di Roma \u201csventura d'Europa\u201d sarebbe stato un modo facile per guadagnarsi il favore dei protestanti inglesi.\nDurante il suo discorso, Clarendon attacc\u00f2 il regime del papa, da riformare radicalmente per mettere fine ad una occupazione austriaca che turbava l'ordine sancito dal Congresso di Vienna; e inve\u00ec contro il governo del Regno delle due Sicilie di Ferdinando II, al quale le potenze progredite dovevano imporre di ascoltare la voce della giustizia e dell'umanit\u00e0. Subito dopo il Congresso di Parigi, di fronte alla resistenza di Ferdinando a cambiare metodi, Londra e Parigi ruppero le relazioni con il governo delle Due Sicilie.\nTuttavia, Cavour fu deluso dai risultati, molto scarsi, ottenuti dal Piemonte al congresso e ne mise a parte Clarendon il quale parl\u00f2 di appoggiare il Piemonte nella successiva guerra contro l'Austria per la quale, per\u00f2, non era arrivato ancora il momento. Incoraggi\u00f2 anche Cavour ad andare a Londra e a parlare con la Regina Vittoria.\nGiunto a Londra il 18 aprile 1856, Cavour si rese conto che, invece, non avrebbe potuto contare su un eventuale appoggio inglese, vedendo sfumare nel nulla le promesse di Clarendon.\nDal canto suo, Clarendon si risent\u00ec dei rapporti di Cavour con i membri dell'opposizione e dopo un anno (aprile 1857) il governo britannico chiese al Piemonte di diminuire la tensione in Italia nel rispetto del Congresso di Vienna. In realt\u00e0 Clarendon era caduto sotto l'influenza del Primo Ministro Palmerston, molto pi\u00f9 prudente di lui nelle questioni italiane.\nFin quando, nel luglio del 1857, sulla questione delle elezioni vinte in Moldavia dai separatisti, ci fu la completa rottura. La Francia e il Piemonte definirono inattendibili i risultati, mentre la Gran Bretagna, che era per mantenere separati i due Principati danubiani, li dichiar\u00f2 validi assieme all'Austria. Clarendon rinfacci\u00f2 ai rappresentanti piemontesi che era solo grazie a Londra che il Regno di Sardegna aveva trovato una posizione in Europa e che se il Piemonte si fosse trovato in difficolt\u00e0 con l'Austria non avrebbe potuto contare sull'aiuto inglese.\nInoltre, quando nel 1862 le lettere di Cavour sull'appoggio della Gran Bretagna furono pubblicate, Clarendon sment\u00ec alla Camera dei Lord di avere mai fatto le dichiarazioni attribuitegli da Cavour. Sembra, comunque, veritiero che Clarendon non diede alla parole di Cavour significato pratico, dato che lo stesso Cavour si riferiva a iniziative militari rinviate ad un futuro imprecisato.\nMinistro degli Esteri 1865-1866 e 1868-1870.\nI tre uomini politici a cui fu affidata la politica estera britannica subito dopo la morte di Palmerston (ottobre 1865) e cio\u00e8 Clarendon, Edward Derby e Granville erano, ognuno nel suo stile, politici adatti a condurre una politica anti-interventista.\nTale politica si era resa necessaria per il crescente peso dell'impero marittimo britannico, soprattutto in America settentrionale (Canada). La vittoria dell'Unione nella Guerra di secessione aveva determinato, infatti, la condizione per cui l'unica politica realistica per Londra consisteva nell'evitare ogni attrito con gli Stati Uniti.\nRitornato ministro degli Esteri nel 1868 con il primo governo Gladstone, Clarendon scrisse alla Regina Vittoria a proposito degli obblighi europei della Gran Bretagna:\n\u00abSembra essere dovere del governo di Sua Maest\u00e0 tenere presente quanto siano diverse oggi le condizioni di questo Paese rispetto al momento in cui furono conclusi quei trattati, e, se il loro rispetto dovesse trascinarci in una guerra in Europa, noi ci troveremmo immediatamente chiamati a difendere il Canada dall'invasione americana e il nostro commercio dalla pirateria americana\u00bb.\nIn questo delicato contesto, Clarendon si trov\u00f2 a gestire il caso della nave da guerra \"CSS Alabama\", costruita in Gran Bretagna nel 1862, durante la guerra di secessione, per gli Stati confederati. Ora gli Stati Uniti chiedevano un indennizzo per le perdite che la nave aveva procurato al commercio dell'Unione. Clarendon avvi\u00f2 la procedura per una soluzione arbitrale della questione che si chiuder\u00e0 solo nel 1872 con la sentenza di Ginevra del 14 settembre, per la quale la Gran Bretagna pagher\u00e0 agli Stati Uniti 15.500.000 dollari.\nOrmai al termine della sua carriera, Clarendon propose, invano, a Francia e Prussia una riduzione degli armamenti. La Guerra franco-prussiana scoppi\u00f2 neanche un mese dopo la sua morte, che avvenne a Londra il 27 giugno 1870. Prese il suo posto al Ministero degli Esteri Lord Granville."}
{"id": "2535651", "revid": "112023908", "url": "https://it.wikipedia.org/wiki?curid=2535651", "title": "Riserva naturale Piscina della Gattuccia", "text": "La riserva naturale Piscina della Gattuccia \u00e8 un'area naturale protetta istituita nel 1971.\nOccupa una superficie di 46 ha nella provincia di Latina. all'interno del Parco nazionale del Circeo."}
{"id": "2535655", "revid": "1502217", "url": "https://it.wikipedia.org/wiki?curid=2535655", "title": "Riserva naturale Pantani dell'Inferno", "text": "La riserva naturale Pantani dell'Inferno \u00e8 un'area naturale protetta istituita nel 1979.\nOccupa una superficie di 40 ha all'interno del Parco Nazionale del Circeo nella provincia di Latina."}
{"id": "2535666", "revid": "6923", "url": "https://it.wikipedia.org/wiki?curid=2535666", "title": "Jerry Essan Masslo", "text": "Biografia.\nDal Sudafrica all'Italia.\nDella vita di Jerry Masslo si possiedono solo poche informazioni, tuttavia sufficienti perch\u00e9 la sua vicenda possa essere considerata esemplare anche per comprendere il fenomeno dell'immigrazione e il difficile cammino verso l'integrazione dei migranti in Italia.\nNacque a Umtata, attualmente Mthatha, Sudafrica, citt\u00e0 che tra il 1976 e il 1994 \u00e8 stata capitale del Bantustan del Transkei (\"zona al di l\u00e0 del fiume Kei\"), da cui provengono molti leader neri del Sudafrica, come Walter Sisulu e Nelson Mandela.\nNonostante le condizioni di povert\u00e0 in cui visse, una capanna di legno e lamiere, riusc\u00ec a portare avanti gli studi, nelle scuole per \"soli neri\". Il padre, dopo un interrogatorio da parte della polizia, non fece pi\u00f9 ritorno a casa e divent\u00f2 uno dei tanti \"Missing\" (\"Scomparsi\"); secondo altre fonti, mor\u00ec durante una manifestazione insieme alla figlia di Masslo, deceduta anch'essa colpita da un proiettile vagante sparato dalla polizia, alla tenera et\u00e0 di sette anni.\nDa studente politicamente attivo, aveva simpatie per i movimenti di massa per i diritti della popolazione \"coloured\" come l'African National Congress-ANC, lo United Democratic Front-UDF e la Black Consciousness-BC, che avevano deciso di opporsi all'apartheid. A seguito del colpo di Stato del 1987, decise di andare via dal Bantustan e dopo aver messo in salvo la moglie e i due bambini nel vicino Zimbabwe, raggiunse Lusaka, nello Zambia, dove vivevano alcuni suoi familiari.\nAiutati da un loro amico marinaio, insieme al fratello, si imbarcarono clandestinamente per l'Europa, in una nave cargo nigeriana, nascosti in una scialuppa di salvataggio con viveri e acqua per il viaggio. Durante il tragitto, a causa di una violenta febbre che colp\u00ec suo fratello, fu costretto a scendere dalla nave alla ricerca di farmaci, a Port Harcourt, in Nigeria, acquistati i medicinali per\u00f2 non riusc\u00ec pi\u00f9 a risalire sul cargo che salp\u00f2 proseguendo il suo tragitto; in seguito Masslo non ebbe mai pi\u00f9 notizie del fratello. Per raggiungere l'Europa fu costretto a vendere gli unici oggetti di valore che aveva, un bracciale e un orologio, ricordo del padre, per poter cos\u00ec comprare un biglietto d'aereo per Roma-Fiumicino, dove atterr\u00f2 il 21 marzo del 1988.\nAl suo arrivo a Roma, fece immediatamente domanda d'asilo politico alle autorit\u00e0 di pubblica sicurezza, le quali, istruite a norma del principio della \"limitazione geografica\", furono obbligate a notificare un diniego, perch\u00e9 l'asilo politico poteva essere richiesto solo dai cittadini dei Paesi dell'Est Europa, per cui un cittadino di un paese dell'Africa non poteva avvalersi di questo diritto in Italia; di fronte al diniego opposto dalla Polizia, chiese e ottenne di essere messo in contatto telefonico con la sede italiana di Amnesty International, che dopo avere ascoltato la sua storia lo mise in contatto con l'Alto commissariato delle Nazioni Unite per i rifugiati (UNHCR).\nAlle sollecitazioni da parte dell'UNHCR presso il Ministero dell'Interno, fu contestato dai funzionari del Viminale che la richiesta non poteva essere accolta in quanto, oltre alla \"riserva geografica\", erano interessati dagli \"accadimenti in Sudafrica una pluralit\u00e0 di suoi connazionali senza per\u00f2 denotare intenti persecutori diretti e personali nei confronti del richiedente\". La decisione definitiva e non impugnabile per\u00f2 consentiva il rilascio di Jerry Masslo, dopo due settimane di trattenimento in una cella dell'aeroporto di Roma-Fiumicino, in quanto all'epoca non era previsto alcun meccanismo coercitivo di accompagnamento alla frontiera. Poteva cos\u00ec rimanere in Italia, ma senz'alcuno status giuridico definito.\nIn seguito, accolto presso una struttura della Comunit\u00e0 di Sant'Egidio, la \"Tenda di Abramo\", fece domanda di espatrio per il Canada, indicando nel modulo la volont\u00e0 di ricongiungersi con la moglie e i figli. Presso la struttura di accoglienza, incominci\u00f2 ad imparare la lingua italiana e a esercitare dei piccoli lavori occasionali. Nell'estate successiva decise di spostarsi a Villa Literno dove gli era stato riferito da altri immigrati che ci sarebbe stata la possibilit\u00e0 di lavorare per la raccolta del pomodoro.\nLa raccolta del pomodoro a Villa Literno.\nLe condizioni di vita delle migliaia di immigrati, che gi\u00e0 da alcuni anni raggiungevano Villa Literno per cercare lavoro nelle campagne, erano durissime. Alla fine degli anni ottanta, il comune campano contava circa 10.000 abitanti che viveva prevalentemente di agricoltura, in cui un ruolo preponderante era svolto dalle attivit\u00e0 economiche collegate al controllo del territorio da parte del clan dei casalesi.\nI campi di pomodoro finanziati dall'Aima e dalla CEE richiedevano, durante il periodo della raccolta, un massiccio impiego di forza lavoro bracciantile, non disponibile tra gli italiani alle condizioni economiche dei produttori; per questo motivo la citt\u00e0 cominci\u00f2 a diventare meta degli immigrati, che seguivano la stagionalit\u00e0 dei lavori in agricoltura, spostandosi di volta per volta nelle localit\u00e0 dove veniva richiesto il lavoro, attraverso delle vere e proprie catene di richiamo. Durante il periodo della raccolta del pomodoro, la popolazione immigrata raggiungeva anche le quattromila unit\u00e0.\nJerry Masslo, ogni mattina all'alba, insieme a centinaia di immigrati, raggiungeva il quadrivio del paese, ribattezzato dai liternesi la \"piazza degli schiavi\", dove si attendeva l'arrivo dei caporali o si contrattava direttamente con il datore di lavoro per poi recarsi nei campi a raccogliere il pomodoro. Il lavoro di raccolta, poteva durare in alcuni casi anche quindici ore al giorno e veniva pagato a \"cassette\" (ottocento o mille lire a cassetta), i contenitori da 25\u00a0kg di prodotto che dovevano essere riempiti e contati a fine giornata per il calcolo della paga giornaliera. Per poter raggiungere un salario giornaliero di 40.000 Lire era necessario riempire pi\u00f9 di quaranta casse.\nLa notte, insieme ad altri immigrati, Jerry Masslo alloggiava, come gran parte degli immigrati, nei ruderi dei casolari in campagna, dormendo in condizioni precarie, su cartoni, senza luce n\u00e9 servizi igienici. Nell'estate del 1988 rimase due mesi a Villa Literno, dopodich\u00e9, finita la stagione della raccolta, ritorn\u00f2 a Roma presso la struttura di accoglienza che l'aveva accolto, la \"Tenda di Abramo\". Le condizioni lavorative nella capitale non cambiarono per lui e nel frattempo, il visto per il Canada non veniva rilasciato. L'estate successiva fece ritorn\u00f2 a Villa Literno per tornare a lavorare alla raccolta del pomodoro.\nLa situazione che vi trov\u00f2 era diversa rispetto all'anno precedente, nelle baracche dove dormivano gli immigrati stava maturando la consapevolezza sulle condizioni di sfruttamento alle quali gli immigrati erano costretti a sottostare. Alle riunioni partecipava attivamente anche Jerry Masslo. Gli immigrati si erano appellati al sindacato, ma le resistenze erano forti. Intanto a Villa Literno cominciarono a moltiplicarsi gli episodi d'intolleranza nei confronti degli immigrati, essi non potevano pi\u00f9 passeggiare liberamente, per timore che venissero malmenati da alcuni ragazzi del paese, dove all'epoca, avevano organizzato dei veri e propri \"squadroni\" che servivano per picchiare gli immigrati o per terrorizzarli e costringerli a stare lontani dalle vie del centro della citt\u00e0.\nPer le strade i carabinieri trovarono dei volantini rivolti ai liternesi che venivano incitati alla violenza contro gli immigrati, in cui era scritto: \u00ab \"\u00c8 aperta la caccia permanente al nero. Data la ferocia di tali bestie [\u2026] e poich\u00e9 scorrazzano per il territorio in branchi, si consiglia di operare battute di caccia in gruppi di almeno tre uomini \"\u00bb. La situazione lavorativa nelle campagne di Villa Literno , incominci\u00f2 a destare l'attenzione dei media italiani, e una telecamera di una troupe del Tg2, che stava intervistando gli immigrati sulle loro condizioni, raccoglier\u00e0 anche una testimonianza di Jerry Masslo.\nL'assassinio di Jerry Masslo.\nQuasi al termine della stagione di raccolta nei campi, la sera del 24 agosto 1989, Jerry Masslo si era ritirato nel capannone di via Gallinelle, dove dormiva con altri 28 immigrati. Alcune persone, con i volti coperti, fecero irruzione con armi e spranghe chiedendo che venissero consegnati loro tutti i soldi che avevano addosso. Per gli immigrati, che non avevano altro sistema che conservare tra i loro indumenti tutto il denaro che guadagnavano, significava dover consegnare agli assalitori tutto ci\u00f2 che avevano guadagnato in due mesi e oltre di lavoro.\nAlcuni consegnarono subito il denaro, altri si rifiutarono. Al diniego degli immigrati di consegnare i soldi, uno dei ladri colp\u00ec alla testa, con il calcio della pistola, un sudanese di 29 anni, Bol Yansen; a causa di questo gesto da parte dei malviventi, la situazione cominci\u00f2 a degenerare e uno dei rapinatori spar\u00f2 tre colpi di pistola calibro 7,65 che colpirono Masslo e un altro suo connazionale. Nel trambusto successivo alla sparatoria, gli assalitori fuggirono via, per timore della reazione di massa da parte degli immigrati. Kirago Antony Yrugo, cittadino keniota, riusc\u00ec a sopravvivere; per Jerry Masslo non ci fu nulla da fare, mor\u00ec prima dell'intervento dei medici.\nLa Cgil per Jerry Masslo chiese i funerali di Stato, che si tennero il 28 agosto alla presenza del Ministro degli affari esteri Gianni De Michelis e di altre rappresentanze delle istituzioni. Ai funerali accorsero le televisioni di tutta Italia per riprendere l'evento, il Tg2 si colleg\u00f2 in diretta, e trasmise nella consueta rubrica Nonsolonero, per intera, l'intervista rilasciata da Jerry Masslo:\nPer la morte di Masslo, nel luglio del 1991, sono stati condannati in via definitiva dalla Corte d\u2019assise di appello Giovanni Florio (a 18 anni), Giuseppe Caputo a 14, Michele Lo Sapio a 13. Salvatore Caputo, il quarto appartenente alla banda, all'epoca dei fatti ancora minorenne, fu condannato a 12 anni dal Tribunale dei Minori.\nReazioni.\nLa morte di Jerry Essan Masslo rappresent\u00f2 per l'Italia la presa d'atto della necessit\u00e0 di garantire adeguati diritti e doveri agli immigrati, che nel corso degli anni ottanta erano cresciuti considerevolmente di numero fino a seicentomila nel 1990. Poco dopo la sua morte ebbe luogo a Roma la prima manifestazione antirazzista mai organizzata in Italia sino ad allora, con la partecipazione di oltre 200.000 persone, italiani e stranieri. La vicenda del mancato riconoscimento dello status di rifugiato a Jerry Masslo, in quanto non cittadino dell'Europa dell'est, port\u00f2 il governo Andreotti VI a varare, in tempi record, il decreto legge 30 dicembre 1989 n. 416, recante norme urgenti sulla condizione dello straniero, convertito poi nella Legge 28 febbraio 1990 n. 39: la legge Martelli.\nLa legge Martelli, all'articolo 1, riconobbe agli stranieri extraeuropei sotto mandato dell'Alto commissariato delle Nazioni Unite per i rifugiati, lo status di rifugiato, eliminando la \"limitazione geografica\" per i richiedenti asilo politico, stabilita in base alla Convenzione di Ginevra del 28 luglio 1951, ratificata in Italia con la legge 24 luglio 1954 n.722. Furono inoltre riconosciuti e garantiti i diritti dei lavoratori stranieri. La morte di Jerry Essan Masslo segn\u00f2 l'inizio d'una nuova stagione della convivenza multietnica in Italia.\nIl Tg3 nazionale apr\u00ec con la notizia: \"Squadrone della morte a Villa Literno spara sui lavoratori di colore\". Nei giorni successivi intervennero sulla vicenda, l'ONU, il Papa Giovanni Paolo II, il Presidente della repubblica Francesco Cossiga e tutto il mondo politico italiano, il sindacato e l'associazionismo. Il 20 settembre 1989 a Villa Literno si tenne il primo sciopero degli immigrati contro il caporalato al servizio della camorra e fu un evento di portata storica per l'Italia.\nIl 7 ottobre 1989 a Roma si svolse la prima grande manifestazione nazionale contro il razzismo, con alla testa uno striscione che ricordava il profugo politico sudafricano. In quella stagione si former\u00e0 la prima generazione di antirazzisti in Italia. L'allora Presidente della Camera, Nilde Iotti, incontr\u00f2 una delegazione di immigrati a Villa Literno. Nel febbraio del 1990 entra in vigore la legge Martelli, primo discusso tentativo di affrontare i temi dell'immigrazione in un Paese che scopriva di essere diventato non pi\u00f9 terra d'emigrazione ma luogo dove migliaia di stranieri, che all'epoca avevano superato abbondantemente il mezzo milione di presenze, decidevano di trasferirsi per migliorare le proprie condizioni di vita.\nNell'estate del 1990 venne realizzato a Villa Literno, il \"Villaggio della Solidariet\u00e0\", una grande tendopoli dotata di servizi per gli immigrati, fu intitolata a Jerry Masslo e allestita grazie al solo impegno volontario di giovani provenienti da tutta Italia. Nel corso dei primi anni novanta presero corpo le prime forme di accoglienza per immigrati e per l'integrazione scolastica dei loro figli.\nNegli anni successivi, nonostante il clamore mediatico e la nascita di alcune associazioni, tra queste una fondata da medici intitolata a Jerry Masslo, la condizione dei migranti nelle campagne di Villa Literno non ricevette adeguate misure di sostegno per l'organizzazione di servizi per l'assistenza e integrazione. L'assenza di strutture di accoglienza, obblig\u00f2 i migranti a organizzarsi in un insediamento intorno a un grosso casolare diroccato, che arriv\u00f2 ad ospitare numerose centinaia di persone. Le difficili condizioni igienico sanitarie fecero diventare famoso l'insediamento con il nome di Ghetto di Villa Literno.\nI clan della camorra, infastiditi dalla eccessiva attenzione mediatica che le campagne di Villa Literno continuavano a riscuotere, nel settembre del 1994 reagirono causando il rogo del Ghetto, nonostante vi fosse, nei mesi antecedenti, l'intenzione della prefettura di Caserta di individuare una soluzione alternativa, con un progetto da oltre un miliardo di lire, di cui avrebbe dovuto farsi carico l'amministrazione di Casal di Principe.\nMonsignor Raffaele Nogaro, vescovo di Caserta defin\u00ec l'incendio del Ghetto di Villa Literno, un \"incendio di Stato\".\nNel novembre 2011, Andrea Riccardi, fondatore della Comunit\u00e0 di Sant'Egidio, fece visita alla tomba di Masslo come primo atto pubblico della sua esperienza come ministro per la Cooperazione internazionale e l'Integrazione."}
{"id": "2535667", "revid": "180559", "url": "https://it.wikipedia.org/wiki?curid=2535667", "title": "Campionato americano maschile di pallacanestro 1999", "text": "Il 9\u00ba Campionato Americano Maschile di Pallacanestro FIBA (noto anche come FIBA Americas Championship 1999) si \u00e8 svolto dal 14 luglio al 25 luglio 1999 a San Juan, a Porto Rico.\nI Campionati americani maschili di pallacanestro sono una manifestazione biennale tra le squadre nazionali organizzato dalla FIBA Americas.\nTurno preliminare.\nGruppo A.\n14 luglio 1999\n15 luglio 1999\n16 luglio 1999\n17 luglio 1999\n18 luglio 1999\nGruppo B.\n14 luglio 1999\n15 luglio 1999\n16 luglio 1999\n17 luglio 1999\n18 luglio 1999\nQuarti di finale.\nLe prime quattro classificate dei Gruppi A e B avanzano al gruppo unico da otto squadre dei quarti di finale. Ogni squadra affronter\u00e0 le quattro squadre provenienti dall'altro gruppo. I risultati della fase a gironi sono mantenuti.\nLe prime quattro classificate del gruppo unico accedono alle semifinali.\n19 luglio 1999\n20 luglio 1999\n21 luglio 1999\n22 luglio 1999"}
{"id": "2535668", "revid": "112023888", "url": "https://it.wikipedia.org/wiki?curid=2535668", "title": "Riserva naturale Lestra della Coscia", "text": "La riserva naturale Lestra della Coscia \u00e8 un'area naturale protetta istituita nel 1971 nella provincia di Latina.\nOccupa una superficie di 42 ha all'interno della Parco nazionale del Circeo."}
{"id": "2535673", "revid": "112023932", "url": "https://it.wikipedia.org/wiki?curid=2535673", "title": "Riserva naturale statale Isole di Ventotene e Santo Stefano", "text": "La riserva naturale statale Isole di Ventotene e Santo Stefano \u00e8 un'area protetta istituita nel 1999, situata in provincia di Latina in Lazio, e comprende il territorio dell'Isola delle isole di Ventotene e Santo Stefano, le acque delle due isole sono comprese invece nell'Area naturale marina protetta Isole di Ventotene e Santo Stefano."}
{"id": "2535681", "revid": "179980", "url": "https://it.wikipedia.org/wiki?curid=2535681", "title": "In\u00e1cio Joelson", "text": ""}
{"id": "2535682", "revid": "71433", "url": "https://it.wikipedia.org/wiki?curid=2535682", "title": "High School Band", "text": ""}
{"id": "2535688", "revid": "1429175", "url": "https://it.wikipedia.org/wiki?curid=2535688", "title": "Four (pupazzo)", "text": "Four \u00e8 un personaggio immaginario nel cast della trasmissione \"Ciao Ciao\" nonch\u00e9 simbolo di Rete 4. Molto conosciuto negli anni ottanta, veniva affiancato a Uan, mascotte di Italia 1, e Five, mascotte di Canale 5.\nStoria.\nFour era un orsetto antropomorfo dalla pelliccia bruna, con grandi occhi azzurri, naso a pallina arancio, orecchie tonde, un ciuffo chiaro in testa. Era doppiato inizialmente da Giancarlo Muratori e poi da Pietro Ubaldi.\nA differenza di Uan, il barboncino rosa che rispecchiava il bambino delle elementari pestifero e pierinesco, Four rappresentava un adolescente che frequentava le scuole medie.\nLo si capisce dal timbro di voce pi\u00f9 adulto rispetto a quello di Uan e da molti atteggiamenti che, negli anni '80, caratterizzavano i \"giovani alla moda\" del tempo: Four parlava in gergo paninaro e i suoi idoli musicali erano i Duran Duran, allora gruppo di tendenza di cui si vantava di possedere i poster. Tale personaggio era quindi stato creato per attrarre anche un pubblico di ragazzi pi\u00f9 grandicelli, i quali potevano cos\u00ec riconoscersi in Four in quanto membro di un \"gruppo\", in questo caso appunto la sottocultura paninara.\nParecchio adolescenziale era anche il tipo di compagnia che affiancava Four: spesso infatti si trattava di belle ragazze presentatrici delle varie edizioni, diverse quindi dai personaggi comici ma quasi genitoriali che caratterizzavano la quotidianit\u00e0 di Uan, anche se all'occorrenza sapevano essere delle \"mamme\" per lui (Giorgia Passeri dal 1984/85 al 1987/88, Debora Magnaghi nel 1988/89 Paola Tovaglia dal 1989/90 al 1991/92). Nelle sigle della trasmissione la mascotte era dietro in seconda fila vicino a Marianna Brusegan.\nCol passare del tempo e delle mode la personalit\u00e0 e la fisionomia di Four cambiarono parecchio. Si direbbe infatti che \u00e8 il pupazzo che ha subito anche i cambiamenti fisici pi\u00f9 significativi anche grazie al rimpicciolimento dei meccanismi posti al suo interno che ne muovevano occhi e orecchie. Negli anni '80 era caratterizzato da un muso non troppo lungo, testa arrotondata e un pelo bruno che contrastava col ciuffetto bianco che aveva in testa, l'arancione del naso e il giallo che gli colorava l'interno della bocca. Era dunque un personaggio che colpiva anche per il vistoso contrasto di colori che lo caratterizzava. Nei primi anni '90 Four abbandon\u00f2 il linguaggio gergale, l'aspetto del pupazzo cambi\u00f2 e infatti, oltre ad avere colori meno sgargianti il muso divenne pi\u00f9 lungo. A met\u00e0 anni '90 Four fu poi affiancato da suo cuginetto Fourino (molto simile a Four, ma pi\u00f9 piccolo, di colore arancione e con un crestino di capelli gialli in testa, doppiato da Davide Garbolino) e dalla scimmietta Rag\u00f9, personaggio pi\u00f9 infantile, che comparve nella trasmissione \"Ciao Ciao Mattina\", condotto da Paola Tovaglia e Marco Milano fino alla chiusura della stessa.\nCol passare degli anni, insieme agli altri due pupazzi, Four \u00e8 stato accantonato dall'emittente. Nel 2001, i pupazzi \"Uan\", \"Four\" e \"Five\" furono donati alla Scuola di Arte Drammatica \"Paolo Grassi\" di Milano. La notte del 15 ottobre 2005, i tre pupazzi furono rubati e ancora oggi rimane un mistero la loro sparizione, aggravata anche dal fatto che, essendo di fattura originale, ne esistono pochissime copie.\nNel 2015 Four appare per pochi istanti nel videoclip del singolo Maria Salvador del rapper italiano J-Ax.\n\"Parentela\" con Uan.\nVeniva spesso citato da Uan (e viceversa) come suo cugino, questo perch\u00e9 provenivano dagli stessi creatori e si muovevano per mezzo degli stessi animatori, malgrado la diversit\u00e0 di specie animale rappresentata dai due pupazzi (Uan era un cane e Four era un orso, quindi nella realt\u00e0 un possibile grado di parentela tra queste due bestie sarebbe stato palesemente inverosimile).\nDiscografia.\nPartecipazioni.\nSigle incise da Four con vari conduttori nella collana di LP \"Fivelandia\":"}
{"id": "2535692", "revid": "1123126", "url": "https://it.wikipedia.org/wiki?curid=2535692", "title": "Abbazia di San Salvatore", "text": ""}
{"id": "2535697", "revid": "6923", "url": "https://it.wikipedia.org/wiki?curid=2535697", "title": "Leonardo Bettisi", "text": "Leonardo di Antonio, pi\u00f9 noto come \u201cDon Pini de Betisse\u201d (Don Pino) \u00e8 senza dubbio, nel panorama della ceramica italiana della seconda met\u00e0 del Cinquecento, una delle figure preminenti dello Stile Compendiario. Assieme a \"Virgiliotto\" Calamelli e ai Dalle Palle o Giangrandi ha reso celebri i \u201cbianchi\u201d di Faenza.\nLa vita.\nLa prima notizia lo ricorda indirettamente attraverso la moglie Lucia. Il nome paterno risulta chiaramente nel rogito del 26 ottobre 1570 del notaio Giovanni Viarani dell'Archivio Notarile di Faenza.\nPer quanto riguarda il soprannome di Leonardo Bettisi, \u00e8 Gaetano Ballardini che per primo avanza l'ipotesi plausibile, anche se avverte che \u2026\"perch\u00e9 Leonardo venga detto e si firmi \u201cDon Pino\u201d \u00e8 cosa che non sappiamo: certo \u00e8 che nella toponomastica faentina \u00e8 ancora il nome di dumpina dato ad un podere che potrebbe anche essere stato suo. Egli si firma almeno in tre modi, a volte in cobalto, la seconda in ocre, omettendo talvolta il segno di soppressione delle lettere terminali N e NO della sua sigla\".\nLeonardo lavor\u00f2 nella bottega di \"Virgiliotto\" Calamelli dove aveva iniziato la sua attivit\u00e0 anni prima della scomparsa del famoso maestro maiolicaro. Infatti la gestione della bottega del Calamelli, egli l'aveva avuta in uso almeno dal 1566, come si legge in un documento fatto conoscere dal Ballardini, dell'Archivio del Brefotrofio di Faenza:\" A di 10 ottobre 1566. Esatte L. 10 per carra doe de pali venduti a Don Pini de Betisse per la moiera di M\u00b0 Virziliotto orcilare.\" Successivamente, nel 1570, fu perfezionato il rapporto di affittanza tra la padrona della casa e della fornace, Elisabetta Dalle Palle vedova di Virgiliotto, ed il nuovo gestore della nota bottega maiolicara, Leonardo Bettisi fu Antonio. Del 1570 \u00e8 anche il documento in cui, risultando ancora credito per maioliche di Fra' Sabba di Castiglione, che era morto il 16 marzo del 1554, Leonardo viene ricordato come \u201cMastro delle Maioliche\u201d.\n L'oculatezza imprenditoriale sottesa a tutta l'attivit\u00e0 di Virgiliotto si riscontrer\u00e0 anche in Leonardo Bettisi e non solo nel garantire la continuit\u00e0 di un'eccellente produzione maiolicara avvalendosi di validi collaboratori, anche e sopra tutto nel mantenersi estraneo, attraverso scelte iconografiche mirate, alla repressione nei confronti dei maiolicari eretici faentini come accadde allo Stanghi, condannato a morte per eresia nel 1567.\n Seconda met\u00e0 del XVI secolo. Il figlio di Leonardo, Antonio (junior) era attivo collaboratore del padre con mansioni anche di amministratore dei beni comuni. Ad Antonio, infatti, furono indirizzati alcuni mandati di pagamento comunali per i servizi da tavola eseguiti e forniti da Don Pino e regalati dagli Anziani del Comune di Faenza a vari prelati, cardinali, nel 1571, 1578\nProbabilmente, dopo la morte del padre Leonardo, collocabile non dopo il 1589, il figlio avr\u00e0 incontrato qualche difficolt\u00e0 a mantenere la credibilit\u00e0 sulla qualit\u00e0 artistica della produzione della famosa bottega. Ne \u00e8 una conferma la lettera che Girolamo Patella, abitante a Faenza, ha inviato il 19 agosto 1582 ad Alfonso Gonzaga, Conte di Novellara, per segnalare la spedizione, da Faenza, di tre quantitativi di maioliche cos\u00ec descritte: \"Sopra la majolicha di V.S. Ill.ma li \u00e8 il presente segnio del Sig.re e quela di la iil.ma Sig.ra sua Consorte non li \u00e8 segnio alchuna, salvo sopra quela di li frati dil Jesus li \u00e8 il presente segnio IHS.\" In questa lettera non viene specificato chi sia l'esecutore delle maioliche con stemma o senza, ma nella successiva del 18 luglio 1590, inviata dal Patella al Conte Camillo Gonzaga a Novellara, desideroso di acquistare stoviglie a Faenza, propone di effettuare la trattativa con\" il primo mastro di Faenza il quale si domanda maestro Anto Betissi e soprannome di Don Pino, il quale \u00e8 mio parente.\"\nPer convincere definitivamente il conte Gonzaga il Patella fa inviare da Antonio Bettisi, chiamato da lui \u201cmastro\u201d e suo parente, un elenco di stoviglie componenti un servizio da tavola; elogiando ulteriormente Antonio Bettisi fu Leonardo, detto Don Pino (come il padre), fa riferimento alla fornitura fatta dal ceramista al Duca di Baviera, successore di Alberto V, deceduto questi nel 1579: \"Questo \u00e8 il primo mastro di Faenza e ne fa a principi e signori et ha ne incassa da 8 casse fate al Ducha di Baviera\u00bb\"\nPer dare un ordine cronologico alla bottega Bettisi, \u00e8 stata ipotizzata una prima fase, quella dell'attivit\u00e0 di Leonardo (che risulta gi\u00e0 morto nel 1589), in cui la marca era tracciata facendo uso, prevalentemente, dell'azzurro cobalto chiaro, con una freschezza tipicamente compendiaria e con una grafia piuttosto larga; ed una fase successiva, cio\u00e8 nel periodo di Antonio (Junior) dal 1590 c., in cui sembrerebbe prevalere la marca in ocra o un bruno rossiccio e di grafia pi\u00f9 dura e minuta.\nL'opera.\nL'opera di \"Don Pino\" s'intreccer\u00e0 con quella del pi\u00f9 anziano \"Virgiliotto\", di cui continuer\u00e0 a dirigerne dopo la morte la bottega, e con i Dalle Palle o Giangrandi, sia nell'orizzonte dei temi iconografici di riferimento sia nel tratto pittorico compendiario. Pur evidenziandosi nelle opere di Bettisi una personale visione pittorico compositiva, rimandiamo alla sezione della voce Virgilio Calamelli per gli approfondimenti legati allo Stile Compendiario e alle fogge dei \"bianchi\" di Faenza, di cui il Bettisi fu uno dei massimi esponenti.\nMerita qui ricordare che il Bettisi non abbandon\u00f2 i temi istoriati e am\u00f2 dare corpo alle scene (epiche o di battaglia) generalmente in monocromia turchina, chiaroscurando con rapidi ma intensi tocchi di colore i contorni delle figure, sempre su fondi candidi e aggiungendo spesso su orizzonti e primi piani tocchi gialli o ocra aranciati. In questa abbondante campitura del manufatto caramico il Bettisi si distingue maggiormente dagli altri maestri dello Stile compendiario che prediligeranno piccole scene o singole figure volte raramente ad occupare l'intera superficie della maiolica.\nNe \u00e8 un bell'esempio l'anfora qui riprodotta con la rappresentazione di Samuele che trafigge Agag dove il Bettisi arriva a coprire l'intera superficie dell'opera con la trama dell\"'istoria\".\nI servizi (credenze) della bottega dei Bettisi, marcati e/o documentati.\nLa \u201ccredenza\u201d per Francesco I de' Medici, del 1568, \u00e8 fornita da Leonardo Bettisi, detto \u201cDon Pino\u201d, come si legge nel documentario fatto conoscere a suo tempo dal Guasti e ripreso in seguito dal Ballardini e dallo Zauli Naldi sulle pagine della rivista \u201cFaenza\u201d. Tra i pezzi della credenza medicea rientrano una crespina, o come la descrive il documento una tazza di frutta, ed una saliera del tipo che negli inventari veniva detta \"caprone\", gi\u00e0 collezione di Galeazzo Cora, oggi nelle raccolte del museo Faentino: opere caricate tutte dello stemma mediceo del \u201cSerenissimo Principe\u201d di Toscana e per lo pi\u00f9 contrassegnate dalla marca del Bettisi. Ma oltre alla credenza ora detta, Spallanzani ci ricorda che molti altri pezzi di maiolica, sempre faentina, (prevalentemente \u201cbianchi\u201d) vennero successivamente acquistati da Francesco, oramai Granduca di Toscana, e dal fratello Ferdinando, cardinale a Roma. Gli inventari compilati alla morte di Francesco I ricordano, seppur in forma molto ridotta, alcune centinaia di esemplari, mentre il sintetico elenco del 1588, concernente gli oggetti custoditi nel Casino di San Marco passati in eredit\u00e0 a don Antonio de' Medici, menziona pi\u00f9 di tremila maioliche faentine."}
{"id": "2535703", "revid": "1524446", "url": "https://it.wikipedia.org/wiki?curid=2535703", "title": "Scottish League Two", "text": "La Scottish League Two \u00e8 la quarta divisione del campionato scozzese di calcio, la pi\u00f9 bassa a carattere professionistico e tra quelle organizzate dalla Scottish Professional Football League. Il campionato fu creato col nome di Scottish Third Division nel 1994 in seguito alla scrematura dei ranghi di tutte le categorie sovrastanti e all'ammissione fra i professionisti di due nuovi club. Il nome odierno risale al 2013 e al rilancio commerciale del calcio scozzese.\nAl campionato ha aderito per questioni logistiche anche un club inglese, il Berwick Rangers, fino alla sua retrocessione nel 2019.\nFormula.\nOggi come all'atto della fondazione, vi partecipano 10 squadre che si affrontano per 4 volte. Il sistema dei punti \u00e8 quello tradizionale: 3 punti per la vittoria, 1 per il pareggio e 0 per la sconfitta.\nLa prima classificata viene direttamente promossa in Scottish League One, mentre la seconda, la terza e la quarta accedono ai play-off insieme alla penultima classificata della League One.\nOriginariamente, in League Two non esisteva retrocessione sul campo ma solo l'esclusione per motivi finanziari correlata ad un'eventuale richiesta da parte di un club dilettantistico di entrare nella lega, unita al soddisfacimento dei gravosi adempimenti legali, economici ed infrastrutturali richiesti, nonch\u00e9 al voto favorevole delle squadre gi\u00e0 affiliate. Tale chiusura all'americana fu per lungo tempo criticata in quanto in contrasto con il carattere pubblico del calcio europeo. Tale anomalia fu sanata in occasione della fondazione della SPFL, che stabil\u00ec un test-match fra l'ultima classificata in League Two e la miglior formazione semiprofessionistica del paese, pur riservandosi di valutare la solidit\u00e0 economica del club vincente la sfida.\nStoria.\nNel 1994 venne introdotta la Scottish Third Division. Sino al 1998, questo campionato fu contemporaneamente il quarto per importanza della \"pyramid\" e della Scottish Football League, poi con la nascita della Scottish Premier League divenne il terzo livello della SFL. Il Forfar Athletic fu il primo club a laurearsi campione, salendo cos\u00ec in Second Division insieme al Montrose, secondo classificato. La formula della Third Division non venne mutata fino al 2005-2006, tranne che nel 1999-2000, quando anche la terza classificata fu promossa a causa dell'ampliamento dei ranghi della SPL e, curiosamente, si trattava ancora del Forfar Athletic.\nDal 2005-2006 solo la vincitrice del campionato \u00e8 promossa direttamente in Second Division, mentre la 2\u00aa, 3\u00aa e 4\u00aa classificata disputano i \"play-off\" unitamente alla penultima classificata della divisione superiore. Proprio quest'ultima, l'Alloa Athletic, fu la prima vincitrice dei \"play-off\", superando in finale i Berwick Rangers. Nel 2006-2007 il Queen's Park fu la prima formazione di Third Division ad imporsi nella \"post season\", dopo aver concluso al 3\u00ba posto il campionato ed aver sconfitto in finale l'East Fife.\nUna situazione particolare ebbe luogo nel 2012 allorquando oltre all'Alloa Athletic, campione in carica, la promozione fu appannaggio anche dello Stranraer che, seppur sconfitto nella finale play-off dal club di Second degli Albion Rovers, fu ripescato grazie alla retrocessione a tavolino dei Rangers in Third Division, che liber\u00f2 un posto nella Scottish Second Division 2012-2013.\nNel 2013 il campionato cambi\u00f2 nome senza modificare la sostanza, ispirandosi alle denominazioni in uso in Inghilterra e in Italia."}
{"id": "2535704", "revid": "486946", "url": "https://it.wikipedia.org/wiki?curid=2535704", "title": "Palazzo vescovile di Krom\u011b\u0159\u00ed\u017e", "text": ""}
{"id": "2535705", "revid": "54193", "url": "https://it.wikipedia.org/wiki?curid=2535705", "title": "SMAD (proteine)", "text": "Le SMAD (dall'inglese \"small mother against decapentaplegic\") sono una classe di proteine che modulano l'attivit\u00e0 dei ligandi del fattore di crescita trasformante beta.\nLe SMAD formano dei complessi proteici, spesso con altre SMAD, penetrano nel nucleo e fungono da fattori di trascrizione.\nClassi.\nEsistono tre classi di proteine SMAD:\nNomenclatura.\nLe proteine SMAD sono omologhi sia della proteina della \"Drosophila\", MAD (\"mothers against decapentaplegic\") sia della proteina della \"Caenorhabditis elegans\" SMA. Il nome \u00e8 pertanto una combinazione dei due."}
{"id": "2535706", "revid": "300067", "url": "https://it.wikipedia.org/wiki?curid=2535706", "title": "Nazionale di pallacanestro di Panama", "text": "La nazionale di pallacanestro panamense \u00e8 la rappresentativa cestistica di Panama ed \u00e8 posta sotto l'egida della Federazione cestistica di Panama."}
{"id": "2535711", "revid": "339392", "url": "https://it.wikipedia.org/wiki?curid=2535711", "title": "Nazionale di pallacanestro degli Stati Uniti", "text": ""}
{"id": "2535713", "revid": "767487", "url": "https://it.wikipedia.org/wiki?curid=2535713", "title": "Associazione Calcio Palermo 1939-1940", "text": "Questa voce raccoglie le informazioni riguardanti l'Associazione Calcio Palermo nelle competizioni ufficiali della stagione 1939-1940.\nStagione.\nIn questa stagione il Palermo ottiene un 14\u00ba posto in Serie B, salvandosi, ma verr\u00e0 escluso il 30 agosto 1940 dalla Serie B 1940-1941, su delibera della FIGC, per fallimento societario, il secondo della storia.\nNel novembre 1939 viene sconfitto per 1-0 dal Siracusa nel terzo turno eliminatorio della Coppa Italia.\nLe ultime due giornate, con la salvezza raggiunta (con difficolt\u00e0), il Palermo \u00e8 costretto ad affrontare le trasferte di Padova e Sanremo con solo undici giocatori disponibili, tra i quali i tre portieri e alcuni giovani delle riserve, perch\u00e9 la maggior parte della rosa parte per la guerra.\nContro il (sconfitta per 6-0), Sellan gioca come mediano ed esordiscono in serie cadetta Chiari e Maniscalco. La settimana successiva la squadra si ritrova in dieci elementi validi a causa dell'infortunio di Baratti: allora \u00e8 l'allenatore Ermenegildo Negri, ormai quarantenne, a scendere in campo, ricoprendo il ruolo di centravanti e segnando il gol del Palermo in quella partita (sconfitta per 2-1).\nOrganigramma societario.\nArea direttiva\nArea tecnica"}
{"id": "2535719", "revid": "287204", "url": "https://it.wikipedia.org/wiki?curid=2535719", "title": "Nazionale di pallacanestro delle Isole Vergini americane", "text": "La nazionale di pallacanestro delle Isole Vergini americane \u00e8 la rappresentativa cestistica delle Isole Vergini americane ed \u00e8 posta sotto l'egida della Federazione cestistica delle Isole Vergini americane."}
{"id": "2535721", "revid": "1442080", "url": "https://it.wikipedia.org/wiki?curid=2535721", "title": "Delray Beach International Tennis Championships 1999 - Singolare", "text": "Il singolare del Delray Beach International Tennis Championships 1999 \u00e8 stato un torneo di tennis facente parte dell'ATP Tour.\nAndrew Ilie era il detentore del titolo, ma quest'anno non ha partecipato.\nLleyton Hewitt ha battuto in finale Xavier Malisse 6-4, 6-7 (2-7), 6-1."}
{"id": "2535725", "revid": "339392", "url": "https://it.wikipedia.org/wiki?curid=2535725", "title": "Tsuchikage", "text": ""}
{"id": "2535726", "revid": "92723", "url": "https://it.wikipedia.org/wiki?curid=2535726", "title": "Khanato di Astrakhan", "text": ""}
{"id": "2535727", "revid": "357738", "url": "https://it.wikipedia.org/wiki?curid=2535727", "title": "Vascular endothelial growth factor", "text": ""}
{"id": "2535733", "revid": "1652635", "url": "https://it.wikipedia.org/wiki?curid=2535733", "title": "Russell Russell", "text": "Biografia.\nNel 1979, mentre si trovava a New York, gi\u00e0 reduce dei musical di Broadway, Russell \u00e8 stato scelto durante un provino dalla showgirl Nadia Cassini, che lo ha voluto accanto a s\u00e9 come primo ballerino nel programma televisivo \"Studio '80\", per la regia di Antonello Falqui.\nFu Claudio Simonetti, autore e musicista, a presentarlo nel 1981 a Gianni Boncompagni, regista televisivo che cercava un coreografo e showman per il suo variet\u00e0 \"Sotto le stelle\", al quale ha partecipato accanto ad una giovanissima Isabella Ferrari come primo ballerino, firmando anche le coreografie, e interpretando la sigla del programma, \"Buonasera ragazzina\". Successivamente \u00e8 entrato a far parte del gruppo dance degli Easy Going come cantante solista, a partire dal loro terzo LP \"Casanova\".\nNel 1983 ha interpretato il film di Riccardo Sesani \"Jocks\" nel ruolo di protagonista, al fianco di Tom Hooker. \nDopo aver partecipato nel 1986 a \"Pronto, chi gioca?\" accanto a Enrica Bonaccorti e Giancarlo Magalli, ha preso parte dal 1987 a \"Domenica In\", nuovamente con la regia di Gianni Boncompagni, variet\u00e0 per il quale Russell firm\u00f2 anche le coreografie delle due edizioni successive con Marisa Laurito ed Edwige Fenech.\nNel 1994 \u00e8 stato il coreografo di \"Serata mondiale\", programma di Rai 1 per la regia Paolo Beld\u00ec, condotto da Valeria Marini e Alba Parietti. Nel 1995 ha preso parte al programma \"I cervelloni\" su Rai 1, condotto da Paolo Bonolis, in qualit\u00e0 di coreografo per Alba Parietti. Nel 1999 ha preso parte alla versione teatrale di Giuseppe Patroni Griffi della commedia cinematografica \"Il Vizietto\", nel ruolo di \"Jacob\", accanto a Johnny Dorelli e Paolo Villaggio.\nNel 2003 ha preso parte al cast italiano del musical \"The Full Monty\" per la regia di Gigi Proietti, accanto a Giampiero Ingrassia, Bob Messini e Miranda Martino, replicato anche nel 2004. Nel 2006 ha preso parte su Rai 2 a \"Libero\", trasmissione televisiva di scherzi telefonici condotta da Alessandro Siani, dove ballava in trio con Franco Miseria e Enzo Paolo Turchi sulle coreografie di Luca Tommassini.\nDal 2011 al 2014 \u00e8 tornato a ricoprire il ruolo di \"Jacob\" ne \"Il vizietto\", per la regia di Massimo Romeo Piparo con Massimo Ghini e Cesare Bocci e, dal 2012 a 2014, accanto a Enzo Iacchetti e Marco Columbro. Nel 2012 \u00e8 stato protagonista con Lino Banfi di un episodio del film \"Buona giornata\" diretto da Carlo Vanzina. Nel 2014 ha interpretato \"Booker T Washington\" nella produzione italiana del musical \"RagTime\", in scena al Teatro Comunale Di Bologna, e nello stesso anno \u00e8 entrato nel cast della versione italiana del musical \"Dirty Dancing\", nel ruolo di \"Tito Suarez\".\nNel 2015 \u00e8 tornato nel cast della seconda produzione italiana di \"Dirty Dancing\", ed \u00e8 stato candidato come migliore attore non protagonista per gli \"Oscar Italiani del Musical\". Accanto a Ettore Bassi e Karima, nel musical \"The Bodyguard - Guardia del corpo\", che ha debuttato al Teatro Nazionale di Milano nel febbraio del 2017, recitava nel ruolo di Bill Devaney, ruolo ricoperto anche nella versione del musical in scena a Teatro Sistina di Roma nel novembre dello stesso anno.\nDall'ottobre 2019 \u00e8 in scena con il musical \"Charlie e la fabbrica di cioccolato\", nel ruolo di Eugene Beaugarde, per la regia di Federico Bellone, presso La Fabbrica del Vapore a Milano. Nel 2021 partecipa a \"The Voice Senior\"."}
{"id": "2535734", "revid": "1702319", "url": "https://it.wikipedia.org/wiki?curid=2535734", "title": "Chiesa di Sant'Orsola (Conegliano)", "text": "La chiesa di Sant'Orsola \u00e8 un edificio sacro di Conegliano, in provincia di Treviso e diocesi di Vittorio Veneto; posta sulla cima del Colle di Giano, \u00e8 parte del complesso del Castello. \nStoria.\nAntichissima (il nucleo risale al XII secolo), Sant'Orsola \u00e8 oggi ci\u00f2 che resta di quello che fu, fino al 1757, il Duomo di San Leonardo. Il vecchio duomo doveva essere una chiesa molto pi\u00f9 grande e fastosa di ci\u00f2 che oggi si vede: Sant'Orsola altro non \u00e8 che la parte terminale di San Leonardo, coro e abside, mentre nulla \u00e8 rimasto del corpo principale del vecchio edificio. \nUna memoria storica di come poteva essere questa chiesa ci viene dal dipinto di Sant'Elena che Cima da Conegliano dipinse circa nel 1495.\nLa chiesa \u00e8 stata restaurata negli anni 2000 dal Comune (attuale proprietario della struttura), dopo aver passato anni di lungo degrado.\nDescrizione.\nL'attuale facciata a capanna guarda sulla piazza del Castello, dalla quale la dividono un intimo sagrato erboso e un cancello. Essa, essendo il riempimento dell'arcone che conduceva al coro di San Leonardo, si presenta con le due principali aperture inscritte in esso: il portale rettangolare e, sopra una finestra a mezza luna. In alto, al di fuori del perimetro dell'arcone, la terza apertura \u00e8 un minuscolo rosone.\nSul lato sinistro, sporgenti verso la piazza del Castello, sopravvivono il campanile romanico con bifore a tutto sesto contenenti ciascuna una colonnina tuscanica, e una piccola cappella laterale. Il campanile contiene ancora oggi una campana (una volta erano 4, ma 3 di esse sono state donate alla Parrocchia di Campolongo.\nGli interni dovevano essere ricchi di affreschi presumibilmente cinquecenteschi, dei quali qualche traccia \u00e8 emersa nella parte absidale durante gli ultimi restauri."}
{"id": "2535735", "revid": "640277", "url": "https://it.wikipedia.org/wiki?curid=2535735", "title": "Catalogo Tycho-2", "text": "Il Catalogo Tycho-2 \u00e8 un catalogo astronomico comprendente oltre 2 milioni e mezzo di stelle tra le pi\u00f9 luminose.\nIl catalogo.\nTycho-2 contiene la posizione, il moto proprio e i dati fotometrici a 2 colori delle 2\u00a0539\u00a0913 stelle pi\u00f9 luminose della Via lattea, di cui circa 6\u00a0000 visibili ad occhio nudo. Sono incluse anche le componenti di stelle doppie fino ad una separazione angolare di 0,8 secondi d'arco. Il catalogo \u00e8 \"completo\" al 99% fino alla magnitudine V\u00a0~\u00a011,0, ovvero comprende il 99% di tutte le stelle con magnitudine pi\u00f9 luminosa dell'undicesima, e al 90% fino alla magnitudine V\u00a0~\u00a011,5.\nLe misure di posizione e magnitudine delle stelle di Tycho-2 si basano sulle osservazioni compiute dal satellite astronomico Hipparcos, costruito dall'Agenzia Spaziale Europea allo scopo di mappare tutto il cielo. Gli stessi dati raccolti da Hipparcos sono stati utilizzati precedentemente per la compilazione del catalogo Tycho-1. Tuttavia Tycho-2 contiene molti pi\u00f9 oggetti e i suoi dati sono pi\u00f9 precisi di quelli del predecessore, grazie all'utilizzo di tecniche di riduzione dei dati molto pi\u00f9 avanzate.\nLo \"United States Naval Observatory\" (USNO) utilizz\u00f2 i dati di Hipparcos per la compilazione dell'\"Astrographic Catalog/Tycho Reference Catalog\", comprendente circa un milione di stelle. La grande differenza fra le epoche di osservazione degli oggetti compresi nell'\"Astrographic Catalogue\" (AC\u00a02000) e nel catalogo Tycho-1, permise di aumentare la precisione delle misure dei moti propri delle stelle di circa un ordine di grandezza. Tycho-2 \u00e8 ulteriormente pi\u00f9 preciso.\nMoti propri con una precisione di circa 2,5 mas/anno sono stati derivati dal confronto con AC\u00a02000 e con altri 143 cataloghi astrometrici basati su osservazioni con strumenti da terra; tutte le coordinate sono state convertite al sistema di coordinate celesti di Hipparcos. Soltanto per 100\u00a0000 stelle non \u00e8 stato possibile misurare il moto proprio. Per stelle pi\u00f9 brillanti della magnitudine V\u00a0=\u00a09, l'errore della misura della posizione \u00e8 di circa 7 milliarcosecondi, mentre per le stelle di tutto il catalogo \u00e8 di circa 60 milliarcosecondi. Le osservazioni sono state compiute dal satellite dal 1989,85 al 1993,21; l'epoca media delle osservazioni \u00e8 stabilita al 1991,5.\nLa precisione delle misure fotometriche per stelle pi\u00f9 brillanti di V\u00a0=\u00a09 \u00e8 pari a 0,013 magnitudini; per tutte le stelle del catalogo \u00e8 di circa 0,10 magnitudini.\nAccedere al catalogo.\nPer accedere velocemente ai dati contenuti nel catalogo, ogni stella \u00e8 stata identificata usando il numero della regione di cielo stabilita nel \"Guide Star Catalog\" (0001-9537) e un numero di cinque cifre che identifica le stelle all'interno di ogni regione; i due numeri sono separati dal punto decimale. Differenti software all'interno di IRAF accedono ai dati di Tycho-2 utilizzando sia il numero identificativo e la regione del cielo che il sistema di coordinate celesti definito nel catalogo stesso.\nL'\"European Southern Observatory\" (ESO) ha messo a disposizione un programma in Perl per estrarre i dati da Tycho-2 senza bisogno di IRAF.\n\u00c8 inoltre possibile accedere a Tycho-2 anche attraverso l'archivio dei cataloghi astronomici VizieR, mantenuto dal \"Centre de donn\u00e9es astronomiques de Strasbourg\", dove ha il numero di riferimento I/259. "}
{"id": "2535741", "revid": "123970025", "url": "https://it.wikipedia.org/wiki?curid=2535741", "title": "Salvatore Termini", "text": "Biografia.\nNasce nel quartiere Zen di Palermo, \u00e8 analfabeta e vive di espedienti e, come nel film, viene chiamato King Kong dagli amici, tra cui Alfredo Li Bassi, Filippo Genzardi, Roberto Mariano, Francesco Benigno. All'epoca del film era analfabeta: sul set imparava le battute ascoltandole dal registratore. Impara poi in seguito a scrivere e a parlare bene in italiano. Lascia la Sicilia, ha vissuto a Novara e a Verona, per poi ritornare a Palermo. \nLa notoriet\u00e0.\nSi trasferisce a Verona insieme ad alcuni parenti e viene chiamato per il film \"Vite perdute\", dove interpreta il ruolo di Scimmietta. Successivamente appare in alcuni film comici, come \"Anni 90 - Parte II\" (nell'episodio \"Luna di fiele\") e partecipa a molti video musicali, tra cui \"Pensa\" di Fabrizio Moro e \"Guagli\u00f2\" di Tommy Riccio. Recita da protagonista anche nel film \"Ragazzi fuori\", in cui ritrova quasi tutti gli amici e colleghi di lavoro di \"Mery per sempre\". Nel 2012 \u00e8 presente nella quarta stagione di \"Squadra antimafia - Palermo oggi\"."}
{"id": "2535742", "revid": "122905040", "url": "https://it.wikipedia.org/wiki?curid=2535742", "title": "Nazionale di pallacanestro di Cuba", "text": "La nazionale di pallacanestro cubana \u00e8 la rappresentativa cestistica di Cuba ed \u00e8 posta sotto l'egida della Federazione cestistica di Cuba."}
{"id": "2535744", "revid": "287204", "url": "https://it.wikipedia.org/wiki?curid=2535744", "title": "Internazionali d'Italia 1999", "text": "Gli Internazionali d'Italia 1999 sono stati un torneo di tennis giocato sulla terra rossa. \u00c8 stata la 56\u00aa edizione degli Internazionali d'Italia, che fa parte della categoria ATP Super 9 nell'ambito dell'ATP Tour 1999, e della Tier I nell'ambito del WTA Tour 1999. Sia che il torneo maschile che quello femminile si sono giocati al Foro Italico di Roma in Italia.\nCampioni.\nSingolare maschile.\n Gustavo Kuerten ha battuto in finale Patrick Rafter 6\u20134, 7\u20135, 7\u20136(6)\nSingolare femminile.\n Venus Williams ha battuto in finale Mary Pierce 6\u20134, 6\u20132\nDoppio maschile.\n Ellis Ferreira / Rick Leach hanno battuto in finale David Adams / John-Laffnie de Jager 6\u20137, 6\u20131, 6\u20132\nDoppio femminile.\n Martina Hingis / Anna Kurnikova hanno battuto in finale Alexandra Fusai / Nathalie Tauziat 6\u20132, 6\u20132"}
{"id": "2535745", "revid": "1603714", "url": "https://it.wikipedia.org/wiki?curid=2535745", "title": "Chiesa di Sant'Orsola", "text": ""}
{"id": "2535758", "revid": "1566286", "url": "https://it.wikipedia.org/wiki?curid=2535758", "title": "Georges Wilson", "text": "Biografia.\nDi padre francese e madre irlandese, adott\u00f2 legalmente il cognome materno e non volle mai rendere pubblico l'originario cognome paterno. Allievo di Pierre Renoir, Wilson esord\u00ec nel 1947 e, dopo il fortunato incontro con l'attore G\u00e9rard Philipe, all'inizio degli anni cinquanta si afferm\u00f2 con successo sulle scene del Th\u00e9\u00e2tre National Populaire, prima come stretto collaboratore di Jean Vilar, poi, dopo le dimissioni di quest'ultimo, come direttore, carica che ricopr\u00ec dal 1963 al 1973.\nNumerosi in quegli anni i suoi impegni sul palcoscenico, sia al Th\u00e9\u00e2tre National Populaire che altrove, che tuttavia non gli impedirono di affermarsi come interprete caratterista di classe sugli schermi cinematografici: in Francia interpret\u00f2 lo smemorato vagabondo in \"L'inverno ti far\u00e0 tornare\" (1961) e un re libertino in \"Blanche, un amore proibito\" (1971); in Italia imperson\u00f2 l'anziano e sornione insegnante antifascista in \"Il federale\" (1961), che condivide un lungo viaggio in motocarrozzetta con il graduato della milizia Primo Arcovazzi (Ugo Tognazzi), cui seguirono \"Il disordine\" (1962), \"La noia\" (1963), \"Lo straniero\" (1967), \"L'et\u00e0 della pace\" (1974) e \"Nudo di donna\" (1981).\nDopo un paio di regie televisive, ha scritto e diretto il film \"La vouivre\" (1989), dall'omonimo romanzo di Marcel Aym\u00e9, interpretato dal figlio Lambert."}
{"id": "2535760", "revid": "436907", "url": "https://it.wikipedia.org/wiki?curid=2535760", "title": "Karnivool", "text": "I Karnivool sono un gruppo musicale progressive metal australiano formatosi a Perth nel 1997.\nLa formazione consiste da Ian Kenny alla voce, Andrew Goddard e Mark Hosking alle chitarre, Jon Stockman al basso e Steve Judd alla batteria ed \u00e8 nata per iniziativa degli stessi Kenny e Goddard ai tempi del liceo. Le sonorit\u00e0 iniziali erano perlopi\u00f9 assimilabili al nu metal, per poi evolversi gradualmente in uno stile pi\u00f9 vicino al progressive metal ispirato ai Tool.\nStoria del gruppo.\nPrimi anni (1997-2003).\nLe radici dei Karnivool affondano nel 1997 a Perth: in principio questi erano una band che eseguiva prevalentemente cover di Nirvana e Carcass uniti a brani originali e che era solita a suonare a feste ed eventi locali di ristretta rilevanza. Accadde nel 1998 che il cantante Ian Kenny decise di eliminare dalle proprie liste tutte le cover e di iniziare a dedicarsi interamente alla realizzazione di opere proprie, di mandar via ogni singolo componente rimasto facendone entrare altri, e di dare ufficialmente vita ai Karnivool: basti pensare infatti che il nome stesso deriva da un'aneddotica descrizione della band, definita come un \"mucchio di clown\" che si aggiravano per Perth.\nTra il 1998 e il 2004 la band avrebbe subito una serie di cambiamenti sostanziali di formazione. La prima incarnazione del 1998 dei Karnivool si basava sulla presenza di Kenny alla voce, Andrew Goddard alla chitarra, Andrew Brown al basso e Brett McKenzie alla batteria. Nel 2000 Brown venne rimpiazzato da Jon Stockman e non molto tempo dopo anche McKenzie se ne and\u00f2, lasciando cos\u00ec posto a Ray Hawking alla batteria. Mark Hosking si un\u00ec nel 2003 prendendo posto come secondo chitarrista, e verso la fine del 2004 Steve Judd sostitu\u00ec Hawking alla batteria. Da allora, la formazione si \u00e8 stabilizzata ed \u00e8 rimasta invariata.\nNel 1999 la band pubblic\u00f2 l'EP omonimo, costituito da quattro brani, a cui fece seguito nel marzo 2001 il secondo EP, \"Persona\", anch'esso costituito da quattro brani e una nuova versione di \"Some More of the Same\" (brano d'apertura di \"Karnivool\"). Dopo l'uscita di \"Persona\", la band vinse la finale di una competizione musicale regionale, entrando cos\u00ec nelle finali nazionali tenutesi a Hobart, in Tasmania. In ottobre, i Karnivool programmarono di suonare come gruppo di supporto ai Rollins Band, ma a causa del fallimento della Ansett Airlines, Henry Rollins e la sua band furono costretti ad annullare lo spettacolo a Perth. Alla fine del 2001 aprirono il concerto dei Fear Factory nel loro tour australiano.\n\"Themata\" (2004-2007).\nGoddard scrisse le tracce di \"Themata\", il primo album della band, e afferm\u00f2 che i Karnivool avrebbero suonato le tracce di \"Themata\" insieme dal vivo una volta terminata la realizzazione dell'album. Goddard non solo suon\u00f2 la chitarra e scrisse le tracce, ma si occup\u00f2 anche della sezione delle percussioni in tutte le tracce eccetto \"Lifelike\", dal momento che Steve Judd non era ancora entrato nel gruppo. \"Themata\" venne pubblicato dagli stessi Karnivool il 7 febbraio 2005 attraverso la MGM Distribution. Il 23 agosto 2006, i Karnivool siglarono un contratto con la Bieler Bros. Records, che ripubblicc\u00f2 il disco negli Stati Uniti d'America il 10 aprile 2007 e nel Regno Unito il 7 maggio. La band ripubblic\u00f2 l'EP \"Persona\" il 12 dicembre, replicando il successo riscosso da \"Themata\". L'album fu prodotto da Forrester Savell.\nI Karnivool presero parte all' Homeland Security Tour poco dopo la pubblicazione di \"Themata\". Verso la fine del 2007, hanno partecipato al Great American Rampage Tour in Nord America. In questo periodo di tempo, i Karnivool hanno realizzato una reinterpretazione della canzone di Gotye \"The Only Way\", che si \u00e8 andata a inserire nell'album tributo di \"Mixed Blood\", che contiene cover e remix dei lavori degli album \"Boardface\" e \"Like Drawing Blood\" dello stesso Gotye, ma che non \u00e8 stata pubblicata in nessun album dei Karnivool. Inoltre, quando i Karnivool interruppero momentaneamente la loro attivit\u00e0, Goddard e Stockman hanno suonato rispettivamente la chitarra e il basso in \"Hold Your Colour\" dei Pendulum, tratto dall'album omonimo."}
{"id": "2535762", "revid": "49022", "url": "https://it.wikipedia.org/wiki?curid=2535762", "title": "Civitates", "text": ""}
{"id": "2535764", "revid": "287204", "url": "https://it.wikipedia.org/wiki?curid=2535764", "title": "Juan Carlos Dominguez", "text": ""}
{"id": "2535765", "revid": "287204", "url": "https://it.wikipedia.org/wiki?curid=2535765", "title": "Carmelo Di Mazzarelli", "text": "Biografia.\nSi avvicina al cinema per caso, scoperto, per le vie di Marina di Ragusa, dal regista Gianni Amelio. Interpreta cos\u00ec il ruolo di Spiro, protagonista di \"Lamerica\" (1994) accanto ad Enrico Lo Verso. \nSuccessivamente viene ingaggiato per interpretare altri film come \"Oltremare - Non \u00e8 l'America\" (1999) di Nello Correale, \"Tu ridi\" dei fratelli Taviani, \"L'uomo delle stelle\" di Giuseppe Tornatore e l'episodio \"Il senso del tatto\" de \"Il commissario Montalbano\".\nIl regista Amelio ha detto di lui:\nDi Mazzarelli \u00e8 morto il 13 giugno 2010 all'et\u00e0 di 92 anni."}
{"id": "2535766", "revid": "729019", "url": "https://it.wikipedia.org/wiki?curid=2535766", "title": "Pattuglia di Carlson", "text": "La Pattuglia di Carlson o The Long Patrol \u00e8 stata un'operazione da parte della Marine Raiders sotto la guida di Evans Carlson durante la campagna contro l'Esercito imperiale giapponese."}
{"id": "2535767", "revid": "1718925", "url": "https://it.wikipedia.org/wiki?curid=2535767", "title": "Valerio Lazarov", "text": "Biografia.\nLazarov nacque il 20 dicembre 1935 a B\u00e2rlad, in Romania. Inizi\u00f2 a lavorare nella televisione pubblica rumena, trasferendosi in seguito in Spagna, dove ricevette la cittadinanza spagnola nel 1972.\nIn Italia mise in pratica la tecnica televisiva del \"chroma key\", lavorando inizialmente con la Rai, spostandosi in seguito sui canali Fininvest.\nL'azienda di Silvio Berlusconi gli affid\u00f2 anche il compito di lanciare in Spagna Telecinco, che diresse dal 1990 al 1994..\nValerio Lazarov mor\u00ec l'11 agosto 2009 a Tres Cantos."}
{"id": "2535773", "revid": "767487", "url": "https://it.wikipedia.org/wiki?curid=2535773", "title": "G\u00e9rson da Silva", "text": "Caratteristiche tecniche.\nGiocava come attaccante; grazie alle sue abilit\u00e0 realizzative \u00e8 stato per tre volte capocannoniere della Coppa del Brasile.\nCarriera.\nClub.\nG\u00e9rson inizi\u00f2 a mettersi in evidenza a diciotto anni, diventando capocannoniere della Copa S\u00e3o Paulo de Futebol J\u00fanior 1984 con il Santos.\nDopo aver giocato per Guarani di Campinas e Paulista di Jundia\u00ed, si trasfer\u00ec all'Atl\u00e9tico Mineiro, dove si conquist\u00f2 la Nazionale segnando molte reti, e all'Internacional di Porto Alegre. Nell'arco di quattro anni conquist\u00f2 per tre volte il titolo di capocannoniere della Coppa del Brasile, impresa mai ripetuta da nessun altro calciatore. Nel 1991 segn\u00f2 cinque reti nella sconfitta con pi\u00f9 ampio margine della storia della Coppa del Brasile, l'11 a 0 dell'Atl\u00e9tico Mineiro sul Cai\u00e7ara di Campo Maior al Mineir\u00e3o.\nCon l'Internacional venne soprannominato \"Nego G\u00e9rson\" e si rese protagonista nelle vittorie di Copa do Brasil 1992 (in cui marc\u00f2 nove delle diciotto reti complessive segnate dalla sua squadra) e del Campeonato Ga\u00facho. Mor\u00ec nel 1994, vittima di una toxoplasmosi, pochi mesi dopo aver cessato gli allenamenti per problemi di salute; secondo la dirigenza dell'Internacional, G\u00e9rson era anche portatore del virus HIV.\nNazionale.\nHa giocato e vinto il , giocando sei partite e segnando tre reti; poi ha debuttato in Nazionale maggiore nel 1989 contro la , giocando complessivamente 4 incontri."}
{"id": "2535775", "revid": "1839090", "url": "https://it.wikipedia.org/wiki?curid=2535775", "title": "Partecipanti al Giro di Svizzera 2005", "text": "Elenco dei partecipanti al Giro di Svizzera 2005.\nAl via si presentarono le formazioni dei team UCI ProTour, per un totale di 160 atleti iscritti. I ciclisti arrivati al traguardo finale furono 92, mentre 68 si ritirarono, con una percentuale di arrivi pari al 57%."}
{"id": "2535778", "revid": "767487", "url": "https://it.wikipedia.org/wiki?curid=2535778", "title": "In the Beginning (Angel)", "text": "In the Beginning \u00e8 il sesto album degli Angel, pubblicato nel 1999 per l'etichetta discografica Coalier Entertainment."}
{"id": "2535783", "revid": "322321", "url": "https://it.wikipedia.org/wiki?curid=2535783", "title": "Chiesa dei Santi Martino e Rosa", "text": "La chiesa dei Santi Martino e Rosa (in veneto locale \"Cesa de San Martin\") \u00e8 un edificio sacro di Conegliano, situato nel piazzale omonimo, con la facciata rivolta verso il Monticano.\nStoria.\nLuogo sacro di antica origine, gi\u00e0 presente nella prima met\u00e0 del XIV secolo legata a un monastero, la chiesa di San Martino \u00e8 stata ricostruita per volont\u00e0 della comunit\u00e0 dei frati domenicani tra 1674 e 1730, quando assunse l'aspetto che ancora oggi la caratterizza.\nDue episodi interessarono la chiesa nel primo Novecento: il primo riguarda la non realizzazione della facciata che l'architetto Vincenzo Rinaldo, autore della facciata della chiesa dei Santi Rocco e Domenico, era impegnato a progettare, cosicch\u00e9 il prospetto principale rest\u00f2 disadorno; il secondo episodio invece segna la storia della chiesa in modo irreversibile: durante i bombardamenti della Grande Guerra l'edificio venne colpito in molte sue parti, cosicch\u00e9 la parrocchia dovette attivarsi nella ristrutturazione dell'edificio nella sua totalit\u00e0.\nOggi la chiesa dei Santi Martino e Rosa si incontra, maestosa, nella piazza omonima, dopo aver passato l'omonimo ponte sul Monticano, fiume verso il quale la chiesa guarda.\nDal 1921 \u00e8 retta dai giuseppini del Murialdo, il primo ordine religioso che vi entr\u00f2 dopo che Napoleone aveva fatto chiudere il convento nel 1806.\nDescrizione.\nEsterni.\nLa facciata a capanna dell'edificio si presenta grezza, coperta a laterizio, e del tutto disadorna: come testimonia il progetto del Rinaldo, una volont\u00e0 di coprirla c'era, dunque la condizione attuale si poneva inizialmente come un a priori per una copertura in marmo o in pietra.\nLe aperture della facciata sono due: il portale d'ingresso a tutto sesto, inscritto in una cornice lapidea semplice; la grande finestra tripartita a mezza luna, posta in altro al centro. Quest'ultima fa da modello anche alle aperture della navata, poste alla stessa altezza per un totale di tre per lato. Ai lati sono presenti dei massicci contrafforti, che sul lato destro sono isolati dalla piazza per mezzo di un muro in pietra, all'interno del quale si vedono le sporgenze delle tre cappelle laterali della navata. L'abside esternamente \u00e8 un parallelepipedo annesso al retro del corpo principale della chiesa e adiacente ai palazzi della piazza, in luogo della quale, un tempo, c'era un cimitero.\nIl campanile \u00e8 posto sul lato nord, a sinistra dell'abside: \u00e8 una torre di altezza contenuta, caratterizzata da quattro lati uguali biforati a livello della cella campanaria.\nInterni.\nDentro l'edificio ha un'unica navata e sei cappelle laterali. Il presbiterio \u00e8 rialzato e accessibile per mezzo di gradini, che conducono all'altare e all'opera pi\u00f9 preziosa che la chiesa custodisce: \"Adorazione dei pastori\", di Francesco da Milano. Tale dipinto raffigura centralmente la Madonna e San Giuseppe chini sul Bambin Ges\u00f9, mentre viene dolcemente carezzato da un angelo; sul lato sinistro entra in scena un pastore suonante il flauto, mentre sulla sinistra altri due pastori sono in adorazione; dietro un grande arco a tutto sesto sul quale siedono due angioletti, che tengono fra le mani una fascia sulla quale si intravede la scritta (in latino nel quadro) \"Gloria a Dio nell'alto dei cieli e pace in terra agli uomini di buona volont\u00e0\"; a destra si apre un paesaggio collinare e montuoso, con arroccata una citt\u00e0 murata. La scena avviene alla luce del tramonto.\nAll'opera del Da Milano seguono, nel coro, la pala di Sante Peranda \"Ultima Cena\" (1615) e la tela del 1590 \"Santi Sebastiano, Rocco e Barbara\" di Ludovico Pozzoserrato.\nLungo la navata \u00e8 presente un pulpito in legno del Settecento, scolpito con bassorilievi, opera di un artista dell'ambito di Andrea Brustolon.\nL'organo \u00e8 opera del De Lorenzi, realizzato nel 1862 e restaurato nel 2010.\nConvento dei domenicani.\nL'edificio di due piani annesso alla chiesa, lungo il corso del Monticano, \u00e8 ci\u00f2 che rimane del vecchio convento dei domenicani. Edificio risalente al XVIII secolo ed oggi ricordato soprattutto per essere stato a lungo sede della \"Caserma Marras\" culla del 6\u00ba, 7\u00ba alpini e gruppo artiglieria montagna \"Conegliano\"; tuttavia conserva ancora l'aspetto di un monastero, con la lunga facciata con due livelli di aperture (monofore a tutto sesto al pian terreno, rettangolari al primo piano) e dentro il chiostro.\nL'edificio, in attesa di ristrutturazione, \u00e8 destinato a divenire sede della biblioteca comunale.\nMuseo degli Alpini.\nNel cortile esterno del convento dei domenicani, recintato da un muro in sassi con accesso da \"Piazza San Martino\", c'\u00e8 un piccolo edificio ad un piano completamente ristrutturato e destinato a \"Museo degli Alpini\", curato e gestito dalla sezione locale degli Alpini; da questo punto diparte la \"passerella degli Alpini\" che percorre il lungofiume, collegando pedonalmente il \"Ponte di San Martino\" e il \"Ponte della Madonna\"."}
{"id": "2535786", "revid": "110157", "url": "https://it.wikipedia.org/wiki?curid=2535786", "title": "De temporum ratione", "text": "Il De temporum ratione \u00e8 un trattato scritto in latino dal monaco anglosassone nortumbriano Beda nel 725. Quest'opera include un'introduzione sulla tradizionale visione medievale del cosmo, una spiegazione su come la sfericit\u00e0 della terra influenzi il cambiamento della lunghezza del giorno sul movimento stagionale del sole e della luna e sul rapporto quantitativo fra i cambiamenti delle maree in un determinato posto e il quotidiano movimento della luna.\nIl \"De temporum ratione\" descrive una variet\u00e0 di antichi calendari, compreso quello anglosassone. Il punto focale del \"De temporum ratione\" \u00e8 il calcolo della data della Pasqua, per il quale Beda descrive il metodo sviluppato da Dionigi Esiguo. Fornisce inoltre altri calcoli riguardanti il calendario."}
{"id": "2535789", "revid": "1776051", "url": "https://it.wikipedia.org/wiki?curid=2535789", "title": "Live Without a Net", "text": "Live Without a Net \u00e8 un live album degli Angel, pubblicato nel 1980 per l'etichetta discografica Casablanca Records.\nIl disco.\nDati gli obblighi contrattuali, gli Angel si trovarono obbligati a pubblicare un nuovo album. Invece di registrare un altro disco in studio, il quintetto decise di pubblicare un vecchio concerto live registrato nel 1978 in doppio vinile. \"Live Without A Net\", include due show registrati rispettivamente a Long Beach e a Los Angeles. Questa pubblicazione includeva anche la traccia \"20th Century Foxes\", registrata al The Shrine di Los Angeles durante le riprese del film \"A donne con gli amici\" (titolo originale Foxes), film interpretato da Jodie Foster, Scott Baio (noto per il ruolo in \"Happy Days\") e la ex cantante delle The Runaways Cherie Currie."}
{"id": "2535794", "revid": "767487", "url": "https://it.wikipedia.org/wiki?curid=2535794", "title": "Jean-Pierre Wimille", "text": "Biografia.\nVinse per la prima volta al Gran Premio di Orano del 1932, ma acquis\u00ec notoriet\u00e0 grazie ai successi conseguiti al Gran Premio di Francia del 1936 con Sommer e soprattutto per la due vittorie alla 24 ore di Le Mans, con Benoist nel 1937 e Veyron nel 1939 (l'ultima edizione anteguerra).\nDopo la parentesi della Seconda guerra mondiale, durante la quale oper\u00f2 come agente segreto, fu di nuovo ai vertici nel 1946 a Digione e vinse il Gran Premio d'Europa nel 1947. Altre vittorie gli arrisero nel 1948 ai Gran Premi d'Italia e di Francia. Mor\u00ec in pista, nel 1949, durante le prove della Temporada Argentina, nel circuito di Buenos Aires."}
{"id": "2535797", "revid": "173617", "url": "https://it.wikipedia.org/wiki?curid=2535797", "title": "Internazionali d'Italia 1999 - Singolare maschile", "text": "Il singolare degli Internazionali d'Italia 1999 \u00e8 stato un torneo di tennis facente parte dell'ATP Tour.\nGustavo Kuerten ha battuto in finale Patrick Rafter 6\u20134, 7\u20135, 7\u20136 (8\u20136)."}
{"id": "2535800", "revid": "38120", "url": "https://it.wikipedia.org/wiki?curid=2535800", "title": "IM The Supervisor", "text": ""}
{"id": "2535801", "revid": "124027875", "url": "https://it.wikipedia.org/wiki?curid=2535801", "title": "Chiesa dei Santi Rocco e Domenico", "text": "La chiesa dei Santi Rocco e Domenico (in veneto locale: \"Cesa de San Roco\") \u00e8 un luogo di culto cattolico di Conegliano, situato nel cuore della citt\u00e0, in corso Vittorio Emanuele II, nell'area tra la \"Contrada Granda\" e la stazione ferroviaria.\nStoria.\nLa chiesa di San Rocco \u00e8 un edificio seicentesco, eretto dalla comunit\u00e0 coneglianese come ex voto per la peste degli anni 1630.\nFu concepito allora come edificio barocco unito a una complesso conventuale di monache domenicane, che ebbe vita fino al primo decennio dell'Ottocento (soppresso dai provvedimenti napoleonici) e del quale ci \u00e8 giunta solo la foresteria.\nIn citt\u00e0 esisteva gi\u00e0 un'antica cappella votiva dedicata a San Rocco, annessa nel Quattrocento alla chiesa del convento di San Francesco, a testimoniare una devozione che nei secoli si rinnovava.\nNei primi anni del XX secolo la chiesa subisce delle modifiche nel prospetto principale, con aggiunta di una nuova facciata, che ha beneficiato di un restauro nel 2002.\nDescrizione.\nEsterni.\nL'edificio, esternamente, \u00e8 di stile composito e frutto di lavori di molte epoche. La facciata attuale \u00e8 opera novecentesca di Vincenzo Rinaldo (architetto della Chiesa di San Giovanni Battista a San Fior), tripartita e con tratti neoclassici: le tre parti sono divise da lunghe lesene ioniche, che terminano sotto l'architrave, al di sopra della quale uno spazioso frontone contiene bassorilievi.La media altezza della facciata \u00e8 centralmente decorata da un rosone inscritto in un quadrante, lateralmente aperta da due monofore a tutto sesto in cornice lapidea.Nella parte bassa si accede al portale, attraverso un portico sostenuto da archi a tutto sesto, quello centrale abbellito da un timpano e da due colonnine ioniche.\nLa parete laterale sinistra \u00e8 addossata a un palazzo, mentre quella di destra \u00e8 visibile: molto in contrasto con la facciata, essa si presenta grezza e disadorna.Dietro la struttura \u00e8 presente il campanile: di piccole dimensioni e con una bifora per lato a livello della cella campanaria, esso si caratterizza per la terminazione a corona e per la mancanza di un orologio.\nInterni.\nDentro la chiesa \u00e8 a una navata, anch'essa di stile composito, dovuto alle suggestioni delle diverse epoche.Non vi sono opere di particolare importanza storica, ma alcune sono degne di nota: tra esse la maggiore \u00e8 \"Lo sposalizio mistico di Santa Caterina\", grande pala d'altare di Francesco Beccaruzzi. Va citato l'affresco del soffitto \"Apoteosi dei Santi Rocco e Domenico\" (1827), in quanto opera di Giovanni De Min, l'artista che poi dipinger\u00e0 gli interni di Villa Gera.\nOrgani a canne.\nSulla cantoria in controfacciata, si trova l'organo a canne costruito nel 1851 da Giovan Battista De Lorenzi e successivamente modificato pi\u00f9 volte, rispettivamente da Rodolfo Guerrini nel 1930, Alfredo Piccinelli nel 1975 e Luciano Stradiotto nel 1994. Lo strumento \u00e8 a trasmissione elettrica e dispone di 23 registri; le sue due consolle (l'una in cantoria, l'altra a pavimento) ha due tastiere di 61 note ciascuna e pedaliera concavo-radiale di 32 note.\nNel 2019 \u00e8 stato installato provvisoriamente un organo positivo della ditta Verschueren, con due tastiere e pedaliera."}
{"id": "2535803", "revid": "767487", "url": "https://it.wikipedia.org/wiki?curid=2535803", "title": "Alpha Han", "text": "Alpha Han \u00e8 un album registrato in studio del rapper danese Jokeren, pubblicato nel 2003."}
{"id": "2535811", "revid": "177291", "url": "https://it.wikipedia.org/wiki?curid=2535811", "title": "BOPE", "text": ""}
{"id": "2535812", "revid": "697352", "url": "https://it.wikipedia.org/wiki?curid=2535812", "title": "2 (disambigua)", "text": ""}
{"id": "2535813", "revid": "6923", "url": "https://it.wikipedia.org/wiki?curid=2535813", "title": "Prisoner (Cher)", "text": "Prisoner \u00e8 il sedicesimo album in studio della cantante e attrice statunitense Cher, pubblicato il 22 ottobre 1979 dalla Casablanca Records. \"Prisoner\" rispetto al precedente disco, \"Take Me Home\", fu un flop, anche se l'unico singolo pubblicato, \"Hell on Wheels\", riusc\u00ec ad entrare nella classifica dei singoli pi\u00f9 venduti.\nDescrizione.\n\"Prisoner\" \u00e8 stato il secondo album pubblicato da Cher nel 1979, e viene pubblicato alcuni mesi dopo \"Take Me Home\". L'album \u00e8 stato l'ultimo prodotto da Bob Esty, con Michelle Aller e lo stesso Esty che scrivono alcune delle canzoni, come per il precedente album. L'album segna la prima volta che Cher pubblica un album con canzoni scritte esclusivamente per lei, infatti l'album \u00e8 una piccola biografia di Cher, con canzoni come \"Shoppin\", \"Outrageous\" (sui vestiti disegnati da Bob Mackie), e \"Mirror Image\" (sulla sua vita agli occhi dei giornali scandalistici). Cher appare nella copertina dell'album virtualmente nuda e coperta solamente da giganti catene e dai suoi capelli, causando controversie contro alcune associazioni sui diritti delle donne per l'immagine che lasciva trasparire lo stato di \"schiava del sesso\".\nRispetto allo stile pop-disco di \"Take Me Home\", \"Prisoner\" e caratterizzato da una suono disco-new wave e non contiene ballate. Questo \u00e8 causato dal fatto che mentre Cher stava registrando l'album, la Casablanca Records si accorge che la disco music ormai era morta, perci\u00f2 il suono del disco viene tramutato in uno stile pi\u00f9 rock all'ultimo momento. \"Mirror Image\" e \"Boys and Girls\" sono buoni esempi di canzoni con uno stile che vira sul new wave, \"Hell on Wheels \" e \"Holy Smoke\" invece uniscono lo stile disco con delle chitarre elettriche, mentre la canzone che d\u00e0 il titolo all'album \u00e8 influenzata dallo stile funk e \"Holdin Out For Love\" ha uno stile puramente pop. Alcune canzoni dell'album, vengono remixate ed estese come ad esempio \"Hell On Wheels\" (12\" Mix) e \"Gift Down (Guitar Grupie)\" (12\" Mix), quest'ultima estratta dall'album precedente ma mixata per essere contenuta nel singolo di \"Hell on Wheels\". A volte i fan di Cher credono anche che la canzone \"Prisoner\" sia stata pubblicata come singolo, mentre i singoli pubblicati sono stati solo due.\nPer promuovere l'album, la canzone \"Shoppin'\" \u00e8 stata canzata da Cher durante uno spettacolo televisivo americano. Inoltre Cher registra uno speciale televisivo chiamato \"Cher... and other Fantasies\", con sketch, le canzoni inedite \"Like a Number\", una nuova versione di \"More Than You Know\" e la canzone \"Ain't Nobody's Business\" che viene cantata anche durante il \"Take Me Home Tour\".\nOriginariamente l'album doveva chiamarsi \"Mirror Image\" ma il titolo viene cambiato in \"Prisoner\". I demo registrati durante la sessione di \"Mirror Image\" rimangono sconosciuti, ma durante la sessione di \"Prisoner\" Cher registra molte canzone che rimangono tuttora inedite, ad esempio \"Ain't Nobody Business\", \"More Than You Know (un nuovo remix che contiene anche dei versi di alcuni animali)\" e \"Take Me Home (remix lento)\". Altre canzoni registrate sono \"Like a Number\", che avrebbe dovuto essere inclusa nell'album, ma viene scartata e \"Bad Love\", registrata per l'album ma viene tagliata fuori per essere poi inclusa nella colonna sonora del film \"Foxes\".\nL'album non \u00e8 mai stato pubblicato nel formato digitale CD, ma \u00e8 stato pubblicato insieme al primo album della Casablanca Records, \"Take Me Home\", in un CD chiamato \"The Casablanca Years\". Questo album unisce tutte le tracce di entrambi gli album in un unico CD. Nel 1987 un CD intitolato \"Outrageous\" \u00e8 stato pubblicato. Questo CD contiene remix di tutte le canzoni originali dell'album \"Prisoner\". Attraverso gli anni le tracce remixate sono state ripubblicate in varie raccolte. I titoli di questi album includono \"Holdin' Out For Love\", \"Prisoner\" e \"All I Really Want To Do\". Questi remix sono di solito combinati con canzoni dell'album \"All I Really Want To Do\" pubblicato nel 1965. Non ci sono informazioni sull'autenticit\u00e0 di questi remix o se Cher abbia dato l'autorizzazione per pubblicarli."}
{"id": "2535814", "revid": "834", "url": "https://it.wikipedia.org/wiki?curid=2535814", "title": "Bangor, Galles", "text": ""}
{"id": "2535815", "revid": "155634", "url": "https://it.wikipedia.org/wiki?curid=2535815", "title": "II Circoscrizione (Palermo)", "text": "La II Circoscrizione \u00e8 una suddivisione amministrativa del comune di Palermo.\nMorfologia.\nQuartieri:\nUnit\u00e0 di primo livello:\nFrazioni:\n\u00c8 la circoscrizione pi\u00f9 a Est della citt\u00e0 di Palermo.\nAssetto urbanistico.\nI principali assi stradali sono: l'asse Oreto, continuazione verso Sud degli assi Croce Rossa/Libert\u00e0/Ruggero Settimo/Maqueda; l'asse Messina Marine, che costeggia il mare, considerata la circonvallazione costiera. La trafficata via Emiro Giafar, \u00e8 il principale asse viario all'interno della circoscrizione che, garantisce inoltre l'ingresso in citt\u00e0 dallo svincolo denominato \"Giafar-porto\" della circonvallazione. A sud il contorno del quartiere industriale Brancaccio \u00e8 segnato dall'Autostrada A19. La circoscrizione nel quartiere Brancaccio \u00e8 contraddistinta da ampie strade tipiche dei depositi ferroviari e dei Tir, costeggiate dai capannoni industriali.\nFuori dai margini della Circonvallazione e della zona Brancaccio, l'assetto urbanistico cambia, lasciando spazio alle contrade e alle tortuose viuzze di campagna tipiche delle frazioni di Croceverde e Ciaculli. Da queste frazioni arrampicandosi sul Monte Grifone, nasce la panoramica \"SP 37\" che collega Palermo con il comune di Belmonte Mezzagno.\nLuoghi rilevanti e monumenti.\nAll'interno della II circoscrizione, si trovano un grande numero di monumenti ed edifici fatti costruire in piena dominazione araba in Sicilia. Ecco alcuni tra gli edifici di maggiore interesse:\nInoltre in Via Lincoln, ai confini con la prima circoscrizione, si trovano due importantissimi giardini pubblici della citt\u00e0, entrambi risalenti al XVIII secolo:\nIl Fiume Oreto, scorre all'interno della circoscrizione e tutt'oggi segna una linea di demarcazione tra le aree periferiche della citt\u00e0 e il centro. La Valle dell'Oreto rappresenta un'interessante area naturale prima del tratto del fiume ormai cementificato.\nTrasporti pubblici.\nAll'interno della circoscrizione si snoda l'interno percorso della linea 1 della nuova rete tranviaria di Palermo, che garantisce il collegamento tra due terminal: da un lato il centro commerciale Forum Palermo e dall'altro la Stazione Centrale.\nSedi istituzionali e strutture.\nSede principale:\nBiblioteca di quartiere:"}
{"id": "2535820", "revid": "400694", "url": "https://it.wikipedia.org/wiki?curid=2535820", "title": "James Frain", "text": "Biografia.\nFrain \u00e8 nato a Leeds, nello Yorkshire, ma \u00e8 cresciuto nell'Essex come maggiore di otto fratelli. Ha seguito l'istruzione primaria alla Newport Free Grammar School e in seguito ha studiato inglese, cinema e arte drammatica all'Universit\u00e0 dell'East Anglia. Ha studiato per diventare attore alla Central School of Speech and Drama di Londra. Durante il suo ultimo anno accademico \u00e8 stato notato da Richard Attenborough e ha ottenuto il suo ruolo di debutto nel film \"Viaggio in Inghilterra\" (1993). Da allora, ha avuto una carriera di successo da entrambi i lati dell'oceano Atlantico. \nAbile negli accenti e capace di recitare in una gran variet\u00e0 di ruoli, \u00e8 stato candidato come Miglior Attore alla Mostra Internazionale d'Arte Cinematografica di Venezia del 1995, grazie al suo ruolo di terrorista nord irlandese nel \"Nothing Personal\" di Thaddeus O'Sullivan dello stesso anno. Ha anche ricevuto una nomination come Miglior attore di supporto ai Genie Award di Toronto, grazie al ruolo in \"Sunshine\" di Istv\u00e1n Szab\u00f3.\nHa recitato regolarmente nel Regno Unito in teatro, apparendo con la Royal Shakespeare Company al Royal Court Theatre e nel West End. Ha anche recitato a Broadway, ricevendo il premio del 2007 del Drama Desk Critics insieme al resto del cast di \"The Homecoming\" (2007), come Miglior compagnia di attori.\nOltre al ruolo dello sfortunato Thomas Cromwell nella serie \"I Tudors\", \u00e8 apparso anche nelle serie televisive \"24\" (2005), \"Invasion\" (2006) e \"The Closer\" (2006).\nDal 2015 al 2016 entra a far parte del cast della serie DC Comics \"Gotham\", \"prequel\" di Batman, interpretando il ruolo di Theo Galavan/Azrael in 21 episodi della seconda stagione.\nDal 2017 al 2019 ha fatto parte del cast della serie televisiva \"\", sesta serie del \"franchise\" di fantascienza \"Star Trek\", nel ruolo di Sarek, padre Vulcaniano di Spock (nella serie interpretato da Ethan Peck), apparendo in un totale di nove episodi della e .\nDoppiatori italiani.\nNelle versioni in italiano delle opere in cui ha recitato, James Frain \u00e8 stato doppiato da:\nDa doppiatore \u00e8 sostituito da:"}
{"id": "2535822", "revid": "106908", "url": "https://it.wikipedia.org/wiki?curid=2535822", "title": "Loba", "text": ""}
{"id": "2535823", "revid": "287204", "url": "https://it.wikipedia.org/wiki?curid=2535823", "title": "Dreams (album)", "text": ""}
{"id": "2535824", "revid": "69794", "url": "https://it.wikipedia.org/wiki?curid=2535824", "title": "Dreams (singolo)", "text": ""}
{"id": "2535825", "revid": "62004", "url": "https://it.wikipedia.org/wiki?curid=2535825", "title": "Eneco Tour 2009", "text": "L'Eneco Tour 2009, quinta edizione della corsa e valevole come ventunesima prova del calendario mondiale UCI 2009, si svolse insette tappe precedute da un cronoprologo iniziale dal 18 al 25 agosto 2009, per un percorso totale di 1 128,1\u00a0km. Fu vinto dal norvegese Edvald Boasson Hagen, che termin\u00f2 la gara in 26h49'40\". Con 170 punti si aggiudic\u00f2 anche la classifica a punti.\nSquadre e corridori partecipanti.\nLe squadre partecipanti furono 21, 18 del ProTour pi\u00f9 altre 3 invitate dall'organizzazione, Vacansoleil Pro Cycling Team, Topsport Vlaanderen-Mercator e Skil-Shimano."}
{"id": "2535826", "revid": "155634", "url": "https://it.wikipedia.org/wiki?curid=2535826", "title": "III Circoscrizione (Palermo)", "text": "La III Circoscrizione \u00e8 una suddivisione amministrativa del comune di Palermo.\nMorfologia.\nQuartieri:\nUnit\u00e0 di primo livello:\nFrazioni:\nTrasporti pubblici.\nIl principale polo di trasporti \u00e8 la Stazione Centrale, stazione di arrivo di tutte le linee ferroviarie cittadine, oltre ad essere bus terminal cittadino.\nSedi istituzionali.\nLa sede della III Circoscrizione di Palermo \u00e8 sita in vicolo Benfante, 7."}
{"id": "2535828", "revid": "155634", "url": "https://it.wikipedia.org/wiki?curid=2535828", "title": "IV Circoscrizione (Palermo)", "text": "La IV Circoscrizione \u00e8 una suddivisione amministrativa del comune di Palermo.\nMorfologia.\nQuartieri:\nUnit\u00e0 di primo livello:\nFrazioni:\nStoria.\nIl cuore di questa circoscrizione \u00e8 corso Calatafimi e vie limitrofe, infatti questa \u00e8 da sempre il principale collegamento con Monreale. L'area era gi\u00e0 utilizzata ai tempi della fondazione della citt\u00e0 da parte dei Fenici, infatti \u00e8 presente una vasta necropoli non ancora del tutto scoperta. La genesi di quest'area avviene durante la dominazione normanna con la costruzione di edifici ad uso dei regnanti e successivamente con la costruzione di vari monasteri extraurbani. Gi\u00e0 a partire dalla met\u00e0 del XVI secolo iniziano ad essere edificati lungo l'asse verso Monreale molte abitazioni civili, dal XVIII secolo in poi lo sviluppo urbanistico diventa sempre pi\u00f9 rapido, ad eccezione del primo tratto attualmente identificabile con la piazza Indipendenza a causa della particolare morfologia del terreno. Sempre del XVIII secolo \u00e8 la borgata di Boccadifalco che nasce e si espande attorno all'omonimo parco di caccia reale, la borgata ha visto poi un successivo sviluppo in tempi moderni per la presenza dell'aeroporto che nasce negli anni trenta come aeroporto civile e viene poi trasformato in base aerea militare.\nAssetto urbanistico.\nIl principale asse stradale \u00e8 il Corso Calatafimi, nota in passato come lo \"stradone per Monreale\", che collega la citt\u00e0 vecchia al borgo medievale. Altro importante asse stradale \u00e8 l'asse Pitr\u00e8, che collega la Borgata di Boccadifalco con il centro cittadino.\nSedi istituzionali.\nSede principale:\nSedi decentrate:"}
{"id": "2535835", "revid": "155634", "url": "https://it.wikipedia.org/wiki?curid=2535835", "title": "V Circoscrizione (Palermo)", "text": "La V Circoscrizione \u00e8 una suddivisione amministrativa del comune di Palermo.\nSedi istituzionali.\nSede principale"}
{"id": "2535837", "revid": "155634", "url": "https://it.wikipedia.org/wiki?curid=2535837", "title": "VI Circoscrizione", "text": "La VI Circoscrizione \u00e8 una suddivisione amministrativa del comune di Palermo.\nSedi istituzionali.\nSede principale:"}
{"id": "2535838", "revid": "1543377", "url": "https://it.wikipedia.org/wiki?curid=2535838", "title": "Stella Artois Championships 1999", "text": "Il Queen's Club Championships 1999 (conosciuto pure come \"Artois Championships\" per motivi di sponsorizzazione) \u00e8 stato un torneo di tennis giocato sull'erba. \n\u00c8 stata la 97\u00aa edizione del Queen's Club Championships, \nche fa parte della categoria International Series nell'ambito dell'ATP Tour 1999.\nSi \u00e8 giocato al Queen's Club di Londra in Inghilterra, dal 7 al 14 giugno 1999.\nCampioni.\nSingolare.\n Pete Sampras ha battuto in finale Tim Henman 6\u20137 (1\u20137), 6\u20134, 7\u20136 (7\u20134)\nDoppio.\n S\u00e9bastien Lareau / Alex O'Brien hanno battuto in finale Todd Woodbridge / Mark Woodforde 6\u20133, 7\u20136"}
{"id": "2535840", "revid": "438678", "url": "https://it.wikipedia.org/wiki?curid=2535840", "title": "Heart of Stone (Cher)", "text": "Heart of Stone \u00e8 il ventesimo album di inediti pubblicato dalla cantante e attrice statunitense Cher, messo in commercio il 19 giugno 1989 dalla Geffen Records. Fu l'album di Cher pi\u00f9 venduto degli anni Ottanta.\nDescrizione.\n\"Heart of Stone\" \u00e8 stato per Cher il secondo album di inediti pubblicato per l'etichetta Geffen Records.\nCos\u00ec come per il precedente disco di Cher, collaborarono nel ruolo di produttori e/o autori Peter Asher, Jon Bon Jovi, Diane Warren, Guy Roche e Desmond Child. Bonnie Tyler e Michael Bolton fecero da coristi per Cher nella traccia \"Emotional Fire\", che originariamente era stata scritta per l'album di Bolton del 1987 \"The Hunger\", e nella canzone \"Starting Over\". Il disco fu registrato tra la fine del 1988 e l'inizio del 1989, mentre Cher era legata a Rob Camilletti, a cui l'album \u00e8 dedicato.\nQuesto disco divenne uno degli album pi\u00f9 venduti per la cantante statunitense, con 13,5 milioni di copie in tutto il mondo. Raggiunse la posizione numero 10 nella classifica statunitense, diventando il primo album solista di Cher a entrare nella top 10, la settima posizione in quella britannica e la prima in quella australiana, dimostrandosi un successo internazionale.\nLa copertina originale del disco, disegnata da Octavio Ocampo, raffigurava la cantante accanto a un cuore di pietra. Venne successivamente modificata con una foto di Cher poich\u00e9 la composizione ricordava quella di un teschio."}
{"id": "2535842", "revid": "155634", "url": "https://it.wikipedia.org/wiki?curid=2535842", "title": "VII Circoscrizione", "text": "La VII Circoscrizione \u00e8 una suddivisione amministrativa del comune di Palermo.\nMorfologia.\nQuartieri:\nUnit\u00e0 di primo livello:\nFrazioni:\nCon i suoi ettari \u00e8 la circoscrizione pi\u00f9 estesa ed anche la pi\u00f9 a Nord della citt\u00e0. \u00c8 composta in grande parte da varie borgate cittadine sviluppatesi autonomamente fino ad entrare a far parte del tessuro urbano. La zona centrale della circoscrizione corrisponde alla Piana dei Colli.\nStoria.\nLa circoscrizione \u00e8 composta da molte borgate, questo ha fatto s\u00ec che non vi sia una genesi comune bens\u00ec le varie borgate sono nate e cresciute autonomamente finch\u00e9 la citt\u00e0 non le ha inglobate. I quartieri Arenella e Vergine Maria si sviluppano nell'Ottocento attorno alle relative tonnare che fino ad inizio secolo creavano un enorme fonte di reddito. Sono contraddistinte da un'edilizia disordinata tipica delle borgate marinare.\nI quartieri Pallavicino, Tommaso Natale e Partanna-Mondello nascono e si sviluppano nel XIX secolo attorno agli omonimi possedimenti nobiliari, hanno conservato un'impostazione edilizia di borgata con poco sviluppo in verticale degli edifici.\nSferracavallo \u00e8 l'ultimo quartiere a Nord della citt\u00e0, \u00e8 una borgata marinara cresciuta attorno al proprio porticciolo basando la sua economia quasi esclusivamente sulla pesca. Ancora adesso l'impostazione urbanistica \u00e8 poco variata rispetto al tipico villaggio dei pescatori e la pesca \u00e8 ancora un importante settore economico, la borgata infatti \u00e8 rinomata per i ristoranti che cucinano a base di pesce.\nLa genesi di Mondello \u00e8 invece pi\u00f9 complessa, nasce anch'essa attorno ad un porticciolo di pescatori e ad una tonnara, buona parte del suo territorio era paludoso e inabitabile. Sul finire dell'Ottocento vennero fatti grossi investimenti per bonificare la zona, si venne a creare un intero quartiere composto da ville e strade alberate.\nAssetto urbanistico.\nEssendo costituito dall'unione di varie borgate non ha un assetto urbanistico unitario, bens\u00ec \u00e8 costituita da vari centri e varie piazze aggreganti. I principali assi stradali sono: l'asse della favorita, costituito da due strade (una per senso di marcia) e che attraversa il Parco della Favorita; l'asse Restivo/Strasburgo/Lanza di Scalea.\nSedi istituzionali.\nSede principale:\nSedi decentrate:"}
{"id": "2535844", "revid": "155634", "url": "https://it.wikipedia.org/wiki?curid=2535844", "title": "VIII Circoscrizione", "text": "L'VIII Circoscrizione \u00e8 una suddivisione amministrativa del comune di Palermo.\nMorfologia.\nQuartieri:\nUnit\u00e0 di primo livello:\nNonostante non sia la pi\u00f9 estesa, l'VIII Circoscrizione \u00e8 la pi\u00f9 popolosa suddivisione amministrativa di Palermo. Gli abitanti censiti dal comune nel 2001 erano 127.794, considerato il volume di crescita annuo il numero attuale \u00e8 di circa 130.000 abitanti. Include i quartieri subito a Nord rispetto al centro storico, soprattutto i quartieri considerati come il nuovo centro amministrativo e commerciale cittadino per la grossa presenza di uffici regionali e strade dedicate allo shopping.\nStoria.\nIl pi\u00f9 antico nucleo di questa circoscrizione \u00e8 quello relativo al quartiere Politeama si tratta del primo quartiere che si svilupp\u00f2 all'esterno del centro storico tra il XVIII ed il XIX secolo. Il suo sviluppo si deve all\"'Addizione Regalimici\" del 1778, cio\u00e8 quando vennero edificati i cosiddetti \"Quattro canti di campagna\", in contrapposizione ai Quattro canti di citt\u00e0 all'interno del centro storico. In questo momento si and\u00f2 a creare un quartiere ad assi perpendicolari ippodamei a Nord del centro storico. Questo quartiere serv\u00ec per la nascente borghesia che arricchitasi voleva competere con le residenze nobiliari del centro, \u00e8 contraddistinto da edifici in stile severo di medie cubature. \u00c8 presente anche la borgata marinara chiamata \"Borgo Vecchio\" o \"Borgo Santa Luci\", si tratta della borgata legata all'espansione del porto verso Nord.\nDi poco successivo \u00e8 il quartiere Libert\u00e0 che vede il suo boom edilizio tra la fine del XIX e l'inizio del XX secolo. Fulcro dell'edificazione del quartiere fu il \"Firriato Villafranca\", un'enorme tenuta sulla quale vennero edificati gli edifici temporanei dell'Esposizione Nazionale ospitata a Palermo nel 1891. Al termine della manifestazione l'intera area venne lottizzata, il proprietario dell'area don\u00f2 gli assi viari al comune ed edific\u00f2 nei terreni restanti. Gli edifici di questo quartiere seguono l'architettura tipica dell'inizio del Novecento.\nI quartieri Malaspina-Palagonia e il quartiere Monte Pellegrino sono di edificazione pi\u00f9 recente, hanno vissuto il boom edilizio degli anni sessanta e settanta, trasformandosi da aree rurali ad un'area altamente urbanizzata. In particolare pesante \u00e8 stata la trasformazione della via Notarbartolo che fino all'era prebellica era composta da ville in stile liberty, le ville sono state sostituite da palazzi multipiani a causa del piano regolatore del 1962 che incentivava l'abbattimento di edifici di piccola cubatura sostituendoli con edifici dalla grande cubatura.\nAssetto urbanistico.\nLe principali arterie sono: l'asse Notarbartolo/Leonardo da Vinci, che attraversa la citt\u00e0 seguendo un asse Est/Nordest - Ovest/Sudovest e taglia in due parti la circoscrizione; l'asse Libert\u00e0/Croce Rossa, perpendicolare all'asse Notarbartolo/Leonardo da Vinci, commerciale/amministrativo; l'asse E. Restivo/Sciuti/Terrasanta, prettamente commerciale, parallelo all'asse Libert\u00e0, contraddistinto dalla presenza di molti edifici in stile Liberty. La circoscrizione \u00e8 contraddistinta, per buona parte della sua estensione, da assi stradali ippodamei regolari.\nTrasporti pubblici.\nIl principale nodo di scambio dell'VIII circoscrizione \u00e8 la stazione di Palermo Notarbartolo, attualmente stazione di snodo tra il passante ferroviario e l'anello ferroviario, inoltre la rete tramviaria cittadina utilizza la stazione come capolinea delle linee 2, 3 e 4.\nSedi istituzionali.\nSede principale:"}
{"id": "2535846", "revid": "1480390", "url": "https://it.wikipedia.org/wiki?curid=2535846", "title": "Indrapura (Champa)", "text": "Indrapura (dal Sanscrito \"Citt\u00e0 di Indra\", dio induista della tempesta, divinit\u00e0 guerriera e Re degli Dei nel Rig Veda) dall'875 d.C. per qualche decennio fu capitale dell'antico regno Champa, sotto il regno di Indravarman II e dei suoi successori della sesta dinastia.\nIl sito \u00e8 prossimo all'attuale villaggio di \u0110\u00f4ng D\u01b0\u01a1ng, non lontano dalla citt\u00e0 di \u0110\u00e0 N\u1eb5ng, in Vietnam. A differenza dei suoi predecessori, Indravarman II era buddista e fond\u00f2 un tempio Mahayana, andato in buona parte distrutto nei bombardamenti della Guerra del Vietnam e che ancora oggi viene saccheggiato dei suoi mattoni.\nIl Museo della Scultura Cham (\"Bao Tang Cham\") a Danang, fondato nel 1915 dall'\u00c9cole fran\u00e7aise d'Extr\u00eame-Orient (EFEO), ospita una pregevole collezione di sculture Cham recuperate da questo ed altri siti, come M\u1ef9 S\u01a1n e Tra Kieu."}
{"id": "2535851", "revid": "767487", "url": "https://it.wikipedia.org/wiki?curid=2535851", "title": "Handbook of Texas", "text": "L'Handbook of Texas (ISBN 0-87611-151-7), in italiano \"Manuale del Texas\", \u00e8 un'enciclopedia tematica riguardante la geografia, la storia e i personaggi importanti del Texas. Viene pubblicata dalla Texas State Historical Association (TSHA).\nStoria editoriale.\nL\"'Handbook\" originale fu scritto dal presidente della TSHA, Walter Prescott Webb, dello \"University of Texas history department\". Fu pubblicato in due volumi nel 1952, ai quali si aggiunse un terzo, come supplemento, nel 1976.\nNel 1996 fu pubblicato il New Handbook of Texas, un ampliamento dell'opera originale, che comprendeva sei volumi contenenti oltre 23.000 articoli.\nNel 1999 nacque l'Handbook of Texas Online, un sito web che raccoglieva il testo integrale della prima edizione, le correzioni apportate nella seconda e circa 400 nuovi articoli. L\"'Handbook of Texas Online\" continu\u00f2 a crescere fino a contenere oltre 25.000 articoli nel primo decennio degli anni 2000.\nOspita anche pagine riguardanti argomenti di carattere generale come \"Texas dopo la Seconda guerra mondiale\", biografie come quella del celebre texano Samuel Houston e luoghi geografici come \"Waco, Texas\"."}
{"id": "2535853", "revid": "110157", "url": "https://it.wikipedia.org/wiki?curid=2535853", "title": "Chiesa di Santa Maria delle Grazie (Conegliano)", "text": "La chiesa di Santa Maria delle Grazie \u00e8 un edificio sacro di Conegliano, la cui parrocchia \u00e8 stata trasferita, nella seconda met\u00e0 del XX secolo, in una nuova chiesa omonima, situata nel grande quartiere di Monticella.\nStoria.\nIl complesso antico della Madonna delle Grazie inizi\u00f2 a raccogliersi nel Quattrocento intorno a una comunit\u00e0 di monaci giunti a Conegliano da Venezia, che edificarono la prima chiesa (1471) e il convento dalla Madonna delle Grazie; nel 1530 vi si insediarono i Padri Minori Riformati, che vi rimarranno fino al secondo Settecento, quando il convento viene soppresso, la grande chiesa abbattuta e il patrimonio artistico (circa nove pale d'altare, tra le quali una del Beccaruzzi, nonch\u00e9 degli affreschi) disperso.\nIn seguito a ci\u00f2, nel 1774 ebbero inizio i lavori di costruzione di un luogo sacro che sostituisse quello appena demolito, ossia l'attuale vecchia chiesa dedicata a Santa Maria delle Grazie.\nDescrizione.\nEsterni.\nEdificio sacro di dimensioni medio-piccole, la chiesa si trova incastonata tra un moderno edificio e un vecchio borgo all'imbocco di via Carpen\u00e8. La facciata dell'edificio \u00e8 a capanna e neoclassica: si mostra con in alto un frontone nel quale \u00e8 inscritto un rosone; da qui quattro lesene partono, tripartendo la facciata. Le due sezioni laterali sono aperte da due monofore timpanate, la parte centrale dal portale, anch'esso timpanato, sopra al quale \u00e8 posta, all'interno di una nicchia, la statua della Madonna, patrona della chiesa.\nInterni.\nAll'interno, a una navata, si ammira la pala del Beccaruzzi (attribuita) che era conservata nella chiesa precedente: \"Madonna con Bambino in trono tra i Santi Giovanni Battista e Francesco\". La raffigurazione presenta centralmente la Madonna in tradizionali drappi blu e rossi, mentre, seduta in trono, regge con la mano sinistra il Bambin Ges\u00f9, in piedi sulle sue ginocchia e rivolto verso San Francesco, in contemplazione sulla destra del quadro; a sinistra trova spazio Giovanni Battista, indicante con la mano destra Ges\u00f9; ai piedi del trono sta seduto un angelo con liuto; il tutto nel contesto di architetture classiche dietro le quali si apre uno squarcio di cielo azzurro.Altre due tele della chiesa preesistente hanno ritrovato luogo in quella settecentesca, dove sono disposte nei due altari laterali. Si tratta di un'opera di anonimo rappresentante \"Tiziano che riceve alcuni personaggi\" e di un'opera di Bernardino di Asola (attribuita) con \"San Bernardino da Siena tra Angelo Raffaele con Tobia e San Gerolamo\" (XVI secolo).\nLa nuova chiesa.\nLa chiesa nuova dedicata a Santa Maria delle Grazie \u00e8 un edificio novecentesco situato in via XXIV Maggio, a poca distanza dalla chiesa settecentesca: essa fu costruita per soddisfare le esigenze di una comunit\u00e0 in forte crescita nel secondo Novecento.\nUna lunga gradinata conduce a una struttura grigia di grandi dimensioni, edificata nel 1969 su progetto di Nerino Meneghello e consacrata nel 1971. Questo edificio sacro \u00e8 l'attuale sede della parrocchia omonima, che occupa tutto il territorio di Monticella, laddove fino al Trecento era l'antichissima parrocchia di Santo Stefano in Monticella (della quale non resta traccia se non documentaria) ad avere il dominio."}
{"id": "2535854", "revid": "373458", "url": "https://it.wikipedia.org/wiki?curid=2535854", "title": "New Handbook of Texas", "text": ""}
{"id": "2535855", "revid": "131358", "url": "https://it.wikipedia.org/wiki?curid=2535855", "title": "Handbook of Texas Online", "text": ""}
{"id": "2535859", "revid": "373458", "url": "https://it.wikipedia.org/wiki?curid=2535859", "title": "Manuale del Texas", "text": ""}
{"id": "2535861", "revid": "712828", "url": "https://it.wikipedia.org/wiki?curid=2535861", "title": "Kagikko", "text": ""}
{"id": "2535862", "revid": "399", "url": "https://it.wikipedia.org/wiki?curid=2535862", "title": "Seido juku", "text": " \u00e8 uno stile di Karate fondato da Kaicho (Grandmaster) Kaicho Tadashi Nakamura nel 1976.\nStoria.\nLa World Seido Karate Organization fu fondata da Kaicho Tadashi Nakamura. Noto e rispettato per la sua abilit\u00e0 nel Karate, Nakamura \u00e8 cintura nera 9\u00ba dan (col titolo:Kaicho), con oltre cinquant'anni di esperienza pratica e di insegnamento nelle arti marziali. Esperto nell'uso delle armi orientali, Nakamura ha fatto conferenze sulle arti marziali e numerose dimostrazioni in molti paesi nel Mondo. Attualmente viaggia ed insegna.\nFilosofia.\nLa parola giapponese \"seido\" significa \"via della sincerit\u00e0.\" (\"sei\": sincerit\u00e0, verit\u00e0; \"do\": via, percorso). Proviene da \"Chuyo\" che nei libri su (Confucio \u00e8 il \"Percorso Medio\", o \"La dottrina di mezzo\"), che recita.\nLa Sincerit\u00e0 \u00e8 la via del cielo.\nInsegui questa sincerit\u00e0\n\u00c8 la via dell'umanit\u00e0.\nLa filosofia Seido \u00e8 incapsulata in tre parole: \"sonkei\" (rispetto), \"ai\" (amore), e \"jujun\" (obbedienza). Questi tre principi sono rappresentati da tre cerchi dentro il \"ume\", logo a germoglio del petto della famiglia Nakamura. Questi tre principi furono suggeriti a Kaicho Nakamura da una lettera di congratulazioni che sua madre gli invi\u00f2 a seguito del suo matrimonio, che contiene: \"Ogni giorno io prego per entrambi. Vi auguro una lunga vita senza rammarichi, rispettandovi l'un l'altra, maturando il vostro amore l'uno per l'altra, e mantenendo sempre sentimenti reciproci di obbedienza.\".\nQuesta filosofia \u00e8 un'importante parte del Seido; Kaicho Nakamura fond\u00f2 la Seido Juku Benefit Foundation, una branca caritatevole dell'organizzazione."}
{"id": "2535864", "revid": "767487", "url": "https://it.wikipedia.org/wiki?curid=2535864", "title": "Dreadful Shadows", "text": "I Dreadful Shadows sono un gruppo gothic metal tedesco formatosi nel 1993 a Berlino.\nStoria dei Dreadful Shadows.\nLa band si \u00e8 sciolta nel 2000, nonostante dal 2007 \u00e8 tornata alla sua formazione per alcune date dal vivo.\nI membri della band lavorano anche in altri progetti: Sven Friedrich e Norman Selbig hanno formato i Zeraphine, Sven Friedrich \u00e8 anche il fondatore dei Solar Fake, Andr\u00e8 Fuller degli isn't, e Jens Riediger dei Seelenfunken."}
{"id": "2535885", "revid": "1442080", "url": "https://it.wikipedia.org/wiki?curid=2535885", "title": "Stella Artois Championships 1999 - Singolare", "text": "Il singolare del Stella Artois Championships 1999 \u00e8 stato un torneo di tennis facente parte dell'ATP Tour.\nScott Draper era il detentore del titolo e ha perso nel 2\u00ba turno contro Sargis Sargsian.\nPete Sampras ha battuto in finale 6\u20137 (1\u20137), 6\u20134, 7\u20136 (7\u20134) Tim Henman.\nTeste di serie.\nLe prime 8 teste di serie hanno ricevuto un bye per il 2\u00ba turno."}
{"id": "2535886", "revid": "336009", "url": "https://it.wikipedia.org/wiki?curid=2535886", "title": "Hyundai Lantra", "text": ""}
{"id": "2535887", "revid": "767487", "url": "https://it.wikipedia.org/wiki?curid=2535887", "title": "Deiniol", "text": "Biografia.\nSi sa molto poco della sua vita, ma la tradizione secondo cui fu il primo vescovo di Bangor \u00e8 molto forte. Sarebbe stato consacrato nel 545 da san David. L'odierna cattedrale di Bangor \u00e8 consacrata a Deiniol e si ritiene che sorga sul sito del primo monastero. Viene festeggiato l'11 settembre.\nSecondo una vita in latino del santo, conservata nel Peniarth MS226 e trascritta da Sir Thomas Williams di Trefriw nel 1602, era figlio di Dunaut Bwr, figlio di Pabo Post Prydein. Proverebbe dunque dalla famiglia che in origine dominava in un'area dell'Inghilterra del nord e che, avendo perduto i suoi possedimenti, ne aveva ricevuti altri da re Cyngen del Powys. Sarebbe stato educato da Cadoc di Llancarfan, mentre il luogo per edificare un monastero sul sito dell'odierna cattedrale di Bangor gli sarebbe stato dato da re Maelgwn del Gwynedd. Con san David partecip\u00f2 al sinodo di Llanddewi Brefi, tenutosi attorno al 545, durante il quale furono discusse le regole per la penitenza.\nAvrebbe anche fondato il monastero di Bangor-on-Dee nel Flintshire, in (Irlanda e proprio a lui \u00e8 dedicata la chiesa di Hawarden nel Flintshire. A lui sono dedicate anche la Saint Deiniol's Library, biblioteca per studenti d'arte, voluta da William Gladstone nel 1896, la chiesa di Marchwiel e quelle a Itton nel Monmouthshire e a Llangarran nell'Herefordshire. Secondo gli \"Annales Cambriae\" Deiniol mor\u00ec nel 584 e fu sepolto nell'isola di Bardsey.\nCulto.\nDal Martirologio Romano, alla data dell'11 settembre: \u00abNell'isola di Bardsey sulla costa del Galles settentrionale, san Daniele (Deiniol Wyn), vescovo e abate di Bangor\u00bb."}
{"id": "2535892", "revid": "49022", "url": "https://it.wikipedia.org/wiki?curid=2535892", "title": "San Deiniol", "text": ""}
{"id": "2535893", "revid": "26154330", "url": "https://it.wikipedia.org/wiki?curid=2535893", "title": "Cadoc di Llancarfan", "text": ""}
{"id": "2535903", "revid": "1446812", "url": "https://it.wikipedia.org/wiki?curid=2535903", "title": "Tempio a valle", "text": "Il tempio a valle o tempio basso, o tempio di accoglienza, parte integrante del complesso funerario piramidale, era un edificio situato nella valle del Nilo con la precipua funzione di preparazione del sovrano defunto al viaggio verso l'aldil\u00e0.\nPer rendere pi\u00f9 semplice l'accesso, veniva spesso scavato un canale artificiale che collegava il Nilo al tempio e sulla cui banchina approdavano il corteo funebre o le barche sacre per celebrare il culto del sovrano.\nDue coppie di Sfingi erano poste come protezione divina all'entrata del tempio, unitamente ad un obelisco indicante l'unione della terra con il cielo.\nIl tempio poteva avere pianta quadrata, un'anticamera che portava alla sala ipostila, corridoi e varie sale con decorazioni in rilievo, rappresentanti generalmente il sovrano dominatore del Caos, e statue regali. \nNel tempio a valle avvenivano i riti funebri dell'imbalsamazione, con la cerimonia di apertura della bocca, ed esso simboleggiava il distacco del sovrano defunto dalla vita terrena; tramite l'ascensione lungo una rampa processionale che collegava i due edifici, egli raggiungeva la dimora ultraterrena, il tempio funerario dedicato al suo culto."}
{"id": "2535914", "revid": "599013", "url": "https://it.wikipedia.org/wiki?curid=2535914", "title": "Castello di Conegliano", "text": "Il castello di Conegliano \u00e8 il fulcro medievale della localit\u00e0 veneta. Situato sulla sommit\u00e0 del Colle di Giano, in luogo strategico, il castello domina tutta la citt\u00e0 e il territorio ad essa circostante.\nStoria.\nLe pi\u00f9 antiche notizie sulla fortezza sono del XII secolo. Della struttura originaria e della sua evoluzione \u00e8 possibile fare delle ricostruzioni solo sulla base di testimonianze pittoriche: infatti, dell'originario complesso del castello oggi sopravvivono soltanto la torre della Campana, parte dell'antico duomo e parte della cinta muraria.\nIl Museo civico.\nIl castello ospita il Museo civico di Conegliano, nel quale esistono diverse sezioni, divise per piano: la pinacoteca del pian terreno, l'ambiente di dimensioni maggiori, custodisce opere pittoriche di grande valore, come testimoniano i nomi di Giambattista Pittoni (\"S.Francesco di Paola\", 1750), Palma il Giovane e del Pordenone; ai piani superiori vi sono reperti romani ritrovati nell'area coneglianese e altri oggetti di interesse storico; l'ultimo piano della torre \u00e8 dedicato a personalit\u00e0 legate a Conegliano.\nEsiste all'interno un plastico, eseguito dal trevigiano Ennio Tiveron, in scala 1/72 del castello al tempo della Serenissima.\nAlla fine della visita si pu\u00f2 godere del panorama della citt\u00e0 e di tutta l'area circostante: la pianura veneta fino alla laguna di Venezia, buona parte della pianura friulana, i colli morenici del trevigiano e le Prealpi."}
{"id": "2535917", "revid": "3115", "url": "https://it.wikipedia.org/wiki?curid=2535917", "title": "Rassa (torrente)", "text": "Il Rassa (in sloveno Ra\u0161a, in tedesco \"Rascha\") \u00e8 un torrente della Slovenia sud-occidentale che nasce nei pressi di Villabassa di Senos\u00e8cchia.\nIl torrente Rassa, assieme al Timavo superiore (\"Reka\") e al torrente Rosandra, costituisce l'unica idrografia (acque superficiali) a contatto diretto col Carso. Esso fluisce, in una valle molto stretta e incisa dai 150 ai 200\u00a0m di profondit\u00e0, lungo la linea tettonica al contatto col flysh, al margine nord-est dell'altopiano; per le perdite del torrente Rassa (a volte totali) che ha il letto nei calcari per tutto il suo tratto superiore, \u00e8 stata\naccertata la comunicazione con le risorgenze del Timavo.\nIl torrente tra le localit\u00e0 di Cobolli (\"Koboli\") e Codreti (\"Kodreti\") sbocca nel fiume Branizza, a sua volta affluente di sinistra del fiume Vipacco; i corsi d'acqua appena elencati costituiscono il limite settentrionale dell'altopiano carsico."}
{"id": "2535919", "revid": "599013", "url": "https://it.wikipedia.org/wiki?curid=2535919", "title": "Museo civico di Conegliano", "text": "Il Museo civico di Conegliano ha sede nella torre superstite del Castello di Conegliano, sulla cima del Colle di Giano.\nStoria.\nSubito dopo la seconda guerra mondiale l'amministrazione cittadina, intendendo dare una sede opportuna a diversi cimeli e memorie gi\u00e0 custoditi nel municipio, decret\u00f2 l'istituzione del \"Museo civico\" (1946), riproponendo quindi una genesi che gi\u00e0 da met\u00e0 dell'Ottocento aveva dato avvio a numerosi musei del Veneto. Le diverse raccolte composte di reperti archeologici, affreschi staccati, pitture, monete, armi, lapidi, suppellettili e strumenti domestici, documenti, stampe, opuscoli, carte geografiche e ricordi dell'attore coneglianese Ferruccio Benini, si sono poi ingrandite mediante donazioni e acquisti, secondo una politica che ha privilegiato essenzialmente la dilatazione della pinacoteca.\nNato dunque come museo storico dedicato alla storia locale, e caratterizzato in tal senso anche grazie agli interessi del primo direttore, Antonio Tocchio, il museo ha poi ricevuto, sotto la direzione di Alfredo De Mas, una sterzata verso l'ambito artistico incrementando la raccolta mediante acquisti sul mercato antiquario.\nLa pinacoteca \u00e8 oggi il settore privilegiato per consistenza ed esposizione: diverse opere documentano momenti diversi della pittura veneta; alcune di esse provengono dall'ambito locale e sono state in modi pi\u00f9 o meno fortuiti salvate dalle dispersioni successive alla chiusura dei complessi religiosi.\nNel 2004 \u00e8 stato posto all'interno del Museo Civico il plastico, opera del trevigiano Ennio Tiveron, del Castello di Conegliano com'era all'epoca della Serenissima.\nOpere.\nLe opere che troviamo nel museo civico sono molteplici:\n-grande affresco della VERGINE CON IL BAMBINO E I 4 SANTI, donato alla citt\u00e0 nel 1954, si tratta di una pittura a livello, in cui troviamo Caterina d'Alessandria, il suo volto ieratico suggerisce il fatto che la scena non si stia svolgendo sulla terra, ma in un altro luogo.\n-CRISTO BENEDICENTE IN MANDORLA TRA LA VERGINE E SAN GIOVANNI BATTISTA\n-CRISTO CHE CONSEGNA LE CHIAVI A SAN PIETRO \n-CROCEFISSIONE DI PIETRO, \u00e8 opera di un artista della zona, cattura lo sguardo dei visitatori sicuramente per il fatto che il segno \u00e8 preciso, i colori sono efficaci e la capacit\u00e0 di narrare questo episodio \u00e8 secca e vera.\n-ESTER ED ASSUERO, in cui la figura femminile trascolora e sviene dopo che la verga del sovrano l'ha toccata.\n-CADUTA DI SIMON MAGO, caratterizzato dall'avvitamento di Simon Mago sopra San Pietro, vediamo anche un accenno di paesaggio.\n-L'ANNUNCIAZIONE: la Vergine molto velocemente accoglie l'angelo (rappresentato in modo imponente) che le sta per annunciare la venuta di Ges\u00f9. Nessuno \u00e8 immobile, n\u00e9 Dio, n\u00e9 la colomba, nemmeno la Vergine Maria, anche il cesto da lavoro non \u00e8 fermo; tutto si muove a parte il gatto, che sembra ignorare quel momento fuori dal comune.\n-EDICOLA FUNERARIA ROMANA, risalente alla met\u00e0 del I sec. d.C., che raffigura due personaggi che indossano la toga.\n-ULTIMA CENA, XVI sec., affresco attribuito a Battista da Sarano: sopra al tavolo sono presenti delle suppellettili di vetro, e, curiosamente, gamberi di fiume, rappresentati spesso nel territorio trevigiano. Questi potrebbero avere un multiplo significato: forse l'allusione zodiacale, l'eresia oppure il tradimento di Giuda. L'affresco strappato \u00e8 stato donato da Vittorio Comin.\nAltre stanze in cui possiamo trovare testimonianze storiche e artistiche legate al territorio sono:\n-\"Sala del Camino\": stanza contenente una elegante cappa di camino a forma di corno dogale.\n-Ultimo piano: dedicato a personalit\u00e0 legate a Conegliano, contiene testimonianze, busti e oggetti ad essi appartenuti.\nAlla fine della visita una scala conduce alla sommit\u00e0 merlata.\nI merli sono ghibellini, anzich\u00e9 guelfi, probabilmente per le antipatie verso il papato che erano presenti in citt\u00e0 nel momento del restauro, il 1849.\nIn cima al castello \u00e8 presente una terrazza dalla quale si pu\u00f2 godere del panorama della citt\u00e0 e di tutta l'area circostante: la pianura veneta fino alla laguna di Venezia (solo in condizioni favorevoli), buona parte della pianura friulana, i colli morenici del trevigiano e la catena montuosa delle Prealpi bellunesi."}
{"id": "2535922", "revid": "729019", "url": "https://it.wikipedia.org/wiki?curid=2535922", "title": "Stella Artois Championships 1999 - Doppio", "text": "Il doppio del torneo di tennis Stella Artois Championships 1999, facente parte dell'ATP Tour, ha avuto come vincitori S\u00e9bastien Lareau e Alex O'Brien hanno vinto in finale 6\u20133, 7\u20136 (7\u20133) contro Todd Woodbridge e Mark Woodforde.\nTeste di serie.\nLe prime 4 teste di serie hanno ricevuto un bye per il 2\u00baturno."}
{"id": "2535926", "revid": "983929", "url": "https://it.wikipedia.org/wiki?curid=2535926", "title": "Achille Alberti", "text": "Biografia.\nAchille Alberti studi\u00f2 arte all'Accademia di Brera, dove in seguito fu docente. Come altri compagni di studio, tra cui Magni e Ripamonti, produsse numerose sculture ad ornamento delle tombe nel cimitero monumentale di Milano. Inizialmente si dedic\u00f2 a temi sociali, realizzando sculture e monumenti che gli permisero di guadagnanarsi notoriet\u00e0 internazionale.\nNella pittura, invece, esprimeva la sua passione attraverso paesaggi, nature morte e ritratti. Nel 1930 a Milano espose gessi, marmi e bronzi, una trentina di tele, fino ad allora sconosciute. Fu anche disegnatore per opere litografiche.\nNel 1891 ricevette due premi alla Triennale di Milano per la scultura bronzea \"Ignavia\", ispirata a temi danteschi, che fu poi esposta a Vienna nel 1894 e che \u00e8 oggi conservata a Busto Arsizio, nella Villa Ottolini.\nNel 1892 un suo bassorilievo \"Le Odi di Pindaro\" fu esposto a Monaco di Baviera, mentre nel 1900 prese parte all'Esposizione Universale di Parigi. I suoi lavori furono oggetto di interesse ed ammirazione, procurandogli premi in occasione di tutte le esposizioni, italiane od europee, cui partecip\u00f2.\nIn quegli anni Alberti firm\u00f2 un bassorilievo che riproduceva fedelmente il progetto neogotico di Giuseppe Brentano per la facciata del Duomo di Milano e che fu poi posizionato all'interno della chiesa stessa.\nL'Alberti fu molto apprezzato dai seguaci di Jean Roy\u00e8re e del suo \"musicismo scultoreo\" come Giuseppe Cartella Gelardi che ne fu un attento ma appassionato critico.\nA lui si devono le grandi statue sulla facciata del palazzo della Borsa di Milano, costruito nel 1901, in cui \u00e8 possibile cogliere segni d'una sensibilit\u00e0 eclettica.\nNel 1930 si tenne una mostra retrospettiva a lui dedicata nella Galleria Pesaro di Milano.\nMor\u00ec a Camnago, in provincia di Milano, il 15 luglio 1943. Molte sue sculture fanno parte del patrimonio catalogato della Ca Granda.\nCollegamenti esterni.\nR. Cipriani, \"Achille Alberti\", Dizionario Biografico degli Italiani, Treccani."}
{"id": "2535928", "revid": "2074952", "url": "https://it.wikipedia.org/wiki?curid=2535928", "title": "Zeraphine", "text": "Gli Zeraphine sono un gruppo gothic rock tedesco formatosi nel 2000 a Berlino."}
{"id": "2535931", "revid": "1404372", "url": "https://it.wikipedia.org/wiki?curid=2535931", "title": "Distretto di Ab\u015feron", "text": "Il distretto di Ab\u015feron (in azero: Ab\u015feron rayonu) \u00e8 un distretto (\"rayon\") dell'Azerbaigian con capoluogo X\u0131rdalan. Per fini esclusivamente statistici appartiene alla regione economica di Ab\u015feron.\nIl distretto, istituito nel 1963, sebbene abbia lo stesso nome dell'omonima penisola si trova ad ovest di essa e lambisce solo marginalmente il mare; l'etnia prevalente nel territorio distrettuale \u00e8 quasi esclusivamente azera (96%).\nStoria\nIl distretto di Absheron \u00e8 stato fondato nel 1963 dal governo sovietico per assicurare forza lavoro sufficiente, personale professionale altamente istruito e provviste necessarie a imprese e ditte, kolchoz e fattorie collettive, pollame e industrie agricole, centri di costruzione, istituti di ricerca scientifica e laboratori presenti sui territori di Baku e Sumgait. Ci sono molti monumenti storici sul territorio di Absheron. Ad esempio, nel villaggio di A\u015fa\u011f\u0131 G\u00fczd\u0259k ci sono attrezzi agricoli del XIX secolo. Nel villaggio di Goradile, vi \u00e8 la moschea Abdurrahman del XIX secolo che fu costruita dall'abitante del villaggio Haji Gurban; le moschee del XVIII secolo a M\u0259mm\u0259dli costruite dalla famiglia Garadaglilar, la moschea-madrasa costruita nel XIX secolo da Haji Safarali a Novxani,la moschea di Albattin a Fatmai che risale al XVIII secolo. A parte i monumenti religiosi, ci sono molti monumenti relativi alla vita sociale delle persone negli ultimi secoli. Ad esempio, hamam costruiti nel Medioevo da Haji Kazim nel villaggio di Qobu e un altro costruito da Meshadi Imam Baxish a Xirdalan. Ad A\u015fa\u011f\u0131 G\u00fczd\u0259k e Xirdalan sono ancora utilizzati antichi pozzi che fornivano acqua alla popolazione che viveva in questo territorio. Sono conservate anche tombe dell'VIII-XVIII secolo: a Fatmai, Digah, Masazir, H\u00f6km\u0259li e Saray.\nSuddivisione amministrativa.\nIl distretto \u00e8 suddiviso in 1 citt\u00e0, 9 comuni (\"q\u0259s\u0259b\u0259\") e 5 villaggi (\"k\u0259nd\")."}
{"id": "2535937", "revid": "767487", "url": "https://it.wikipedia.org/wiki?curid=2535937", "title": "Lepenski Vir", "text": "Lepenski Vir (in serbo cirillico, \u041b\u0435\u043f\u0435\u043d\u0441\u043a\u0438 \u0412\u0438\u0440) \u00e8 un importante sito archeologico del mesolitico ubicato nella Serbia orientale, al centro della penisola balcanica. Consiste di un insediamento di notevoli dimensioni circondato da dieci villaggi satelliti. I reperti fanno ipotizzare una presenza umana a partire dal 7000 a.C., che raggiunse il massimo sviluppo tra il 5300 a.C. e il 4800 a.C. Dalle testimonianze architettoniche, appare evidente che la civilt\u00e0 di Lepenski Vir fosse caratterizzata da una ricca vita sociale e religiosa e da un elevato livello culturale.\nStoria degli scavi.\nLepenski Vir \u00e8 situato sulla riva meridionale del Danubio nella Serbia orientale, nelle vicinanze della cittadina di Donji Milanovac e in prossimit\u00e0 delle Porte di ferro, la gola formata dal fiume lungo il confine tra Serbia e Romania. I primi scavi risalgono al 1965, ma solo nel 1967, in seguito al ritrovamento delle prime sculture mesolitiche, fu possibile riconoscere la notevole importanza della scoperta. Gli scavi terminarono nel 1971 quando l'intero sito venne trasferito 29.7 metri a monte per evitare l'inondazione dovuta all'apertura di una diga l'anno seguente. Il maggior contributo all'esplorazione archeologica della zona \u00e8 dovuto al professor Dragoslav Srejovi\u0107 dell'Universit\u00e0 di Belgrado.\nStoria.\nIl sito principale consiste di diverse fasi archeologiche, denominate proto-Lepenski Vir, Lepenski Vir Ia-e, Lepenski Vir II e Lepenski Vir III, che coprono oltre un millennio di storia dal mesolitico al neolitico. Numerosi altri villaggi appartenenti alla stessa civilt\u00e0 e risalenti allo stesso periodo vennero scoperti nelle vicinanze. Tali siti includono, tra gli altri Hajducka Vodenica, Padina, Vlasac, Ikaona e Kladovska Skela. Gli artefatti ritrovati consistono di utensili di pietra e ossa, resti di abitazioni e oggetti rituali tra cui particolari sculture di pietra.\nSi presume che gli abitanti di Lepenski Vir rappresentino i discendenti delle prime popolazioni europee della civilt\u00e0 dei cacciatori-raccoglitori di Brno-P\u0159edmost dalla fine dell'ultima glaciazione. L'evidenza archeologica di abitazioni nelle vicinanze di caverne risale al 20000 a.C. Il primo insediamento sul plateau inferiore a Lepenski Vir risale invece al 7000 a.C., un periodo in cui il clima si \u00e8 gi\u00e0 notevolmente riscaldato.\nLo sviluppo dell'insediamento fu fortemente influenzato dalla topologia dell'area, al centro della regione in cui il Danubio apre un varco attraverso i Carpazi, dopo aver lasciato la pianura pannonica. Si trovava infatti su un sottile plateau sulle rive del Danubio, tra le scoscese pendici dei monti e la corrente del fiume, e forniva per questo motivo, limitate risorse in termini di cibo, materiali da costruzione e spazi abitativi. I ritrovamenti dello strato pi\u00f9 antico, proto-Lepenski Vir, consistono infatti di un insediamento di forse solo quattro o cinque famiglie con meno di cento abitanti. La fonte di alimentazione primaria fu probabilmente la pesca. Comunit\u00e0 di pescatori di questo tipo erano tipiche della regione della pi\u00f9 larga valle del Danubio in questo periodo.\nIn un secondo tempo, il problema del sovrappopolamento dell'insediamento originale si fa evidente. In questo periodo si verificarono importanti cambiamento che fanno di Lebensky Vir una cultura veramente d'eccezione nell'era del Mesolitico.\nReperti archeologici nella zona circostante danno l'evidenza di insediamenti costruiti ai fini della caccia e la raccolta di alimenti e di materie prime. Questo suggerisce una complessa economia semi-nomade basata sullo sfruttamento delle risorse nella zona immediatamente circostante il paese, qualcosa di straordinario per la visione tradizionale del Mesolitico in Europa. Una maggiore complessit\u00e0 in una economia porta alla specializzazione professionale e quindi di differenziazione sociale.\nCi\u00f2 \u00e8 particolarmente evidente nella struttura di Lepenski Vir-bis. Il villaggio \u00e8 ben pianificato. Tutte le case sono costruite in base ad una complessa struttura geometrica. I resti di abitazioni costituiscono esempi chiari della architettura di Lepenski Vir, uno degli importanti risultati di questa cultura. La disposizione principale del paese \u00e8 chiaramente visibile. I morti sono stati sepolti al di fuori del villaggio in un elaborato cimitero. Apparentemente le uniche eccezioni sono relative alla cremazione di anziani notabili che sono state effettuate dietro il camino delle case, secondo un rito religioso."}
{"id": "2535938", "revid": "228587", "url": "https://it.wikipedia.org/wiki?curid=2535938", "title": "Glevum", "text": "Glevum (o Colonia Nervia Glevensium o \"Glouvia\"), odierna Gloucester nella contea inglese del Gloucestershire, era un \"castrum\" della Britannia romana che divenne colonia di legionari in congedo nel 79.\nStoria.\nFu fondata nel 48 sul fiume Severn e vicino alla Fosse Way, una delle pi\u00f9 importanti strade romane della Britannia. All'inizio era un castrum fondato a Kingsholm. Venti anni dopo fu rimpiazzato da un insediamento civile leggermente sollevato rispetto al territorio circostante. Vi stazionava la II legione Augusta, che invader\u00e0 il Galles tra il 66 e il 74, che poi sar\u00e0 spostata a Burrium (Usk) e a Isca Augusta (Caerleon) nel Galles meridionale. Nel 97 l'intera area divenne colonia sotto l'imperatore Nerva. Vi furono costruite una grande basilica, un foro e case con mosaici. \u00c8 molto probabile che nel IV secolo divenne capitale della provincia della Britannia Secunda. Pare infatti che avesse delle zecche. \u00c8 probabile che all'epoca avesse una popolazione di 10.000 abitanti. \nNel II e III secolo l'area attorno a Glevum era interamente romanizzata e aveva un'altisisma densit\u00e0 di ville, come quelle di Chedworth e di Woodchester, che sono alcune delle migliori della Britannia.\nL'occupazione di Glevum da parte dei Romano-Britannici dovrebbe essere continuata, come dimostrano gli scavi archeologici, anche nel periodo post-romano e pare che dopo la battaglia del Monte Badon (497 circa) ci sia stato un certo ripopolamento. La \"Cronaca anglosassone\" ricorda che re Coinmail, che proverrebe da Gloucester, avrebbe preso parte alla battaglia di Dyrham (577), quando gli Anglosassoni conquistarono la citt\u00e0."}
{"id": "2535941", "revid": "2057018", "url": "https://it.wikipedia.org/wiki?curid=2535941", "title": "Jack Cock", "text": "Cock si \u00e8 inoltre guadagnato una medaglia al valor militare nella prima guerra mondiale, e nella sua vita ha fatto anche l'attore.\nCarriera.\nGiocatore.\nCock mosse i suoi primi passi nel mondo del calcio in club amatoriali come West Kennington United, Forest Gate e Old Kingstonians. Nel 1914, fu tesserato nel Huddersfield Town, ma la sua ambizione di diventare un professionista a tutti gli effetti dovette aspettare la fine della prima guerra mondiale prima di potersi concretizzare. Durante il conflitto combatt\u00e9 per l'armata inglese, raggiungendo il ruolo di maggiore e conquistandosi una medaglia al valor militare.\nUna volta tornato dalla guerra, ritrov\u00f2 il proprio club in una situazione finanziaria disastrosa e in ottobre venne cos\u00ec ceduto al per la cifra di 2.500\u00a3, molto alta per l'epoca. In quegli anni Cock si dedic\u00f2 molto al proprio allenamento fisico, tanto che, secondo le cronache, lo si poteva incontrare spesso anche dopo una partita mentre correva per le strade di Londra. Durante la sua partita d'esordio coi \"Blues\" contro il Bradford, segn\u00f2 una doppietta, e in quella stessa stagione arriv\u00f2 alla cifra di 22 reti in 30 incontri. Grazie al suo rendimento, il Chelsea raggiunse il terzo posto in campionato e le semifinali di FA Cup.\nNella stagione 1919-1920 fece il suo debutto con l'Inghilterra in una partita contro l'Irlanda, segnando il gol pi\u00f9 veloce della storia della propria nazionale dopo appena 30 secondi. Purtroppo, venne adoperato solamente in un altro incontro (segnando nuovamente una volta), quello contro la Scozia, per poi non esser pi\u00f9 convocato con la maglia della nazionale.\nRimanendo comunque primo nella classifica dei migliori marcatori del suo club anche per le due annate seguenti, Cock non riusc\u00ec pi\u00f9 a dare l'apporto sperato alla formazione londinese. Dopo un solo gol in 11 presenze nella stagione 1922-1923, durante il mese di febbraio venne venduto all': il suo bilancio con la maglia dei \"Blues\" fu di 53 gol in 110 partite. Dopo altre due stagioni tra le file dei \"Toffees\", nel marzo 1925 pass\u00f2 al Plymouth Argyle: durante altri due anni di permanenza nel club, totalizz\u00f2 72 reti in 90 partite, compresi i 32 in 39 incontri durante la stagione 1926-1927, record per la societ\u00e0. Infine, Cock termin\u00f2 la sua carriera calcistica nel , squadra in cui segn\u00f2 92 gol in 135 partite, aiutandola a vincere il titolo della Terza Divisione Sud nel 1928. Le sue 73 marcature nel solo campionato sono state un record per un giocatore di quella formazione fino al 1973. Tra tutte le squadre per le quali ha giocato, Cock ha raggiunto il traguardo di 234 reti in 391 incontri disputati in campionato.\nAllenatore.\nNel 1944 divenne l'allenatore del Millwall, raggiungendo con essa la finale di Football League War Cup l'anno dopo, persa proprio contro il Chelsea. Sfortunatamente per lui, la squadra che aveva portato in finale venne decimata dalla guerra, e allora la formazione londinese retrocesse durante la stagione 1947-1948: dopo quel brutto risultato, Cock diede le sue dimissioni, non accettando mai pi\u00f9 l'incarico di allenatore.\nMor\u00ec a Kensington, a Londra il 19 aprile 1966."}
{"id": "2535943", "revid": "1543377", "url": "https://it.wikipedia.org/wiki?curid=2535943", "title": "LIAT", "text": "Leeward Islands Air Transport (LIAT) \u00e8 una compagnia aerea di Antigua e Barbuda, con sede a Saint John's.\nStoria.\nLa Leeward Islands Air Transport Services venne fondata il 20 settembre 1956 e incominci\u00f2 a volare con un semplice Piper Apache in servizio tra Antigua e Montserrat."}
{"id": "2535944", "revid": "33751", "url": "https://it.wikipedia.org/wiki?curid=2535944", "title": "Notte della taranta", "text": ""}
{"id": "2535946", "revid": "1745361", "url": "https://it.wikipedia.org/wiki?curid=2535946", "title": "Azzurro 1987", "text": "La sesta edizione di Azzurro si \u00e8 tenuta al Teatro Petruzzelli di Bari durante la primavera del 1987. \u00c8 stata trasmessa in tre puntate su Italia 1, con la finale andata in onda il 28 aprile.\nLa conduzione venne affidata a Claudio Cecchetto, Susanna Messaggio e Andrea Salvetti con la partecipazione del patron della manifestazione Vittorio Salvetti.\nSigla iniziale era \"Carrie\" degli Europe.\nSquadre partecipanti e classifica finale.\nCigni.\nCapitana: Bettina; voti: \nIppocampi.\nCapitana: Jo\nSirene.\nCapitana: Alessandra\nDelfini.\nCapitana: Carmen\nStelle marine.\nCapitana: Carrie\nGabbiani.\nCapitana: Julie"}
{"id": "2535947", "revid": "767487", "url": "https://it.wikipedia.org/wiki?curid=2535947", "title": "Distretto di A\u011fstafa", "text": "Il distretto di A\u011fstafa (in azero: A\u011fstafa rayonu) \u00e8 un distretto (\"rayon\") dell'Azerbaigian con capoluogo A\u011fstafa."}
{"id": "2535949", "revid": "1442080", "url": "https://it.wikipedia.org/wiki?curid=2535949", "title": "Inazuma Eleven", "text": " \u00e8 un videogioco di calcio RPG per Nintendo DS. \u00c8 uscito il 22 agosto 2008 in Giappone e in Europa il 28 gennaio 2011, ad eccezione del Regno Unito in cui \u00e8 stato pubblicato il 26 agosto 2011. Il 13 febbraio 2014 \u00e8 stato distribuito digitalmente per Nintendo 3DS tramite eShop in Europa (escluso il Regno Unito) e per la prima volta anche in Nordamerica.\nSono usciti svariati seguiti del gioco e da tutti i vari capitoli sono derivati anche un manga ed un anime che hanno reso il gioco pi\u00f9 seguito\nTrama.\nIl protagonista, , frequenta la , dove ha fondato un club di calcio. All'inizio i membri sono solo sette (Jack Wallside, Tod Ironside, Kevin Dragonfly, Timmy Saunders, Sam Kincad, Steve Grim e lo stesso Mark, che \u00e8 il portiere e anche il capitano della squadra) pi\u00f9 la loro dirigente , grande amica di Mark. Tuttavia la figlia del direttore, , li avvisa che dato lo scarso livello della squadra il club di calcio andr\u00e0 incontro alla chiusura se non vinceranno un'amichevole contro la temibile Royal Academy, la squadra giovanile pi\u00f9 forte del Giappone e capitanata dall'altrettanto temuto regista . Solo in caso di vittoria, il club di calcio della Raimon sarebbe rimasto aperto e avrebbe avuto l'opportunit\u00e0 di partecipare al Football Frontier, il torneo calcistico giovanile pi\u00f9 importante del Giappone nel quale prima avrebbero dovuto vincere il torneo regionale, ed in seguito quello nazionale contro le squadre vincitrici dei rispettivi gironi regionali. Mark quindi si fa in quattro per reclutare i giocatori mancanti per poter disputare la partita, riuscendo a far entrare nella squadra Nathan Swift, Jim Wraith, Maxwell \"Max\" Carson e William \"Willy\" Glass.\nIl giorno dell'amichevole con la Royal Academy si scopre anche che la Royal ha accettato di giocare un'amichevole con una squadra tanto scarsa come la Raimon a causa di uno studente appena trasferitosi nell'omonimo istituto: , il \"Bomber di fuoco\".\nLa partita comincia e la Raimon viene letteralmente distrutta sia a causa del livello di gioco della Royal che della loro aggressivit\u00e0 lasciando piuttosto malconci tutti i giocatori: l'unico rimasto in piedi \u00e8 Mark, che nonostante sia messo male quanto gli altri continua ogni volta a rialzarsi. Di male in peggio, durante l'intervallo Willy scappa terrorizzato levandosi la maglia numero 10 e lasciando la squadra con un uomo in meno nel mezzo di una partita nettamente a senso unico. Spinto per\u00f2 dalla cocciutaggine e dalla grinta di Mark, Axel raccoglie la maglia e si unisce alla Raimon, lasciando tutti basiti. Le sorti della Raimon da questo momento prendono una piega del tutto inaspettata: Mark riesce finalmente a parare un tiro utilizzando la leggendaria \"Mano di Luce\", dopodich\u00e9 passa la palla direttamente ad Axel, che segna con la tecnica che lo ha reso noto, il \"Tornado di Fuoco\".\nRaggiunto il loro scopo la Royal da forfeit: i membri della Raimon gioiscono per questo ma Axel avvisa Mark di non contare pi\u00f9 su di lui. Dopo la partita inoltre si unisce allo staff della squadra , sorella di Jude e membra del club giornalistico. Nelly per\u00f2 ricorda ad Axel il suo passato ed il ragazzo, convinto ancora una volta dalla grinta di Mark, decide di unirsi alla Raimon dove prima deve superare un'altra prova.\nLa prova \u00e8 contro la Occult Junior High, che sembra avere la meglio grazie ad una tecnica chiamata \"Blocco Invisibile;\" Axel capisce per\u00f2 come superarla rivelandone il trucco e riesce a portare la sua squadra alla vittoria. Nel primo turno delle regionali la Raimon affronta una squadra di veri e propri selvaggi: la Wild Junior High, squadra che vanta una difesa aerea impressionante ed i cui giocatori assomigliano ad animali anche comportandosi come tali. La Raimon si prepara in proposito scoprendo ed imparando una nuova tecnica che permetta di superare la difesa aerea della Wild: il \"Trampolino Inazuma\", usato da Jack ed Axel. La Raimon passa al secondo turno dove deve affrontare una squadra che gioca seguendo le statistiche indicate ai giocatori da un computer e dalle simulazioni: la Braiwashing Junior High, i giocatori della quale si comportano come degli automi disposti solo ad eseguire gli ordini. Per colpa dei trucchi usati dalla Braiwashing (o per meglio dire sulla Brainwashing), la Raimon sembra destinata a perdere ma i giocatori non si arrendono e riescono a ribaltare il risultato grazie al \"Doppio Fulmine Inazuma\" di Mark ed Axel, che frigge i circuiti della Brainwashing consentendo alla Raimon di ribaltare la situazione liberando inoltre i giocatori della squadra avversaria dal lavaggio del cervello e facendoli tornare normali. La Raimon quindi affronta la Otaku Junior High, una squadra non molto forte composta da appassionati di videogiochi e fumetti che ha per \"base\" un caf\u00e9. Questa squadra per\u00f2 ha superato i primi tre turni imbrogliando in vari modi quali indebolire gli avversari mediante cibo avvelenato dato agli avversari che sono andati nel suddetto caf\u00e9 e modificare i dati delle partite grazie alle doti informatiche dei suoi membri facendosi passare per vincitrice. Nonostante avesse vinto la partita infatti, la Raimon era segnata come perdente, ma riesce a smascherare la Otaku e approda alla finale delle regionali dove deve affrontare la Royal.\nTutti i giocatori della Raimon tranne Mark sono preoccupatissimi per due motivi: il primo \u00e8 che la Royal vince il Football Frontier da quarant'anni consecutivi, e il secondo che nell'amichevole prima del Football Frontier stavano perdendo 20-0 prima che arrivasse Axel. Tuttavia prima della partita le due squadre capiscono che la Raimon durante il Football Frontier \u00e8 cresciuta molto e riesce quindi a competere con la Royal. Proprio per questo, Ray Dark, l'allenatore della Royal noto per giocare sporco, fa cadere delle travi d'acciaio dal soffitto per ferire, o peggio, uccidere i giocatori della Raimon anche rischiando di colpire i suoi. Fortunatamente Jude, stanco dei modi disonesti dell'allenatore, riesce ad individuare la trappola ed a mettere in salvo i giocatori di entrambe le squadre facendo anche cacciare Dark dal suo ruolo di Comandante della Royal Academy. La partita viene quindi giocata regolarmente e finisce in favore Raimon. La Royal comunque, dato che ha vinto l'edizione precedente del torneo, passa di diritto alle fasi finali per difendere il titolo.\nIniziate le fasi nazionali, la Raimon dovr\u00e0 misurarsi con la Shuriken Junior High, una squadra di velocisti ninja molto rinomata per studiare efficaci contromosse alle loro squadre avversarie osservandoli dall'ombra. Per allenarsi in vista delle fasi nazionali, l'allenatore della Raimon vorrebbe organizzare una partita contro i vecchi giocatori della leggendaria Inazuma Eleven, la squadra di cui faceva parte e che fu allenata dal nonno di Mark, ; purtroppo tre dei giocatori non ne vogliono sapere e Mark decide di andare a convincerli di persona: sar\u00e0 proprio la somiglianza di Mark col nonno che far\u00e0 tornare la passione per il calcio ad i tre, anche se , una delle punte, vuole mettere alla prova il ragazzo prima di aiutarlo: lo avrebbe fatto solo se Mark fosse riuscito a parare la potentissima \"Ali di Fuoco\", una delle tecniche speciali della Inazuma che solo David riusciva a parare. Dopo un primo tentativo fallito, Mark riesce non solo a parare il tiro ma impara anche la leggendaria tecnica di suo nonno: la \"Mano del Colosso\", creduta la pi\u00f9 forte tecnica di parata che esista e che solo David sapeva padroneggiare. Per sdebitarsi, i giocatori della Inazuma decidono di dare alla Raimon anche gli appunti per imparare la tecnica ali di fuoco dove Axel e Nathan la padroneggiano.\nLa partita inaugurale sar\u00e0 tra Shuriken e Raimon. La shuriken gioca bene, ma la Raimon prevale e passa al turno successivo. La gioia della vittoria per\u00f2 dura poco: Silvia riferisce ai giocatori che il padre di Nelly \u00e8 stato vittima di un incidente d'auto ed \u00e8 in gravi condizioni. Inoltre, dopo la partita, Hillman d\u00e0 a Mark e agli altri la notizia che la Royal Academy ha perso 10-0 contro la misteriosa \"Zeus Junior High\". Hillman aggiunge anche che tutti i giocatori sono rimasti gravemente infortunati e si trovano all'ospedale. La prossima squadra che la Raimon deve affrontare \u00e8 la Farm Junior High. Questa squadra vanta una difesa imbattibile grazie alla tecnica del suo portiere, chiamata \"Muraglia Infinita\". I giocatori della Raimon sono disperati perch\u00e9 sanno che i loro tiri sono troppo deboli per battere la \"Muraglia Infinita\", ma per fortuna si unisce alla squadra la persona pi\u00f9 impensabile di tutte: Jude Sharp, entrato nel club su invito di Hillman. Jude parla a Mark e gli altri della Zeus, aggiungendo che chi la allena \u00e8 Dark e risolvendo alcuni enigmi sulla squadra. Jude aggiunge anche che l'unico motivo per cui si \u00e8 unito alla Raimon \u00e8 perch\u00e9 vuole scoprire la verit\u00e0 sulla Zeus e sconfiggere definitivamente Dark. Inoltre, in seguito ad una lettera del padre di Nelly, si scopre che l'incidente di cui \u00e8 stato vittima non \u00e8 stato un caso e che dietro al quarantennio di supremazia della Royal, a partire dall'incidente della Inazume e la scomparsa di David Evans fino all'incidente della sorella di Axel, ci sono state dietro le manipolazioni e le malefatte di Dark, chiedendo alla figlia ed alla Raimon di incastrare quell'uomo lasciando loro tutto ci\u00f2 che gli serve.\nGrazie all\"'Ariete Inazuma\" la Raimon vince la partita e va in semifinale, dove dovr\u00e0 affrontare la Kirkwood Junior High, l'ex squadra di Axel.\nPrima della partita per\u00f2 i tre fratelli Murdock decidono di \"farla pagare\" ad Axel per averli abbandonati il giorno della finale dell'anno prime e quindi lo raggiungono per fargli pesare l'accaduto imbattendosi anche in Mark, al quale viene dato un assaggio della nuova tecnica dei tre fratelli: il \"Triangolo Z\". La tecnica \u00e8 talmente potente da lasciare tutti attoniti, specialmente Mark che comincia a non darsi pace. Mark comincia quindi a sottoporsi ad allenamenti massacranti fino a che Jude (in maniera pi\u00f9 diretta) e poi Nelly non gli fanno notare di star oltrepassando il limite, soprattutto perch\u00e9 \u00e8 il capitano. Mark si riprende e si prepara in vista dell'allenamento speciale organizzato dalla Inazuma mirato a potenziare la difesa, allenamento nel quale Mark, Jack e Tod inventano una nuova tecnica di parata che unisce la forza dei tre per resistere al tiro: la \"Difesa Tripla\".\nArriva il giorno della partita, che si rivela durissima a causa delle tecniche dei fratelli Murdock, ma la Raimon riesce a trionfare e arriva in finale contro l'imbattibile Zeus. Inoltre i tre fratelli vengono messi al corrente del perch\u00e9 Axel non si present\u00f2 all finale l'anno prima, perdonandolo e sentendosi in colpa per l'accaduto dei giorni precedenti alla semifinale.\nIn vista della finale quindi la Raimon comincia ad allenarsi molto duramente per poter competere con la Zeus e ancora prima della partita cominciano i colpi di scena in quanto lo stadio della finale \u00e8 sospeso in aria. Prima che cominci la partita, Silvia, Celia e Nelly si allontanano senza dare nell'occhio per scoprire i misteri riguardo alla forza apparentemente divina della Zeus. Durante il primo tempo la Raimon \u00e8 in difficolt\u00e0 e sfiancata al contrario dei giocatori della Zeus, che nonostante le numerose tecniche usate non sembrano per niente stanchi alla fine della prima met\u00e0 di gioco. Le tre ragazze intanto, indagando durante il primo tempo, scoprono che la Zeus imbrogliava usando uno speciale succo chiamato \"Nettare degli Dei\", grazie al quale i giocatori non si stancavano mai. Inizialmente indecise sul da farsi, le tre decidono di annacquare la sostanza cosicch\u00e9 nel secondo tempo non faccia pi\u00f9 effetto per poi riferire il tutto. Grazie al loro intervento, la Raimon nel secondo tempo riesce quindi a tenere testa ed infine sconfiggere la Zeus, vincendo il Football Frontier: la Raimon si \u00e8 proclamata la squadra giovanile pi\u00f9 forte di tutto il Giappone e Dark viene finalmente arrestato per i suoi crimini, mentre la luce della Inazuma Tower riprende a brillare come un tempo.\nPersonaggi.\nNelle versioni europee i nomi dei personaggi sono stati modificati rispetto all'originale.\nModalit\u00e0 di gioco.\nIl gioco \u00e8 diviso in due parti: una con le meccaniche da gioco di ruolo, presentando vari luoghi esplorabili per trovare oggetti, parlare con gli altri personaggi o partecipare a delle sfide. L'altra parte sono le partite vere e proprie, che si svolgono durante la storia: usando il pennino il giocatore deve muovere i giocatori contro la squadra avversaria. Ci sono tutte le azioni del classico gioco di calcio, pi\u00f9 l'aggiunta di numerose mosse speciali, dette . L'esito di ogni azione intrapresa da ogni giocatore dipende da sette valori di abilit\u00e0 (che sono Attacco, Fisico, Controllo, Difesa, Velocit\u00e0, Resistenza e Grinta), dalla sua affinit\u00e0 e dal numero totale di giocatori presenti in quell'azione. Altra particolarit\u00e0 del gioco sono gli elementi, che sono in tutto quattro e sono Fuoco, Foresta, Montagna e Vento. Ogni giocatore ne ha uno e se l'elemento della tecnica corrisponde a quello dell'utilizzatore, la tecnica ricever\u00e0 un aumento di potenza risultando pi\u00f9 efficace. Inoltre ogni elemento \u00e8 efficace nei confronti di un altro: Fuoco \u00e8 potente contro Foresta, Foresta \u00e8 potente contro Vento, Vento \u00e8 potente contro Montagna e Montagna \u00e8 potente contro Fuoco. Le abilit\u00e0 speciali possono essere fermate solo con altre mosse speciali: ci\u00f2 significa che vinceranno sempre contro le mosse di base. Tuttavia le Tecniche di Tiro e le Tecniche di Parata si attivano simultaneamente, consumando PT (Punti Tecnica). Un altro punto di forza \u00e8 la presenza di moltissimi personaggi che hanno numero di valori diversi e mosse diverse, a seconda del personaggio. Il numero di personaggi raggiunge i 1000 e si possono reclutare in tre modi: reclutarli in base alle necessit\u00e0 del giocatore (per esempio un difensore di tipo Fuoco) tramite ricerca con Celia (solo nel primo gioco) o con il super computer, utilizzando la mappa dei contatti che si estender\u00e0 dopo aver reclutato un giocatore o dopo aver superato certi eventi oppure scaricare giocatori speciali tramite WiFi o mettendo dei codici durante la ricerca. Si pu\u00f2 anche reclutare giocatori provenienti da squadre battute nella storia, che nel gioco si dice \"soffiare\".\nIl gioco supporta il collegamento tra due Nintendo DS.\nSigle.\nLa sigla di apertura originale \u00e8 dei T-Pistonz+KMC. La sigla italiana \u00e8 quella dell'anime, ovvero la versione in italiano, con parole diverse, di dei T-Pistonz+KMC. \u00c8 cantata da Dario De Rosa ed il testo \u00e8 scritto da Valerio Gallo Curcio. Il mixage \u00e8 di Riccardo Canino.\nRecensioni.\n\"Inazuma Eleven\" ha ricevuto un alto punteggio di 36 su 40 dalla rivista giapponese \"Famits\u016b\". \u00c8 stato il terzo titolo pi\u00f9 venduto in Giappone nella sua settimana di uscita con 41.000 copie. Il gioco ha venduto 29.000 copie nella seconda settimana e 14.000 nella terza. \"Inazuma Eleven\" ha inoltre ricevuto un alto voto di 9 su 10 dalla rivista NRU (numero 113).\nVideogiochi successivi.\nSpin-off.\nNintendo Wii.\nI tre giochi per Wii non hanno una vera e propria storia ma ne riprendono i momenti salienti, permettendo di giocare contro le varie squadre pi\u00f9 importanti comparse nella serie:\nManga e anime.\nDalla serie di videogiochi sono stati tratti anche due manga, scritti e disegnati da Ten'ya Yabuno e pubblicati da Shogakukan sulla rivista \"CoroCoro Comic\", e sei serie televisive anime, prodotte da OLM e trasmesse da TV Tokyo. Queste sono le serie:\nOltre alle serie, sono stati prodotti quattro film d'animazione, di cui i primi due in 3D:"}
{"id": "2535953", "revid": "1305772", "url": "https://it.wikipedia.org/wiki?curid=2535953", "title": "Fallin' for You", "text": "Fallin' for You \u00e8 il primo singolo estratto dal secondo album della cantautrice statunitense Colbie Caillat, intitolato \"Breakthrough\". Il singolo \u00e8 stato pubblicato il 29 giugno 2009 e debutt\u00f2 alla posizione numero 12 della classifica statunitense. Il video del brano \u00e8 stato pubblicato su Internet nel mese di luglio dello stesso anno."}
{"id": "2535954", "revid": "767487", "url": "https://it.wikipedia.org/wiki?curid=2535954", "title": "Nottingham Open 1999", "text": "Il Nottingham Open 1999 \u00e8 stato un torneo di tennis giocato sull'erba. \u00c8 stata la 6\u00aa edizione del Nottingham Open, che fa parte della categoria International Series nell'ambito dell'ATP Tour 1999. Si \u00e8 giocato al Nottingham Tennis Centre di Nottingham in Inghilterra, dal 14 al 21 giugno 1999.\nCampioni.\nSingolare.\n C\u00e9dric Pioline ha battuto in finale Kevin Ullyett, 6-3, 7-5\nDoppio.\n Patrick Galbraith / Justin Gimelstob hanno battuto in finale Marius Barnard / Brent Haygarth, 5-7, 7-5, 6-3"}
{"id": "2535958", "revid": "1924342", "url": "https://it.wikipedia.org/wiki?curid=2535958", "title": "Everything in Transit", "text": "Everything In Transit \u00e8 il primo album in studio del gruppo musicale statunitense Jack's Mannequin, pubblicato il 23 agosto 2005 dalla Maverick Records.\nVisione d'insieme.\n\"Everything In Transit\" pu\u00f2 essere considerato un concept album, che racconta la storia di Andrew McMahon che torna finalmente a casa dopo anni di tour con la sua band precedente, Something Corporate, e si riabitua alla vita di tutti i giorni accasandosi a Los Angeles, California. Le canzoni sono state scritte durante la sua prima estate da solo dopo anni passati con la band. Durante questo periodo, McMahon ha anche disegnato un libretto privato di schizzi, del quale alcune pagine selezionate possono essere visualizzate attraverso un collegamento ad una homepage segreta nella sezione enhanced CD dell'album. I significati delle canzoni sono pi\u00f9 criptici dell'esperienza precedente di McMahon con i Something Corporate, poich\u00e9 descrivono una visione pi\u00f9 personale sui sentimenti e le situazioni vissuti dall'autore, e si avvalgono di uno stile narrativo in prima persona.\nIl progetto \u00e8 durato quasi due anni, dalla scrittura della prima canzone al prodotto finito che \u00e8 uscito sugli scaffali dei negozi musicali. McMahon ha speso pi\u00f9 di 40.000 dollari di tasca sua, prima che i diritti fossero stati acquisiti dalla Maverick Records.\nIl giorno della masterizzazione dell'ultima canzone dell'album (circa due mesi prima della data prevista per la pubblicazione), a McMahon fu diagnosticata una leucemia linfoblastica acuta, costringendo il cantante a subire una chemioterapia e ad interrompere il tour e le promozioni per il nuovo album. La Maverick Records decise che le promozioni per l'album sarebbero state rimandate fin quando McMahon non fosse guarito. Nonostante le circostanze, l'album debutt\u00f2 al 37\u00ba posto della classifica Billboard 200, con 22.163 copie vendute a distanza di una settimana dalla pubblicazione.\nL'album fu nuovamente pubblicato il 17 ottobre 2006, con l'aggiunta di un DVD bonus con varie esibizioni live dei Jack's Mannequin e collegamenti alle tracce non pubblicate, come una versione rimasterizzata di \"Last Straw\"."}
{"id": "2535963", "revid": "599013", "url": "https://it.wikipedia.org/wiki?curid=2535963", "title": "Aitor Osa", "text": "Carriera.\nFratello maggiore di Unai Osa, debutt\u00f2 fra i professionisti nel 1995 con la Euskadi, dopo aver gi\u00e0 corso da stagista per alcuni mesi nella stagione precedente. Nel 1997 si trasfer\u00ec alla Banesto, squadra diretta da Eusebio Unzu\u00e9 con cui rimase (attraverso alcuni cambi di sponsorizzazione) fino al 2005. Il suo anno migliore fu il 2002, durante il quale si aggiudic\u00f2 la classifica finale della Vuelta al Pa\u00eds Vasco e la classifica scalatori alla Vuelta a Espa\u00f1a 2002. Nel suo palmar\u00e8s figurano altre vittorie in competizioni minori ed un secondo posto alla Freccia Vallone 2003.\nNel 2006 si trasfer\u00ec alla Liberty Seguros-W\u00fcrth di Manolo Saiz; con questa squadra rimase coinvolto nell'inchiesta antidoping detta \"Operaci\u00f3n Puerto\", e dopo tale evento decise di ritirarsi dalle corse."}
{"id": "2535964", "revid": "263989", "url": "https://it.wikipedia.org/wiki?curid=2535964", "title": "Aitor Osa Eizaguirre", "text": ""}
{"id": "2535978", "revid": "57342", "url": "https://it.wikipedia.org/wiki?curid=2535978", "title": "Teresa Saponangelo", "text": "Biografia.\nNata a Taranto, \u00e8 cresciuta a Napoli, da padre tarantino e madre napoletana. Dopo il diploma di liceo classico, si laurea al DAMS dell'Universit\u00e0 degli Studi Roma Tre e dal 1987 partecipa al corso triennale di formazione teatrale con P. Amato. Partecipa a stage con: Michele Monetta, Giorgio Albertazzi, Peppe Sollazzo, Hal Yamanouchi, Francis Pardheian, Jean-Paul Denizon e Philippe Gaulier. Calca la prima volta il palcoscenico per \"Dentro la cronaca dentro la storia\" dello stesso Amato, nel 1988.\nIl vero esordio avviene l'anno seguente a Napoli con la tradizione de \"Lu cunto de li cunti\". Nel 1994 conclude il primo anno alla scuola d'arte drammatica della Calabria diretta da L. Lucignani. Si trasferisce a Roma e debutta al cinema nel film \"Il verificatore\" di Stefano Incerti. Nel 1996 esordisce in radio con la \"Serata in onore di Vittorio Gassman\", con la regia dello stesso Gassman per il \"Progetto Ronconi - Teatro alla radio\".\nDebutta in televisione nel 1998 con un ruolo minore nel telefilm \"Un medico in famiglia\" per la regia di Anna Di Francisca. Nel 2000, con il ruolo di Imma, viene candidata al Nastro d'argento alla migliore attrice protagonista per \"In principio erano le mutande\" di Anna Negri, e in \"Te lo leggo negli occhi\" (2004) di Valia Santella \u00e8 Chiara, la protagonista femminile. Nello stesso 2004 d\u00e0 vita a \"Tournesol\", un'associazione per mettere in scena i suoi progetti.\nCarriera.\nCinema.\nNel 1995 lavora in \"Ferie d'agosto\" di Paolo Virz\u00ec e in \"Pianese Nunzio, 14 anni a maggio\" di Antonio Capuano. Nel 1996 per \"Le acrobate\" (Silvio Soldini) interpreta Giusi: il film \u00e8 girato proprio nella sua citt\u00e0 natale (Taranto) e qui conoscer\u00e0 Maria, cassiera in un supermercato, che vive con la figlia. Tra le parti pi\u00f9 significative: \"Polvere di Napoli\", ancora di Capuano (1997), protagonista di un episodio; \"In principio erano le mutande\" (1998); nel 1999 in \"Tutto l'amore che c'\u00e8\" (diretta dal pugliese Sergio Rubini) con l'attore barese Michele Venitucci. Poi \u00e8 la protagonista in \"Fratelli di sangue\" di Nicola De Rinaldo (2001); nella primavera 2006 \u00e8 la protagonista femminile in un'opera prima per la regia di Silvana Maja, anche autrice del libro da cui \u00e8 tratto il film, \"Ossidiana\", in cui recita nella parte di Maria Palligiano, la pittrice napoletana morta suicida, con Renato Carpentieri nel ruolo di Emilio Notte.\nTra i film italiani della stagione 2007/2008 recita in \"Bianco e nero\" di Cristina Comencini.\n\u00c8 la voce narrante di \"Vogliamo anche le rose\", un documentario realizzato nel 2007 da Alina Marazzi. Partecipa ad alcuni corti. Infine \"Il Canto di Partenope\", realizzato nell'ambito del convegno \u201cil castello Svelato\u201d, con sceneggiatura di Sandro Dionisio e Antonella Cilento.\nNel 2021 interpreta il ruolo di Maria Schisa nel film \"\u00c8 stata la mano di Dio\" diretto dal regista Premio Oscar Paolo Sorrentino.\nTelevisione.\nPartecipa con un ruolo minore alla quarta stagione del telefilm \"La squadra\" su Raitre nel 2003 e successivamente, dal 2008, \u00e8 nel cast fisso di tutte e tre le stagioni del telefilm \"La nuova squadra\", con ruolo del sovrintendente di polizia Alessia Marciano. A giugno 2006 va in onda la miniserie televisiva \"Attacco allo Stato\" composta da due puntate, dove \u00e8 co-protagonista insieme a Raoul Bova, per la regia di Michele Soavi. Nel 2009 presenta il programma \"Cartellone di Palco e retropalco\". Ha un ruolo nella fiction di Raiuno \u201cLa dama velata\u201d del 2015\nRadio.\nNel 1998 partecipa a \"Don Giovanni Involontario\" e nel 1999 a \"Bordello di mare con citt\u00e0\" (trasmissioni dirette da Toni Servillo), poi per \"Storyville\", nel 2005 \"Ben Harper\" (Regia: A. Bottini) e nel 2006 \"Enzo Jannacci\" (Regia: F. Mandica).\nTeatro.\nNel 2000 ottiene il \"Premio Ubu\" per la migliore attrice non protagonista per \"Il Tartufo\" di Moli\u00e8re, ove recita la parte di Dorina, diretta da Servillo (opera poi ripresa nel 2002). \u00c8 importante il monologo \"Flusso di coscienza dell\u2019intellettuale Giana in atto di fellatio\" tratto da \"Petrolio\" di Pier Paolo Pasolini, per la regia di Antonio Capuano, in scena nella stagione 2004-05, nell'ambito del progetto \u201cPetrolio\u201d, a cura di Mario Martone.\nDal libro \"Il mondo deve sapere\" \u00e8 tratta l'opera teatrale omonima, di David Emmer e Teresa Saponangelo, in aprile 2008, che ispira la sceneggiatura di un film. \u00c8 il diario di una telefonista precaria dal romanzo di Michela Murgia. Tra febbraio e marzo 2011 \u00e8 al teatro Vascello di Roma con \"Marble\" dell'autrice irlandese Marina Carr, in cui interpreta il ruolo di Katherine, per la regia di Paolo Zuccari."}
{"id": "2535982", "revid": "1494169", "url": "https://it.wikipedia.org/wiki?curid=2535982", "title": "II Circoscrizione", "text": ""}
{"id": "2535984", "revid": "1494169", "url": "https://it.wikipedia.org/wiki?curid=2535984", "title": "III Circoscrizione", "text": ""}
{"id": "2535985", "revid": "767487", "url": "https://it.wikipedia.org/wiki?curid=2535985", "title": "Loretta Lynn", "text": "\u00c8 stata una fra le principali cantanti e compositrici degli anni sessanta e settanta ed \u00e8 stimata come una vera e propria icona della country music made in USA.\nHa inciso, da sola o in duetto con altri artisti (spesso con Conway Twitty o Ernest Tubb), oltre settanta canzoni che hanno raggiunto le principali posizioni nelle classifiche di vendita. Sedici suoi brani country hanno raggiunto la prima posizione nelle classifiche di genere. Fra i suoi \"hit\" figura anche il canto natalizio \"Silver Bells\".\nOspite fissa della Grand Ole Opry, soprannominata \"The Queen of Country Music\", \u00e8 stata nominata \"star\" degli anni settanta dall'Academy of Country Music e dal 1988 fa parte delle celebrit\u00e0 della Country Music Hall of Fame and Museum.\nIl suo nome \u00e8 iscritto anche fra quello delle celebrit\u00e0 della Hollywood Walk of Fame al 1515 di Vine Street.\nNel 2010 ha vinto il Grammy Award alla carriera.\nBiografia.\nNata nella cittadina di Butcher's Hollow, nel Kentucky, da Melvin \"Ted\" Webb (1906-1959) e da Clara Marie (Ramey) Webb (1912-1981), seconda di otto fratelli, le fu dato il nome Loretta in onore dell'attrice premio Oscar Loretta Young. La sorella pi\u00f9 giovane \u00e8 la cantante Crystal Gayle.\nLynn ha avuto un'infanzia non facile ed una vita spesso travagliata: le intemperie esistenziali hanno tuttavia forgiato il suo carattere divenendo spesso oggetto delle sue canzoni.\nDi umili origini e di salute precaria, ha fatto della canzone autobiografica del 1976 \"Coal Miner's Daughter\" uno dei suoi principali successi. Quattro anni dopo la sua vicenda umana \u00e8 stata portata sullo schermo nel film \"La ragazza di Nashville\", vincitore del premio Oscar con Sissy Spacek, Oscar alla miglior attrice per l'interpretazione della cantante figlia di un minatore, e Tommy Lee Jones.\nA lei si era ispirato nel 1975 anche il regista cinematografico Robert Altman per tracciare la figura della protagonista del suo film \"Nashville\", la cantante Barbara Jean interpretata da Ronee Blakley.\nSebbene abbia lasciato di fatto le scene dagli anni novanta (soprattutto per prendersi cura del marito, poi morto nel 1996), ha ripreso ad esibirsi, almeno sporadicamente dalla fine del medesimo decennio. Nell'anno 2000 ha pubblicato il suo primo album solista dal 1988, contenente materiale inedito. Nel 2004 ha poi pubblicato un nuovo album, \"Van Lear Rose\" e nel 2006 usc\u00ec poi \"Gold\". Pi\u00f9 di 10 anni dopo, nel novembre del 2015, annuncia di aver preparato un nuovo disco, \"Full Circle\", che sar\u00e0 pubblicato il 4 marzo del 2016."}
{"id": "2535988", "revid": "1494169", "url": "https://it.wikipedia.org/wiki?curid=2535988", "title": "IV Circoscrizione", "text": ""}
{"id": "2535989", "revid": "1494169", "url": "https://it.wikipedia.org/wiki?curid=2535989", "title": "V Circoscrizione", "text": ""}
{"id": "2535992", "revid": "378786", "url": "https://it.wikipedia.org/wiki?curid=2535992", "title": "Jerry Masslo", "text": ""}
{"id": "2535998", "revid": "7", "url": "https://it.wikipedia.org/wiki?curid=2535998", "title": "Film biopic", "text": ""}
{"id": "2536000", "revid": "1543377", "url": "https://it.wikipedia.org/wiki?curid=2536000", "title": "Dark Blue", "text": "Dark Blue \u00e8 il secondo singolo dei Jack's Mannequin, tratto dal loro album di debutto \"Everything in Transit\" e pubblicato a gennaio del 2005.\nIl singolo \u00e8 stato suonato nella serie televisiva \"One Tree Hill\"."}
{"id": "2536002", "revid": "1573940", "url": "https://it.wikipedia.org/wiki?curid=2536002", "title": "Cladonia apodocarpa", "text": "Cladonia apodocarpa \u00e8 una specie di lichene appartenente al genere Cladonia, dell'ordine Lecanorales.\nIl nome proprio deriva dal greco , cio\u00e8 \"a-\", che ha valore privativo, da , cio\u00e8 \"po\u00f9s, pod\u00f2s\", che significa \"piede, parte terminale\" e infine da , cio\u00e8 \"karp\u00f2s\", che significa \"frutto, corpo fruttifero\", ad indicare che i soredi sono collegati direttamente all'apotecio, senza peduncoli.\nCaratteristiche fisiche.\nIl fotobionte \u00e8 principalmente un'alga verde delle Trentepohlia.\nLa riproduzione \u00e8 sessuale, attraverso spore.\nHabitat.\nCresce in gruppi su suoli smossi e sabbiosi e sui bordi delle piste e dei sentieri sempre su suolo, in terreni boscosi decidui dominati dalla quercia.\nLocalit\u00e0 di ritrovamento.\nLa specie \u00e8 stata rinvenuta nelle seguenti localit\u00e0:\nTassonomia.\nQuesta specie appartiene alla sezione Helopodium; a tutto il 2008 non sono state identificate forme, sottospecie e variet\u00e0."}
{"id": "2536010", "revid": "47767", "url": "https://it.wikipedia.org/wiki?curid=2536010", "title": "Miltiad\u012bs Caryd\u012bs", "text": "Biografia.\nFiglio di padre greco e madre tedesca, \u00e8 stato allevato a Dresda, ma ben presto la sua famiglia, nel 1938, si trasfer\u00ec in Grecia.\nCaryd\u012bs \u00e8 stato l'unico alunno della sua classe a Dresda a sopravvivere alla seconda guerra mondiale; al termine del conflitto ha studiato con Hans Swarowsky a Vienna.\nNel 1981 gli \u00e8 stato assegnata la medaglia del premio B\u00e9la Bart\u00f3k per il suo contributo a diffondere l'appello del lavoro del compositore.\nMor\u00ec ad Atene a causa di un ictus mentre provava con l'Orchestra Nazionale Greca ERT.\nLa sua carriera ha attraversato.\nL'Opera di:"}
{"id": "2536011", "revid": "1543377", "url": "https://it.wikipedia.org/wiki?curid=2536011", "title": "Ken Caillat", "text": "Ha lavorato con artisti quali Billy Idol, Frank Sinatra, Pat Benatar, Wilson Phillips, The Beach Boys, Christine McVie, Herbie Hancock, Alice Cooper e David Becker Tribune.\nHa prodotto, fra gli altri, l'album \"Rumours\" dei Fleetwood Mac, che nel 1978 si \u00e8 aggiudicato il Grammy Award all'album dell'anno.\n\u00c8 il padre della cantautrice americana di fama mondiale Colbie Caillat, di cui ha co-prodotto tutti gli album."}
{"id": "2536012", "revid": "1810027", "url": "https://it.wikipedia.org/wiki?curid=2536012", "title": "Luca Postiglione", "text": "Biografia.\nArtista figurativo, \u00e8 stato anche poeta in vernacolo napoletano. Era figlio d'arte. Infatti lo zio Raffaele fu uno stimato pittore accademico, mentre il padre, Luigi, fu pittore di quadri religiosi e mor\u00ec quando Luca aveva appena cinque anni. Il fratello, Salvatore Postiglione, lo inizi\u00f2 all'arte figurativa e fu il suo primo maestro. A sua volta, inizialmente con il fratello Salvatore, avvi\u00f2 successivamente alla pittura il nipote Giovanni Panza che continu\u00f2 la tradizione pittorica della famiglia.\nLe sue tematiche preferite furono scene di genere, ritratti muliebri e soggetti di vita popolare, con particolare caratterizzazione della figura, trattata con robusto realismo.\nPartecip\u00f2 alla Promotrice napoletana dal 1896 al 1911 e in quell'anno fu premiato con medaglia d'argento.\nPartecip\u00f2, con Vincenzo Migliaro e altri importanti pittori napoletani, alla realizzazione degli affreschi, tuttora presenti, nel Caff\u00e8 Gambrinus di Napoli.\nIl suo dipinto \"La madre\" \u00e8 presso l'Amministrazione provinciale di Napoli."}
{"id": "2536015", "revid": "271239", "url": "https://it.wikipedia.org/wiki?curid=2536015", "title": "JJB Stadium", "text": ""}
{"id": "2536017", "revid": "1442080", "url": "https://it.wikipedia.org/wiki?curid=2536017", "title": "Nottingham Open 1999 - Singolare", "text": "Il singolare del Nottingham Open 1999 \u00e8 stato un torneo di tennis facente parte dell'ATP Tour.\nC\u00e9dric Pioline ha battuto in finale Kevin Ullyett 6-3, 7-5."}
{"id": "2536019", "revid": "1543377", "url": "https://it.wikipedia.org/wiki?curid=2536019", "title": "The Mixed Tape", "text": "The Mixed Tape \u00e8 il primo singolo dei Jack's Mannequin, tratto dal loro album di debutto \"Everything in Transit\" e pubblicato nel 2005.\nIl singolo \u00e8 stato suonato nella serie televisiva \"One Tree Hill\". Nel video della canzone, inoltre, appare Hilarie Burton.\nNel 2006 la canzone fu inclusa nella raccolta \"97X Green Room 2\"."}
{"id": "2536020", "revid": "339392", "url": "https://it.wikipedia.org/wiki?curid=2536020", "title": "I Circoscrizione", "text": ""}
{"id": "2536021", "revid": "547034", "url": "https://it.wikipedia.org/wiki?curid=2536021", "title": "Mina rarit\u00e0", "text": "Rarit\u00e0, pubblicato nel 1989, \u00e8 una raccolta pubblicata su vinile (ORL9060) e CD (300 519-2), della cantante italiana Mina.\nQuesta raccolta non \u00e8 inclusa nella discografia sul sito ufficiale minamazzini.com.\nIl disco.\nCome dice il titolo, si tratta di vere rarit\u00e0 per i collezionisti. Contiene 11 brani mai pubblicati prima su CD.\nIl brano \"Sentimentale\" verr\u00e0 inserito in \"Una Mina d'amore\" raccolta del 2004 facente parte della discografia ufficiale."}
{"id": "2536026", "revid": "729019", "url": "https://it.wikipedia.org/wiki?curid=2536026", "title": "Battaglia del monte Austen", "text": "La battaglia del Monte Austen ha avuto luogo dal 15 dicembre 1942 al 23 gennaio 1943, tra gli Stati Uniti d'America e l'Impero giapponese, nei pressi del fiume Matanikau nell'ambito della campagna di Guadalcanal. Le forze americane erano guidate da Alexander Patch mentre le forze giapponesi da Harukichi Hyakutake."}
{"id": "2536027", "revid": "1784425", "url": "https://it.wikipedia.org/wiki?curid=2536027", "title": "Ph\u1ea1m V\u0103n \u0110\u1ed3ng", "text": "Rivoluzionario comunista, \u00e8 stato tra i fondatori del Partito Comunista Indocinese e del Viet Minh. Fu Primo ministro del Vietnam del Nord dal 1950 al 1975 e del Vietnam riunificato dal 1976 al 1987.\nBiografia.\nSecondo un rapporto ufficiale, Dong nacque in una famiglia di funzionari pubblici nel villaggio di \u0110\u1ee9c T\u00e2n, distretto di Mo \u0110\u1ee9c, a Qu\u1ea3ng Ng\u00e3i, provincia sulla costa centrale, il 1\u00ba marzo 1906.\nNel 1925, all'et\u00e0 di 18 anni, mise in scena un sit-in a scuola per commemorare la morte del celebre studioso patriottico Phan Chu Trinh. In questo periodo svilupp\u00f2 interesse per il partito comunista e per l'unificazione del Vietnam. Nel 1926 si rec\u00f2 a Canton, nel sud della Cina, a frequentare un corso di formazione gestito da Nguyen Ai Quoc (pi\u00f9 tardi conosciuto come Ho Chi Minh) prima di essere ammesso come membro della Associazione della Giovent\u00f9 Rivoluzionaria del Vietnam, predecessore del Partito comunista de Vietnam. Nel 1929, lavor\u00f2 per l'associazione rivoluzionaria di Saigon. Nello stesso anno fu arrestato, processato dalle autorit\u00e0 coloniali francesi e condannato a dieci anni di prigione. Scont\u00f2 la pena nell'isola-prigione di Poulo Condor fino al 1936 quando fu rilasciato per l'amnistia generale concessa dal governo del Fronte Popolare in Francia dopo i recenti successi elettorali. \nSi iscrisse al Partito Comunista Indocinese nel 1940 e poi continu\u00f2 a partecipare alle attivit\u00e0 guidate da Ho Chi Minh. Dopo che Ho Chi Minh sal\u00ec al potere durante la rivoluzione d'agosto nel 1945, Pham Van Dong fu nominato ministro delle finanze del governo di nuova costituzione della Repubblica Democratica del Vietnam, incarico che occup\u00f2 fino al 1954. Prima di assumere la carica di ministro delle finanze, fu capo della delegazione vietnamita per i negoziati tra Vietnam e Francia durante il dopoguerra a Fontainebleau (Francia) nel maggio 1946.\nNel maggio del 1954, guid\u00f2 la delegazione del governo di Ho Chi Minh alla Conferenza di Ginevra. Dopo intensi negoziati fu firmato un trattato di pace e le forze francesi si ritirarono dal conflitto con il neo-indipendente Vietnam del Nord. Firm\u00f2 accordi di pace con il premier francese Pierre Mend\u00e8s France. Durante il 1954 \u00e8 stato vice-premier e Ministro degli Affari Esteri. Nel 1955 fu nominato primo ministro. Fu uno dei leader del Vietnam durante la guerra con gli Stati Uniti. Era noto per i suoi stretti legami con il governo cinese, che contribuirono a finanziare il conflitto con il Vietnam del sud. Fu anche una delle figure coinvolte nei colloqui di pace per la risoluzione del conflitto con le amministrazioni di Lyndon Baines Johnson e Richard Nixon.\nIn generale, Pham Van Dong era considerato un comunista convinto e un grande leader nazionalista, uno dei discepoli pi\u00f9 fedeli di Ho Chi Minh e una figura importante nella lotta del Vietnam per l'indipendenza e l'unit\u00e0. Era conosciuto come un politico che cercava di mantenere una posizione neutrale nei vari conflitti all'interno del partito, soprattutto dopo l'unificazione del Vietnam nel 1975. In un'intervista del 1981 con Stanley Karnow , Pham Van Dong osserv\u00f2: \"S\u00ec, abbiamo sconfitto gli Stati Uniti. Ma ora siamo afflitti da problemi. Non abbiamo abbastanza da mangiare. Siamo un povero paese sottosviluppato. \"Vous savez\", una guerra \u00e8 semplice, ma guidare un paese \u00e8 molto difficile\".\nRest\u00f2 nella posizione di Primo Ministro per 32 anni fino al 1987, quando il suo ritiro fu approvato nell'ambito del 6\u00ba Congresso del Partito Nazionale. Anche se ritirato dai pubblici uffici, continu\u00f2 a lavorare come consigliere del Comitato centrale del partito dal dicembre 1986 al 1997. Spesso ha esortato il partito a compiere maggiori sforzi per fermare la corruzione, che \u00e8 ancora un problema diffuso in Vietnam oggi. Il 2 maggio 2000, il Partito comunista e il governo vietnamita annunciarono che Pham Van Dong era morto ad Hanoi il 29 aprile 2000, dopo diversi mesi di una grave malattia all'et\u00e0 di 94 anni. La commemorazione funebre si tenne il 6 maggio 2000 ad Hanoi.\nCollegamenti esterni.\n "}
{"id": "2536030", "revid": "670021", "url": "https://it.wikipedia.org/wiki?curid=2536030", "title": "Fontana di Nettuno (Madrid)", "text": "La fontana di Nettuno di Madrid occupa il centro della \"plaza de C\u00e1novas del Castillo\", nella capitale spagnola. Fu progettata da Ventura Rodr\u00edguez nell'anno 1782, e realizzata tra il 1780 e il 1784 da Juan Pascual de Mena, che la scolp\u00ec tutta in marmo bianco proveniente da Montesclaros (Toledo), come parte dei lavori di rinnovamento del Sal\u00f3n del Prado.\nConsiste in un gran pilone circolare nel cui centro si trova il dio Nettuno, dio dei mari, con un serpente attorcigliato sulla mano destra e il tridente nella sinistra, su di un carro formato da una conchiglia tirata da due cavalli marini con coda di pesce. Attorno al carro si vedono foche e delfini che gettano acqua a una grande altezza. Il dio delle acque alluderebbe alla riforma della Marina di Carlos III, che rinnov\u00f2 per renderla pi\u00f9 competitiva e rinforzare il legame con le colonie.\nLa fontana, che in principio era situata all'estremo del \"Prado de Apolo\", e guardava verso la Fuente de Cibeles, fu trasferita al centro della plaza de C\u00e1novas del Castillo nel 1898, luogo dove risiede attualmente. Forma parte, assieme alla Fuente de Cibeles e alla fontana di Apollo o delle Quattro Stagioni, dei tre grandi gruppi di sculture progettati da Ventura Rodr\u00edguez per il Sal\u00f3n del Prado.\nI tifosi dell'Atl\u00e9tico Madrid vanno a questa fontana a festeggiare i loro titoli, in contrapposizione con i tifosi del , che si recano alla Fuente de Cibeles."}
{"id": "2536035", "revid": "110157", "url": "https://it.wikipedia.org/wiki?curid=2536035", "title": "Dell Latitude XT", "text": "Il Dell Latitude XT era un Tablet PC prodotto dalla azienda statunitense Dell tra il dicembre 2007 ed il maggio 2009. Rappresenta il primo computer portatile dotato di funzionalit\u00e0 multitocco ad essere immesso sul mercato; \u00e8 stato sostituito dal Dell Latitude XT2.\nCaratteristiche tecniche.\nIl Dell Latitude XT \u00e8 un Tablet PC convertibile basato sulla piattaforma Centrino Duo e sfrutta i processori Intel Core 2 Duo ULV.\nIl digitalizzatore \u00e8 prodotto dalla azienda N-Trig con la tecnologia DuoSense, tecnologia che permette l'utilizzo contemporaneo di una penna digitale e delle dita."}
{"id": "2536037", "revid": "1573940", "url": "https://it.wikipedia.org/wiki?curid=2536037", "title": "Cladonia argentea", "text": "Cladonia argentea \u00e8 una specie di lichene appartenente al genere Cladonia, dell'ordine Lecanorales.\nIl nome proprio deriva dal latino \"argenteus\", che significa \"color argenteo\", ad indicarne appunto il colore.\nCaratteristiche fisiche.\nIl fotobionte \u00e8 principalmente un'alga verde delle Trentepohlia.\nSi distingue dalla C. rangiferina per la parte posteriore del sistema di ramificazione degli apoteci e per il colore pi\u00f9 melmoso dei conidi.\nIl colore va dal biancastro al grigio pallido, con a volte tinte violacee. Caratteristiche sono le ramificazioni apicali che smussanocon lo strato del feltro spesso da o,5 a 1 millimetro.\nLocalit\u00e0 di ritrovamento.\nLa specie \u00e8 stata rinvenuta in Guyana, nella regione Cuyuni-Mazaruni.\nTassonomia.\nQuesta specie appartiene alla sezione Cladina; a tutto il 2008 non sono state identificate forme, sottospecie e variet\u00e0."}
{"id": "2536038", "revid": "1543377", "url": "https://it.wikipedia.org/wiki?curid=2536038", "title": "The Lights and Buzz", "text": "The Lights and Buzz \u00e8 una canzone dei Jack's Mannequin, pubblicata il 15 novembre 2006 come download musicale esclusivamente attraverso iTunes Store. Nel 2006, la canzone \u00e8 apparsa come bonus track nella versione giapponese dell'album di debutto dei Jack's Mannequin, \"Everything in Transit\", oltre che nella compilation \"Super Christmas\" di Kevin and Bean.\nQuesta \u00e8 stata la prima canzone che il frontman Andrew McMahon ha scritto e registrato dopo il trapianto di midollo osseo, avvenuto a causa della diagnosi di leucemia che gli fu effettuata nel tardo 2005. Il testo della canzone \u00e8 fortemente influenzato dalla sua malattia, influenza che si nota in versi quali \"\"Sto tornando a casa dal mio anno pi\u00f9 duro\" e \"\u00c8 bello essere vivi\"\". Con un tema piuttosto depresso, un accompagnamento di pianoforte lussureggiante, e apparentemente meno enfasi vocale, la canzone si trova in contrasto, sia musicalmente che a livello tematico, con la crescente atmosfera estiva dell'album del 2005 di McMahon, \"Everything in Transit\"."}
{"id": "2536049", "revid": "55935", "url": "https://it.wikipedia.org/wiki?curid=2536049", "title": "Alessandro Giuseppe Furietti", "text": ""}
{"id": "2536050", "revid": "1718925", "url": "https://it.wikipedia.org/wiki?curid=2536050", "title": "Intelligenza ecologica", "text": "Espressione utilizzata dallo psicologo statunitense Daniel Goleman, autore di ricerche sull'intelligenza emotiva e l'intelligenza sociale, per definire quella che, dal suo punto di vista, \u00e8 una prossima tappa nell'evoluzione del cervello umano.\nIntelligenza ecologica \u00e8 la capacit\u00e0 di riconoscere le molteplici connessioni che ci legano all'ambiente, \u00e8 un radicale cambiamento cognitivo che implica una visione prospettica capace di cogliere anche le implicazioni del proprio operato, le ripercussioni sull'intero sistema di ogni scelta personale.\nIn particolare Daniel Goleman approfondisce la questione legata al consumo consapevole evidenziando il forte potere di ogni singolo individuo di influenzare le politiche di mercato attraverso i suoi acquisti. La crescente attenzione e richiesta di trasparenza da parte dei consumatori sta inducendo modalit\u00e0 di produzione sempre pi\u00f9 etiche e rispettose dell'ambiente, innescando un circolo virtuoso nei cui confronti Goleman \u00e8 molto ottimista. \nIn senso pi\u00f9 ampio, l'intelligenza ecologica diventa il risveglio della consapevolezza del margine di potere - individuale e collettivo - di influire sulla realt\u00e0 sociale.\nIntelligenza ecologica, nell'accezione di Goleman, \u00e8 anche la capacit\u00e0 di creare network, prerogativa indispensabile per affrontare sfide troppo complesse per essere gestite da soli. L'interdisciplinarit\u00e0 \u00e8 una delle applicazioni pi\u00f9 evidenti dell'intelligenza ecologica in azione."}
{"id": "2536052", "revid": "30610", "url": "https://it.wikipedia.org/wiki?curid=2536052", "title": "Tartanet", "text": "Tartanet \u00e8 una rete organizzata tra i ricercatori e gli operatori impegnati nello studio e nella tutela della tartaruga comune (caretta caretta), la pi\u00f9 comune tartaruga del Mediterraneo; questa rete organizza svariati centri recupero su tutto il territorio nazionale.\nLe finalit\u00e0 del progetto sono la tutela della specie Caretta Caretta, una banca dati nazionale, un servizio di pronto intervento tartarughe, e un piano di riduzione delle interazioni con le attivit\u00e0 di pesca professionale.\nIl progetto \u00e8 reso possibile grazie al programma Life Natura della Commissione europea e vede la partecipazione di 30 partner, guidati dal CTS Ambiente.\nLa rete.\nLa rete tartanet organizza un insieme di 14 centri recupero su tutto il territorio italiano, e programma la messa in opera di altri 5 centri. I centri attualmente attivi sono indicati di seguito.\nAsinara.\nIl centro \u00e8 situato nella zona meridionale dell'isola omonima.Si occupa del recupero e della cura delle tartarughe marine in difficolt\u00e0; una volta guarite, le tartarughe vengono poi rilasciate nel loro ambiente naturale equipaggiate con targhette di riconoscimento per seguirle nei loro spostamenti. Vi lavora uno staff specializzato composto da un biologo; un veterinario che segue tutte le fasi del ricovero e della degenza, e da un operatore di supporto. Il centro dell'Asinara esegue, in collaborazione con universit\u00e0 italiane, studi e ricerche sul comportamento, l'ecologia e l'habitat della tartaruga marina.\nBrancaleone.\nSi trova nel comune di Brancaleone, sul versante jonico della costa calabra in provincia di Reggio Calabria. La vicina spiaggia rappresenta l'ambiente ideale per la deposizione delle tartarughe marine, qui si trova infatti uno dei siti di nidificazione pi\u00f9 regolari e produttivi di Caretta caretta: nel 2005 dagli 11 nidi scavati nella spiaggia di Brancaleone sono nati circa mille piccoli. Il Centro di Brancaleone effettua il monitoraggio dei siti di nidificazione, il recupero e la cura degli esemplari catturati accidentalmente e, con il coinvolgimento dei pescatori, conduce la sperimentazione e l'applicazione di sistemi di pesca a basso impatto.\nCattolica Eraclea.\nIl centro, ospitato all'interno di un pi\u00f9 vasto Centro Recupero Fauna Selvatica nell'entroterra agrigentino, \u00e8 operativo tutto l'anno e si avvale di uno staff costituito da un veterinario responsabile a cui \u00e8 affidata la direzione sanitaria, da un veterinario di supporto e da un biologo esperto in tartarughe marine. La struttura si sviluppa su tre livelli ed \u00e8 circondata da un'area esterna dove sono ubicate le voliere per il recupero degli uccelli. Il Centro \u00e8 anche un importante nodo per lo svolgimento del programma di azioni di informazione, formazione e sensibilizzazione e costituisce un punto di riferimento per i pescatori, le popolazioni locali e i turisti che in estate frequentano questa localit\u00e0.\nComiso.\nIl Centro Regionale Fauna Selvatica e Tartarughe Marine di Comiso, del Fondo Siciliano per la Natura - Onlus, autorizzato dall'Assessorato Regionale Agricoltura e Foreste nel 2000, ha azione di coordinamento regionale, di monitoraggio e banca dati centralizzata delle tartarughe marine che svolge in collaborazione con le Capitanerie di Porto della Sicilia e le sue strutture periferiche site in ogni provincia. \u00c8 un vero e proprio ospedale per animali selvatici. Gli esemplari che vengono soccorsi sono fra i pi\u00f9 diversi, dai rapaci diurni a quelli notturni, uccelli acquatici, altri uccelli pi\u00f9 piccoli che popolano le campagne e le citt\u00e0, ai mammiferi, agli anfibi, alle tartarughe terrestri, di palude e quelle marine. Nel Centro pervengono anche animali esotici rinvenuti abbandonati come iguane, camaleonti, pitoni, etc., ed interviene anche nel soccorso di cetacei spiaggiati attraverso una struttura mobile. In collaborazione con l'ASP di Ragusa e con l'Universit\u00e0 di Medicina Veterinaria di Messina il Centro dispone di un Veterinario Responsabile Sanitario e di un'\u00e9quipe di veterinari, nonch\u00e9 di biologi e naturalisti. L'obiettivo immediato dell'attivit\u00e0 del Centro \u00e8 l'incremento delle popolazioni selvatiche attraverso azioni dirette: cura, riabilitazione e rilascio, ma anche dell'acquisizione di informazioni sulla biologia degli animali ospedalizzati e di strategie conservative pi\u00f9 idonee per quegli animali a rischio di estinzione. Effettua il monitoraggio e protezione delle nidificazioni e la sensibilizzazione nei porti e nelle citt\u00e0. Di fondamentale importanza \u00e8 anche l'attivit\u00e0 di ricerca scientifica applicata svolta in collaborazione con il Museo Civico di Storia Naturale di Comiso e con vari enti di ricerca, oltre che l'attivit\u00e0 didattica e divulgativa compiuta dalle guide ambientali. Il Centro \u00e8 operativo tutto l'anno ed \u00e8 gestito da personale dipendente e da volontari dell'associazione che ne garantisce l'assistenza veterinaria locale continua.\nLaguna di Nora.\nIl Centro Recupero cetacei e tartarughe marine Laguna di Nora si trova presso l'omonima laguna, a Pula (Cagliari) nella costa sud-occidentale della Sardegna, a 300 metri dalla citt\u00e0 punico-romana di Nora. Si occupa dal 1993 dell'accoglienza, cura e riabilitazione di esemplari di cetacei e tartarughe marine spiaggiati e rilevati lungo il tratto costiero compreso tra Arbatax e il Golfo di Oristano. L'assistenza veterinaria \u00e8 garantita da professionisti che offrono la loro collaborazione, in modo volontario, presso i propri ambulatori. Il Centro consente l'accoglienza e il trattamento riabilitativo anche quando sono necessari tempi molto lunghi di degenza o si tratti di esemplari di notevoli dimensioni.\nLampedusa.\nIl Centro di Primo Soccorso per le Tartarughe \u00e8 annesso al Centro Ricerca Delfini di Lampedusa, una struttura nata nell'estate 2001 dalla collaborazione tra il Dipartimento per la Conservazione della Natura del CTS e l'Assessorato Territorio e Ambiente della Provincia Regionale di Agrigento. L'attivit\u00e0 svolta dal Centro Ricerca Delfini rientra nell'ambito del progetto LIFE NATURA DEL.TA: delfino e tartaruga protetti per la riduzione dell'interazione tra le attivit\u00e0 di pesca e le due specie nei mari della Sicilia. Lo staff del centro opera sull'isola tutto l'anno con un monitoraggio della popolazione di Tursiops truncatus che stabilmente frequenta le acque circostanti Lampedusa.\nLinosa.\nSito a poca distanza dalla piccola spiaggia della Pozzolana di Ponente a Linosa, uno degli ultimi siti di nidificazione per la tartaruga comune (Caretta caretta) in Italia. Le attivit\u00e0 di ricerca, recupero, conservazione, informazione e sensibilizzazione del pubblico e della popolazione locale, vengono svolte dallo staff del Centro, composto da un biologo responsabile, un veterinario e diversi operatori specializzati. In particolare il Centro \u00e8 la base operativa per tutte le attivit\u00e0 di recupero, cura, analisi e rilevamento dei dati sulle tartarughe marine e per la sperimentazione di sistemi per la riduzione delle catture accidentali negli attrezzi da pesca.\nLivorno.\nDal 1990 l'Acquario D. Cestoni di Livorno svolge un'attivit\u00e0 di recupero e riabilitazione di tartarughe marine rinvenute lungo il litorale toscano. In attesa del completamento della ristrutturazione dell'acquario comunale, le attivit\u00e0 vengono svolte all'interno del Centro Studi Cetacei, in collaborazione con altri Acquari toscani e con il Servizio Veterinario dell'A.S.L. 6 di Livorno. Nei sedici anni di attivit\u00e0 gli interventi e i recuperi di tartarughe marine sono stati oltre duecento. Le tartarughe vive sono ospedalizzate presso le vasche del Centro Recupero per valutare le loro condizioni ed effettuare interventi e terapie specifiche in presenza di eventuali patologie. Una volta ristabiliti, gli animali vengono marcati e infine liberati a mare. Gli esemplari morti vengono recuperati, misurati, utilizzati per prelievi di campioni e necroscopie e, se in buone condizioni, conservati a fini museali.\nOasi di Lago Salso.\nIl nuovo centro di recupero Legambiente per le tartarughe marine \u00e8 situato all'interno dell'oasi Lago Salso, zona di antiche paludi a pochi chilometri da Manfredonia. L'area, gi\u00e0 riserva naturale compresa nel Parco Nazionale del Gargano, \u00e8 definita come sito di interesse comunitario (zona SIC) e ricopre una superficie di 541 ettari. In quest'area estesi canneti si alternano ad ampie zone di acque aperte, dov'\u00e8 possibile osservare molte specie di piante e animali tipiche degli ambienti palustri. All'interno vi lavorano un naturalista, un veterinario ed un operatore, oltre ad un nutrito gruppo di volontari.\nPolicoro.\nIl Marine Turtle Rescue Centre \u00e8 situato all'interno del Circolo Velico Lucano di Policoro, nella Riserva naturale orientata Bosco Pantano. Si occupa del recupero, cura e riabilitazione delle tartarughe ed \u00e8 in rete con le cooperative dei pescatori, con le motovedette della Capitaneria di Porto, dei Carabinieri e della Guardia di Finanza. L'estate 2006 \u00e8 stata caratterizzata dal recupero di un esemplare di tartaruga liuto, un animale presente ma abbastanza raro nel nostro mare, di cui sono stati effettuati prelievi e misurazioni che potranno dare preziose indicazioni sulla sua biologia. Il M.T.R.C. svolge quotidianamente attivit\u00e0 di educazione ambientale ai giovani di Policoro e dei comuni limitrofi.\nPunta Campanella.\nIl Centro di Recupero di Punta Campanella \u00e8 un importante presidio sulla costa campana per la conservazione delle tartarughe marine. Si occupa della cura e riabilitazione degli animali in difficolt\u00e0 o vittime di incidenti con attrezzi da pesca e collisioni con i motoscafi, e del loro rilascio a mare una volta guariti. Il Centro \u00e8 situato nel piccolo borgo di S. Maria Annunziata a Massa Lubrense, nell'Area Marina Protetta Punta Campanella; \u00e8 operativo tutto l'anno e si avvale di uno staff costituito da un medico veterinario, un biologo e un naturalista coadiuvati da volontari.\nRiccione.\nL'Ospedale delle Tartarughe della Fondazione Cetacea, uno dei maggiori centri di recupero in Italia per le tartarughe in difficolt\u00e0, rappresenta da vent'anni un punto di riferimento importante per l'area costiera dell'alto Adriatico. Nel periodo 1986-2004 sono stati rilasciati - previa marcatura e dopo un periodo di degenza - quasi 180 esemplari di Caretta caretta. Grazie alla collaborazione con la Facolt\u00e0 di Medicina Veterinaria dell'Universit\u00e0 di Bologna, gli esemplari ospedalizzati sono seguiti da un'\u00e9quipe veterinaria e sistematicamente sottoposti ad analisi del sangue, radiografie e T.A.C. Tutte le tartarughe curate vengono marcate e successivamente restituite al mare con alla collaborazione della Capitaneria di Porto e Guardia di Finanza.\nSalento.\nIl Centro di Recupero per le Tartarughe Marine del Salento si trova nel Parco Naturale Regionale Bosco e Paludi di Rauccio, all'interno dell'omonima Masseria. Rappresenta un riferimento molto importante per l'intera zona e collabora con le Riserve ed Aree Marine Protette di Torre Guaceto (BR) e Porto Cesareo (LE), con le Universit\u00e0 di Lecce (facolt\u00e0 di Biologia) e di Bari (facolt\u00e0 di Veterinaria), con le Associazioni di protezione dell'ambiente e di subacquea, oltre che con i tantissimi appassionati di natura, tra i quali molti pescatori. Il Centro coordina oltre 30 stazioni costiere che effettuano, in tempi strettissimi, il recupero delle tartarughe in difficolt\u00e0. Tutte le attivit\u00e0 sono svolte cooperando con il Corpo Forestale dello Stato e la Capitaneria di Porto.\nTalamone.\nIl Centro di Recupero di Talamone \u00e8 un importante presidio sulla costa toscana per la conservazione delle tartarughe marine. Si occupa della cura degli animali in difficolt\u00e0 o vittime di incidenti con attrezzi da pesca e collisioni con i motoscafi, e del loro rilascio a mare una volta guariti, lungo il tratto costiero della Provincia di Grosseto che va da Follonica fino a Capalbio, comprese le isole del Giglio, Giannutri e Montecristo. Il Centro \u00e8 operativo tutto l'anno e si avvale di uno staff costituito da un medico veterinario, un ecologo, un tecnico e diversi operatori volontari specializzati. Il Centro di Talamone \u00e8 stato realizzato nell'ambito del Progetto Tartanet, finanziato dalla Commissione Europea attraverso il programma LIFE Natura e sostenuto dall'Ente Parco Regionale della Maremma, dalla Provincia di Grosseto e dai comuni di Orbetello, Magliano in Toscana e Grosseto. Il Centro si trova all'interno del Palazzo dei Pubblici Servizi di Talamone, che \u00e8 anche sede dell'Acquario della Laguna di Orbetello e del Museo della Pesca lagunare, del centro informazioni e biglietteria del Parco Naturale della Maremma."}
{"id": "2536053", "revid": "110157", "url": "https://it.wikipedia.org/wiki?curid=2536053", "title": "DELL mini 9", "text": "Il DELL Inspiron Mini 9 \u00e8 un Mini-portatile prodotto da Dell, lanciato sul mercato nell'estate 2009. \nAssieme ad altri prodotti da case concorrenti (ASUS, Acer, Hewlett Packard, Samsung, ecc.) appartiene alla tipologia Netbook ,computer di minori dimensioni rispetto ai Notebook e con un buon rapporto prestazioni-prezzo grazie al quale stanno prendendo sempre pi\u00f9 piede nel mercato internazionale.\nViene commercializzato in differenti versioni che differiscono per il sistema operativo utilizzato (Ubuntu Linux 8.04.1 o Windows XP), capienza dell'unit\u00e0 di archiviazione SSD (4,8 O 16 GB) e memoria Ram (512 Mb o 1Gb).\nLe versioni hanno in comune il processore Intel Atom N270, monitor da 8,9 pollici che permette una risoluzione di 1024 x 600 pixel, connettivit\u00e0 sia Ethernet che senza fili WiFi, card reader 3 in 1."}
{"id": "2536055", "revid": "24443", "url": "https://it.wikipedia.org/wiki?curid=2536055", "title": "Prealpi Giudicarie", "text": "Le Prealpi Giudicarie (dette anche \"Catena Cadria-Tofino\" oppure \"Prealpi Gardesane Nord-occidentali\") sono un gruppo montuoso delle Prealpi Bresciane e Gardesane, in Trentino.\nPrendono il nome dalle valli Giudicarie che le delimitano a nord e ad ovest. In alternativa prendono il nome dalle due montagne pi\u00f9 significative: il Monte Cadria ed il Monte Tofino. Infine sono dette \"Prealpi Gardesane Nord-occidentali\" per distinguerle dalle Prealpi Gardesane Sud-occidentali.\nAppartiene alle Prealpi Giudicarie il gruppo delle Pichee.\nClassificazione.\nLe Prealpi Giudicarie secondo la SOIUSA sono un supergruppo alpino delle Prealpi Gardesane ed hanno come codice della SOIUSA il seguente: \"II/C-30.II-A\".\nDelimitazioni.\nRuotando in senso orario i limiti geografici delle Prealpi Giudicarie sono i seguenti: Sella di Bondo, fiume Sarca, Riva del Garda, Valle di Ledro, Sella d'Ampola, Val d'Ampola, Valle del Chiese, Sella di Bondo.\nSuddivisione.\nLe Prealpi Giudicarie secondo la SOIUSA sono suddivise in due gruppi:\nMontagne.\nLe montagne principali sono:"}
{"id": "2536057", "revid": "339392", "url": "https://it.wikipedia.org/wiki?curid=2536057", "title": "Cumhuriyet Halk Partisi", "text": ""}
{"id": "2536058", "revid": "508156", "url": "https://it.wikipedia.org/wiki?curid=2536058", "title": "Mina canta Sinatra", "text": "Mina canta Sinatra, pubblicato nel 2007, \u00e8 una raccolta (solo CD) della cantante italiana Mina.\nQuesta raccolta non \u00e8 inclusa nella discografia sul sito ufficiale minamazzini.com.\nIl disco.\nTutti i brani sono stati incisi in origine da Frank Sinatra, la raccolta contiene pezzi pubblicati a met\u00e0 degli anni '60.\nAlcuni sono stati reincisi da Mina in anni pi\u00f9 recenti."}
{"id": "2536061", "revid": "110157", "url": "https://it.wikipedia.org/wiki?curid=2536061", "title": "Colle La Croce", "text": "Colle La Croce o pi\u00f9 semplicemente La Croce \u00e8 una montagna alta 1623 metri sul livello del mare sita nelle Marche, in Provincia di Macerata, nel Parco nazionale dei Monti Sibillini.\nEtimologia del nome.\nIl nome La Croce deriva dal fatto che sulla sua sommit\u00e0 si trova una croce.\nPaesi vicini.\nAlle pendici della Croce si trova Macchie, ma \u00e8 possibile osservare dalla sua cima anche Vallinfante.\nPercorsi.\nLa Croce \u00e8 raggiungibile dal paese di Macchie, dal Passo Cattivo e dalle Porche di Vallinfante."}
{"id": "2536068", "revid": "547034", "url": "https://it.wikipedia.org/wiki?curid=2536068", "title": "Bent Parodi", "text": "Biografia.\nIl padre Fortunio (figlio del duca Ugo Parodi di Belsito) era un nobile siciliano, di origini genovesi , mentre la madre, Tove Holm-Andersen (discendente di Hans Christian Andersen), era danese.\nIl giovane Parodi crebbe in Sicilia, nella casa paterna di via Alloro alla Kalsa, in un quartiere allora abitato da famiglie della nobilt\u00e0 palermitana e in un ambiente familiare particolarmente stimolante, frequentato dallo stesso Giuseppe Tomasi di Lampedusa, che nel 1957 a 14 anni, lo esorter\u00e0 a non mollare, raccomandandogli impegno e tenacia negli studi; e della moglie di questi, Alexandra Wolff Stomersee, studiosa di psicanalisi, che lo stimoler\u00e0 verso la ricerca nel campo filosofico e religioso e che lo accoglier\u00e0 nel suo circolo culturale a palazzo Lampedusa.\nTra le figure che lo circondano, grande importanza ebbe quella di Raniero Alliata di Pietratagliata, al quale lo leg\u00f2 fin dall'infanzia, una lunga amicizia, fondata su comuni interessi di ricerca e di pensiero. Anche i fratelli Piccolo, il poeta Lucio Piccolo e il pittore Casimiro, raffinati intellettuali che accoglievano nella loro villa a Capo d'Orlando le pi\u00f9 importanti figure della cultura italiana di passaggio in Sicilia, furono per lui un costante riferimento, tanto da assumere in seguito la direzione della Fondazione a loro dedicata.\nDa sempre innamorato della Sicilia e dei suoi miti solari, amore trasmessogli sin dall'infanzia dalla nonna, la nobildonna siciliana Elisabetta Valguarnera Niscemi, con la quale cresce e dalla quale eredita la passione verso la cultura egizia; inoltre, in quanto discendente dei Valguarnera, si riteneva un aristocratico siciliano a tutti gli effetti. Bent afferm\u00f2 in pi\u00f9 di una occasione di considerare di pari importanza, per la sua formazione, sia la cultura contadina quanto quella aristocratica.\nNell'aprile del 2007, con la collaborazione di altri esponenti della cultura siciliana, crea a Palermo l\"'Associazione Alessandro Tasca Filangeri di Cut\u00f2\", zio materno dei Piccolo, detto il \"Principe rosso\", attivista e parlamentare socialista.\nCon la moglie Anna Maria Corradini condivideva l'amore e la passione per il giornalismo e lo studio di diverse discipline quali l'esoterismo, la filosofia e la letteratura e nel 2008 scrissero in collaborazione \"Goethe in Sicilia. L'isola iniziatica\".\n\u00c8 morto a Palermo il 16 dicembre 2009, all'et\u00e0 di 66 anni.\nIl 28 aprile 2013 \u00e8 stata profanata da ignoti la sua tomba, situata nella cappella della Famiglia Piccolo, nel cimitero di Capo d'Orlando.\n\u00c8 stata trafugata una teca di cristallo, posta su un piccolo altare, con all'interno un volume di Mircea Eliade, di nessun valore economico ma di un grande valore affettivo, intitolato \"Trattato di Storia delle religioni\". Bent Parodi aveva espresso in vita il desiderio di non separarsi da questo libro nemmeno dopo la morte. Oltre a questo volume ne \u00e8 stato trafugato un altro, sempre custodito nella cappella. Il 7 settembre del 2013 la Fondazione Famiglia Piccolo di Calanovella ha tenuto una cerimonia al cimitero di Capo d'Orlando, nel corso della quale \u00e8 stata posta una nuova teca in cristallo e una nuova copia del libro di Mircea Eliade.\nInteressi.\nIntellettuale di formazione filosofica, si \u00e8 a lungo dedicato allo studio delle religioni, indirizzando i suoi interessi nell'area del mito e della dimensione iniziatica. Come esperto di Storia delle religioni e dell'esoterismo, ha al suo attivo decine di pubblicazioni sulle tradizioni dell'Antico Egitto, della Sicilia pre-cristiana, e sui culti solari \"pagani\".\nFu giornalista attento e appassionato, ed \u00e8 stato per anni responsabile dei servizi speciali del Giornale di Sicilia e poi delle pagine culturali. Dal 1998 al 2004 \u00e8 stato Presidente dell'Ordine dei giornalisti di Sicilia.\nEsponente di primo piano della Massoneria di Palazzo Giustiniani, ha ricoperto fino a poche settimane prima della scomparsa la carica di \"Grande Oratore Aggiunto\" del Grande Oriente d'Italia ed era Sovrano grande ispettore generale, 33\u00b0 e massimo grado del Rito scozzese antico ed accettato.\nNegli ultimi anni fu attivamente impegnato in qualit\u00e0 di presidente della Fondazione Famiglia Piccolo di Calanovella e dell' \"Associazione Alessandro Tasca Filangeri di Cut\u00f2\" di Palermo."}
{"id": "2536069", "revid": "110157", "url": "https://it.wikipedia.org/wiki?curid=2536069", "title": "Porche di Vallinfante", "text": "Le Porche di Vallinfante, o semplicemente Porche sono una piccola catena montuosa che hanno il loro culmine con la \"Cima di Vallinfante\" (2113 m s.l.m.), che \u00e8 la cima pi\u00f9 alta della giogaia.\nPercorsi.\nLe Porche di Vallinfante sono collegate con Colle La Croce, con Monte Porche, con la Cima Vallelunga, con il Passo Cattivo e con Monte Prata.\nPaesi vicini.\nAlle pendici delle Porche di Vallinfante vi \u00e8 appunto Vallinfante. Vicino \u00e8 anche il paese di Macchie.\nAltro.\nAlle sue pendici si trovano le sorgenti del Nera. Interessante dal punto di vista naturalistico \u00e8 anche \"Lu Pisciaturu\", una cascata che nasce anch'essa alle pendici delle Porche."}
{"id": "2536078", "revid": "852729", "url": "https://it.wikipedia.org/wiki?curid=2536078", "title": "Porta di Toledo", "text": "La Porta di Toledo \u00e8 un monumento del primo terzo del XIX secolo, che si trova nella rotonda omonima di Madrid. Fu eretta a modo di arco di trionfo in onore del re Fernando VII.\nStoria.\nGi\u00e0 nella primitiva cerchia della citt\u00e0 costruita nel XV secolo esistette una porta chiamata di Toledo, da dove partiva la strada che portava a Toledo. Nel 1625, al venire costruita la cerchia di Felipe IV, si alz\u00f2 una seconda porta, situata un po' pi\u00f9 vicino al centro della citt\u00e0 rispetto all'attuale, nella calle de Toledo. \nI primi progetti di costruzione della porta attuale risalgono all'epoca dell'occupazione napeolonica, durante il regno di Giuseppe Bonaparte, quando si ordin\u00f2 il progetto per abbellire l'entrata a Madrid dall'antica strada reale di Andaluc\u00eda. Questo primo progetto non arriv\u00f2 alla fase di esecuzione dei lavori, dato che, dopo l'espulsione di Giuseppe Bonaparte, le autorit\u00e0 municipali incaricarono un nuovo progetto all'architetto Antonio L\u00f3pez Aguado, che progett\u00f2 la porta come un arco trionfale dedicato al restaurado Ferdinando VII. \nFu l'ultima porta monumentale eretta nell'antica cerchia di Madrid. Venne costruita negli anni tra il 1817 e il 1827 e fu restaurata dal comune di Madrid nel 1995.\nDescrizione.\n\u00c8 composta da blocchi di granito e composta da un arco centrale e due porte. La decorazione consiste in mezze colonne consiste striate di ordine ionico, ai lati dell'arco centrale, e pilastri dello stesso stile incorniciando i laterali. \n\u00c8 coronata da un complesso scultorico in pietra progettato da Jos\u00e9 Gin\u00e9s e scolpito da Ram\u00f3n Barba e Valeriano Salvatierra. Nella facciata nord appare, sostenuto da due bambini, lo Stemma di Madrid. Sulle porte laterali riposano trofei militari. \nSulla porta principale, nel fregio sotto il principale gruppo scultoreo, si pu\u00f2 contemplare un'iscrizione in latino dedicata a Fernando VII, restituito al trono dopo l'usurpazione francese.\nAttualmente si trova nel mezzo di una rotonda e circondata da uno spazio con giardini, cosicch\u00e9 non esiste passaggio di persone o veicoli attraverso di essa. La costruzione di un tunnel sotterraneo sotto la porta ha fatto s\u00ec che il terreno su cui appoggia sia ceduto leggermente e che l'arco centrale si sia deformato, sebbene in maniera impercettibile."}
{"id": "2536080", "revid": "287204", "url": "https://it.wikipedia.org/wiki?curid=2536080", "title": "Punta di Valloprare", "text": "Punta di Valloprare \u00e8 un monte alto 1778 metri sul livello del mare, situato nelle Marche, in Provincia di Macerata, nel Parco nazionale dei Monti Sibillini.\nEtimologia del nome.\nIl nome Punta di Valloprare deriva dal fatto che al di sotto del monte si trova l'omonima vallata.\nPaesi vicini.\nNei pressi del monte si trovano Gualdo, la Spina di Gualdo e Rapegna, frazioni di Castelsantangelo sul Nera.\nPercorsi.\nLa cima di Punta di Valloprare \u00e8 raggiungibile da Gualdo, dalla Cona, da Monte Pian Falcone, da Monte Lieto e da Monte Pagliano."}
{"id": "2536089", "revid": "112392563", "url": "https://it.wikipedia.org/wiki?curid=2536089", "title": "Parco naturale del Sacro Monte di Crea", "text": "Il parco naturale del Sacro Monte di Crea \u00e8 un'area naturale protetta in provincia di Alessandria istituita nel 1980. L'area prende il nome dal Sacro Monte di Crea, situato all'interno del parco. Questo parco, con i suoi 34 ettari di terreno, \u00e8 gestito con altri sei Sacri Monti da un ente strumentale che provvede alle attivit\u00e0 di conservazione e promozione del patrimonio ambientale ed artistico, potendo contare su risorse ad esso affidate dalla Regione Piemonte.\nFauna.\nDal punto di vista faunistico non vi sono peculiarit\u00e0 rilevanti nel territorio del parco.\nFlora.\nSi possono ammirare delle bellissime querce di Rovere lungo tutto il tragitto, ippocastani e altri arbusti tipici della zona quali gigli, cerri, pino silvestre, faggi e altri, caratteristici dell'arco alpino. La vegetazione dei boschi \u00e8 fitta e ombrosa, e il terreno erbaceo \u00e8 ricco di piante a fioritura primaverile, quali primule, viole, erba trinit\u00e0 e altre.\nIn prossimit\u00e0 di numerose piante del parco vi \u00e8 posto un cartello con indicata la specie per permetterne il riconoscimento da parte dei visitatori."}
{"id": "2536090", "revid": "838137", "url": "https://it.wikipedia.org/wiki?curid=2536090", "title": "ATV (rete televisiva turca)", "text": "ATV \u00e8 un'emittente televisiva nazionale turca. Messo in onda per la prima volta nel 1993 da parte della Din\u00e7 Bilgin, \u00e8 stato in seguito acquistato dalla Ciner Group. Attualmente appartiene alla \u00c7al\u0131k Holding. Si possono seguire le trasmissioni in tutta Turchia ed anche in Europa.\nATV \u00e8 un canale che d\u00e0 soprattutto importanza ai telefilm, molto seguiti in Turchia."}
{"id": "2536091", "revid": "46291", "url": "https://it.wikipedia.org/wiki?curid=2536091", "title": "Olea capensis", "text": "Olea capensis (L., 1753) \u00e8 una specie di olivo spontanea nelle foreste sempreverdi e miste dell'Africa centrale e meridionale.\n\u00c8 conosciuto localmente con vari nomi, tra cui \"ironwood\" e \"loliondo\". Pu\u00f2 essere anche chiamato \"olivo del Capo\" o \"olivo dell'Africa orientale\" (dove \u00e8 maggiormente utilizzato).\nDescrizione.\n\"Olea capensis\" \u00e8 un albero alto fino a 40\u00a0m, con corteccia grigio chiaro, fessurata longitudinalmente. Il legno, pesante e a grana fine, \u00e8 estremamente duro e resistente (tra l'altro, quasi inattaccabile per le termiti), da cui il nome \"ironwood\" (legno ferro).\nLe foglie sono coriacee, ovate, acuminate, lunghe 4\u20139\u00a0cm; la faccia inferiore \u00e8 pi\u00f9 chiara.\nI fiori, bianchi, molto piccoli, sono riuniti in infiorescenze.\nI frutti sono drupe ellissoidali, simili alle olive prodotte da \"Olea europaea\".\nDistribuzione.\n\"Olea capensis\" prende nome dal Capo di Buona Speranza, ma cresce in tutta l'Africa meridionale e centrale a sud del Sahara (dalla Sierra Leone alla Somalia); \u00e8 presente anche in Madagascar e nelle isole Comore Olea capensis information from NPGS/GRIN .\nTipicamente cresce, sparso nelle foreste, a quote medie o elevate. Per esempio, in Kenya si trova nella Foresta Mau, in Tanzania cresce tra i 750 e 2600\u00a0m, tra l'altro sulle pendici del Kilimanjaro Indigenous multipurpose trees of Tanzania: Uses and economic benefits for people - OLEA CAPENSIS*.\nUsi.\nIl legno di \"Olea capensis\", bench\u00e9 difficile da lavorare, \u00e8 apprezzato per la sua resistenza e viene largamente usato nell'artigianato, in falegnameria e persino nella costruzione di edifici. Inoltre viene usato anche per produrre carbone.\nFoglie e frutti vengono usati come mangime per gli animali, ma, a differenza di \"Olea europaea\", i frutti non vengono normalmente usati per l'alimentazione umana.\nLa corteccia trova impiego nella medicina popolare di alcuni paesi africani.\nColtivazione.\n\"Olea capensis\" viene talvolta coltivato nelle regioni d'origine.\nSottospecie.\nIPNI IPNI: Plant Name search riconosce due sottospecie, \"Olea capensis hochstetteri\" e \"Olea capensis welwitschii\". Altri considerano anche la sottospecie \"Olea capensis macrocarpa\" (sin. \"Olea macrocarpa\")."}
{"id": "2536092", "revid": "124123", "url": "https://it.wikipedia.org/wiki?curid=2536092", "title": "Damir Feigel", "text": "Nacque da Ivan, esperto forestale, e Julijana von Premerstein. Suo zio era il famoso compositore Danilo Fajgelj (che aveva voluto slovenizzare il proprio cognome). Frequent\u00f2 le scuole elementari a Idria, il ginnasio invece a Gorizia negli anni novanta dell'Ottocento. Frequent\u00f2 senza laurearsi giurisprudenza a Vienna, abbandonando gli studi a seguito di problemi economici e del poco gradimento verso il ramo.\nBench\u00e9 fosse di Idria, pass\u00f2 la sua vita lavorativa e creativa pressoch\u00e9 totalmente a Gorizia: scrisse in diversi periodici, quali \"Je\u017e\" (\"Il riccio\") (1902-1909), \"Osa\" (\"La vespa\"), Doma\u010di Prijatelj (\"L'amico di casa\") (1904), Kurent (1918-1919), collaborando inoltre a diversi progetti dell'editore e tipografo goriziano Andrej Gaber\u0161\u010dek. Dal maggio 1904 fu direttore del foglio medico sloveno \"Knajpovec\", nonch\u00e9 membro della redazione del quotidiano sloveno liberale \"So\u010da\" (Isonzo). Lasci\u00f2 Gorizia nel 1916 mentre infuriava la guerra: nel campo profughi di Steinklamm tenne viva l'attivit\u00e0 culturale, curando il Calendario dei profughi sloveni per il 1917.\nDopo la guerra fu consigliere della societ\u00e0 Gori\u0161ka Matica (L'aper regina goriziana). Collabor\u00f2 inoltre ai giornali \"Gori\u0161ka Stra\u017ea\" (\"Sentinella goriziana\"), Edinost (\"Unit\u00e0\"), Mladika (\"Talea\"), fu coredattore del periodico triestino \"Na\u0161 glas\" (\"La nostra voce\"), oltre a France Bevk, con cui collabor\u00f2 al fine di mantenere un legame culturale in opposizione al fascismo, e infatti furono sempre dei sorvegliati speciali. Lui e Bevk furono tra i principali scrittori del Litorale sloveno rimasto in Italia. Feigel fu tuttavia in un certo senso dimenticato dopo la Seconda Guerra Mondiale. Le sue opere non furono mai molto amate dalla critica, diversamente dal pubblico; secondo Andrej Budal alla fine dell'800 non c'era casa dove vivessero sloveni nel Goriziano che non avesse sugli scaffali qualche suo libro. L'opera di Feigel si distingue per l'umorismo; egli \u00e8 tuttora annoverato tra i migliori umoristi sloveni."}
{"id": "2536094", "revid": "15756", "url": "https://it.wikipedia.org/wiki?curid=2536094", "title": "Gasparino Barzizza", "text": "Biografia.\nFormazione.\nNon sono noti con certezza i principali dati biografici di Gasparino Barzizza. Nacque probabilmente a Bergamo, da un notaio di nome Pietrobono originario di Barzizza, poi frazione di Gandino; alcuni ritengono che sia nato a Barzizza. Nel 1390 frequentava all'Universit\u00e0 degli Studi di Pavia le lezioni di \"gramatica et rhetorica\" di Giovanni Travesio avendo come condiscepolo Antonio Loschi. In base a quest'ultimo dato si \u00e8 pensato che fosse nato attorno al 1370; l'anno di nascita 1360 \u00e8 stato tuttavia dedotto da una lettera, scritta dallo stesso Barzizza ai figli nel 1422, in cui l'umanista affermava di avere 63 anni. Consegu\u00ec il \"dottorato in arti\" presso lo Studio di Padova nel 1413, quando era gi\u00e0 da anni in quell'universit\u00e0 come insegnante.\nEventi familiari.\nBarzizza spos\u00f2 verso la fine del Trecento la nobile Lucrezia Agliardi di Bergamo. Dal matrimonio nacquero cinque figli: Niccol\u00f2, Giovanni Agostino, Guiniforte, Giovanni Lorenzo e Giovanni Paolo. La moglie mor\u00ec di parto gemellare nel 1418. Il primogenito Niccol\u00f2, insegnante di retorica a Bologna e podest\u00e0 di Trento nel 1423, premor\u00ec al padre (come peraltro l'ultimogenito Giovanni Paolo). Giovanni Agostino consegu\u00ec il dottorato a Padova nel 1444. Il terzogenito Guiniforte divenne un umanista di grande valore.\nInsegnamento.\nTenne il suo primo insegnamento di grammatica, in forma privata a Bergamo. Nel 1402 si trasfer\u00ec, fu professore di grammatica e di retorica all'Universit\u00e0 di Pavia; nel 1407 dovette lasciare Pavia, per il ritorno del suo maestro Giovanni Travesio, e si trasfer\u00ec a Venezia dove fu precettore privato dei Barbaro. Nel 1408 ottenne l'incarico di retorica e filosofia morale all'Universit\u00e0 degli Studi di Padova. Rimase allo studio padovano fino al 1421, esponendo la dottrina dell'imitazione ciceroniana sia nelle lezioni e negli scritti (\"De compositione\"). Nello stesso periodo tenne anche una scuola privata, organizzando nella sua abitazione un convitto per giovani facoltosi secondo nuovi criteri educativi e con uno spirito di cordialit\u00e0 che fu di esempio per Guarino Veronese e Vittorino da Feltre, suoi amici ed ideatori di iniziative pedagogiche analoghe. Durante la sua permanenza a Padova fu nominato segretario apostolico dall'antipapa Giovanni XXIII (13 agosto 1414); nel 1417 fu per qualche tempo al concilio di Costanza come segretario di papa Martino V. Nel 1416 ottenne la cittadinanza padovana e l'anno successivo quella veneziana. Nel 1421 si trasfer\u00ec a Milano, su invito di Filippo Maria Visconti. Nel 1428 torn\u00f2 ad insegnare a Pavia; ma era ormai molto anziano e ammalato; mor\u00ec qualche giorno prima del 18 febbraio 1431.\nBarzizza ha inaugurato la tradizione ciceroniana dell'insegnamento umanistico. Una testimonianza della sua metodologia didattica \u00e8 una disputa guidata dal maestro fra due scolari di Barzizza, Nicola Contarini e Francesco Barbaro, che ci \u00e8 stata trasmessa in tre codici\nOpere.\nL'attivit\u00e0 letteraria e filologica di Gasparino Barzizza ha ruotato attorno alla sua attivit\u00e0 didattica."}
{"id": "2536095", "revid": "466539", "url": "https://it.wikipedia.org/wiki?curid=2536095", "title": "Selva Viennese", "text": "La Selva Viennese (in tedesco \"Wienerwald\") \u00e8 un gruppo montuoso ed una regione geografica delle Alpi Nord-orientali. Si trova in Bassa Austria ad occidente della citt\u00e0 di Vienna. Un'importante catena di ristoranti specializzata nella cucina di pollo alla griglia e fondata a Monaco di Baviera nel 1955 prende il nome di \"Wienerwald\".\nClassificazione.\nSecondo la Partizione delle Alpi la Selva Viennese rientrava nella sezione 23 delle Alpi austriache.\nSecondo la SOIUSA la Selva Viennese \u00e8 un supergruppo alpino con la seguente classificazione:\nSecondo l'AVE la Selva Viennese \u00e8 il 24 gruppo di 75 nelle Alpi Orientali.\nDelimitazioni.\nLa Selva Viennese \u00e8 contornata ad ovest dalle Alpi di T\u00fcrnitz, a sud dalle Alpi di Gutenstein, a nord dal corso del fiume Danubio e ad est dalla citt\u00e0 di Vienna.\nSuddivisione.\nSecondo la SOIUSA \u00e8 suddivisa due gruppi e cinque \"sottogruppi\" (tra parentesi il codice dei gruppi e sottogruppi):\nTrasporti.\nNella zona settentrionale della foresta sono iniziati nel 2004 i lavori per la costruzione del Wienerwaldtunnel, un tunnel ferroviario della lunghezza di 13,35 km il cui completamento \u00e8 previsto per il 2012."}
{"id": "2536106", "revid": "217830", "url": "https://it.wikipedia.org/wiki?curid=2536106", "title": "Gran Premio motociclistico di Gran Bretagna 1998", "text": "Il Gran Premio motociclistico di Gran Bretagna 1998 corso il 5 luglio, \u00e8 stato l'ottavo Gran Premio della stagione 1998 e ha visto vincere la Yamaha di Simon Crafar nella classe 500, Loris Capirossi nella classe 250 e Kazuto Sakata nella classe 125.\nPer il pilota neozelandese Crafar si tratta della prima vittoria nel motomondiale.\nPur non facendo pi\u00f9 parte del motomondiale, in quest'occasione si rivedono in gara i sidecar che competono per la loro coppa del mondo; vince l'equipaggio britannico composto da Steve Webster e David James. A questa gara partecipa anche il pilota Ian Ashley (che si classifica 11\u00ba), unico esempio di pilota passato alle gare motociclistiche dopo aver preso parte alla Formula 1"}
{"id": "2536108", "revid": "2181294", "url": "https://it.wikipedia.org/wiki?curid=2536108", "title": "Attilio Fontana (politico)", "text": "Esponente di lungo corso nella Lega, \u00e8 stato sindaco di Varese dal 31 maggio 2006 al 21 giugno 2016, sindaco di Induno Olona dal 7 maggio 1995 al 13 giugno 1999 e presidente del consiglio regionale della Lombardia dal 2000 al 2006.\nBiografia.\nDiplomato al Liceo classico Ernesto Cairoli della sua citt\u00e0 natale nel 1970, si laurea in giurisprudenza nel 1975 presso l'Universit\u00e0 degli Studi di Milano, dal 1980 \u00e8 titolare di uno studio legale a Varese. Nel 2007 \u00e8 stato l'avvocato di Andrea Mascetti, che fece condannare Michele Santoro per diffamazione. Dal 1979 al 1982 ha assunto la carica di conciliatore di Induno Olona e dal 1983 al 1988 quella di vice-pretore onorario avanti la Pretura di Gavirate. \nConsigliere regionale e sindaco.\nMembro di lungo corso della Lega Lombarda e Lega Nord, dal 7 maggio 1995 al 13 giugno 1999 ha ricoperto l'incarico di sindaco del comune di Induno Olona.\nSi candida alle elezioni regionali in Lombardia del 2000 \u00e8 stato eletto consigliere con 5.194 preferenze ed \u00e8 poi divenuto presidente del Consiglio regionale. Alle elezioni regionali successive del 2005 in Lombardia viene rieletto consigliere e poi rieletto presidente del Consiglio regionale, cariche che mantiene fino a luglio 2006.\nNel 2006 si candida e viene eletto sindaco di Varese al primo turno delle elezioni comunali del 28 e 29 maggio 2006, conquistando il 57,8% dei voti. Riconfermato al ballottaggio del 29-30 maggio 2011 con il 53,89% dei voti, resta in carica fino al 19 giugno 2016, giorno in cui gli succede Davide Galimberti, primo sindaco di centro-sinistra di Varese dal 1992. \u00c8 stato presidente dell'ANCI Lombardia, venendo sostituito nella carica da Roberto Scanagatti, allora sindaco di Monza.\nLa corsa al Pirellone.\nAlcuni giornalisti a luglio 2016 ipotizzano una nomina di Fontana come candidato del centro-destra in vista delle elezioni regionali in Lombardia del 2018, se il presidente della Regione in carica, nonch\u00e9 compagno di partito Roberto Maroni non si candider\u00e0 per un secondo mandato consecutivo.\nNel 2018, avviene la rinuncia a una seconda candidatura da parte di Maroni, entrando in corsa, e diventa ufficialmente il candidato presidente del centro-destra alle elezioni regionali in Lombardia. Nel corso del mese di gennaio 2018, a campagna elettorale in corso, dichiara ai microfoni di Radio Padania Libera: \u00ab\"Non possiamo accettare tutti gli immigrati che arrivano: dobbiamo decidere se la nostra etnia, la nostra razza bianca, la nostra societ\u00e0 devono continuare a esistere o devono essere cancellate\"\u00bb. Dopo le polemiche scaturite dalla frase, dichiara, scusandosi, che si trattava di un lapsus e di un errore espressivo.\nPresidente della Lombardia.\nFontana vince le elezioni con il 49,75% dei voti contro il 29,09% del candidato di centro-sinistra, il sindaco di Bergamo Giorgio Gori, e il 17,36% del candidato del Movimento 5 Stelle Dario Violi. Il 26 marzo successivo si insedia ufficialmente come nuovo presidente della Regione Lombardia.\nNel settembre 2020, a poche settimane dal referendum costituzionale sul taglio del numero di parlamentari legato alla riforma avviata dal governo Conte I guidato dalla Lega assieme al Movimento 5 Stelle e concluso dal governo Conte II guidato dalla coalizione tra M5S e Partito Democratico, Fontana annuncia il suo voto contrario, in dissidenza con la linea ufficiale della Lega, schierata per il \"S\u00ec\".\nVita privata.\nSposato in prime nozze con Laura Castelli, si \u00e8 risposato con Roberta Dini, figlia del fondatore di \"Paul &amp; Shark\". Tre i figli: Maria Cristina (a lei, avvocato, \u00e8 affidata la conduzione dello studio legale di famiglia), Giovanni e Marzia.\n\u00c8 appassionato di golf, tifoso del Milan e della Pallacanestro Varese.\nVicende giudiziarie.\nMulta dell'Anticorruzione.\nNel 2017 viene multato dall'Autorit\u00e0 nazionale anticorruzione con una sanzione di \u20ac per non aver adempiuto, e quindi omesso nel 2016, in quanto sindaco di Varese, all'obbligatoria dichiarazione del proprio stato patrimoniale in conformit\u00e0 alle norme sulla trasparenza, quando sono comparsi \u20ac sul suo conto tramite lo scudo fiscale.\nAbuso d'ufficio.\nDall'8 maggio 2019 Fontana risulta indagato dalla Procura di Milano, per abuso d'ufficio per una presunta nomina di un suo amico e socio di studio, Luca Marsico (gi\u00e0 consigliere regionale) in un organismo regionale, un incarico che frutta 11.500 \u20ac l'anno, una maxi inchiesta in Lombardia che ha portato a 95 indagati e 29 arrestati per corruzione. A marzo 2020 l'accusa cade ed il caso viene definitivamente archiviato in quanto la nomina in oggetto non costituiva reato.\nIndagine per epidemia colposa.\nIl 29 maggio 2020 Fontana viene convocato dalla Procura di Bergamo come persona informata sui fatti per le indagini con l\u2019ipotesi di epidemia colposa sulla gestione dei primi casi di COVID-19 all'ospedale di Alzano Lombardo, sui morti delle RSA e sulla mancata istituzione della zona rossa nei comuni di Alzano Lombardo e Nembro.\nFrode in pubbliche forniture.\nNel luglio 2020 il presidente della regione viene indagato dalla Procura di Milano per frode in pubblica fornitura. L'accusa sarebbe che l'azienda varesina Dama s.p.a., azienda di propriet\u00e0 al 10% da Roberta Dini e al 90% dal fratello Andrea, anch'egli indagato, rispettivamente moglie e cognato di Fontana, il 15 aprile ha provato a vendere alla regione, senza aggiudicarsi una gara d'appalto, una fornitura di camici e 7 000 copricapi per 513.000 \u20ac. Per poi trasformare, precipitosamente e ufficiosamente, la vendita in una donazione prima che la notizia del conflitto d'interesse fosse di dominio pubblico. \nFontana in merito all'indagine, davanti a \"Report\" si dichiara: totalmente estraneo ai fatti, che tutto questo si fosse svolto a sua insaputa. \nA settembre dello stesso anno la guardia di finanza ha acquisito i cellulari del capo della segreteria di Fontana Giulia Martinelli, della moglie di Fontana, del cognato Andrea Dini, e degli assessori della giunta regionale (che non sono indagati), per analizzare le chat e i messaggi scritti per l'indagine, dove emerge il coinvolgimento di Fontana nella faccenda e i tentativi di occultamento della sua presenza in vista di eventuali inchieste.\nIl 2 dicembre 2021, la Procura di Milano chiede il rinvio a giudizio nei confronti di Fontana, per il reato di frode nelle pubbliche forniture, dopo che lo stesso aveva rinunciato ad essere interrogato dagli inquirenti.\nAutoriciclaggio e falsa dichiarazione.\nNel 2021 il presidente Fontana viene iscritto al registro degli indagati della Procura di Milano per autoriciclaggio e falsa dichiarazione in \"voluntary disclosure\" in riferimento a un sospetto movimento di denaro tra l'Italia e la Svizzera avvenuto a partire dal 2015."}
{"id": "2536109", "revid": "767487", "url": "https://it.wikipedia.org/wiki?curid=2536109", "title": "Comunit\u00e0 montana Gelbison e Cervati", "text": "La Comunit\u00e0 montana Gelbison e Cervati \u00e8 una comunit\u00e0 montana campana, in provincia di Salerno. \nL'Ente comprende dieci comuni del territorio cilentano:"}
{"id": "2536111", "revid": "1745361", "url": "https://it.wikipedia.org/wiki?curid=2536111", "title": "Rifugi delle Dolomiti", "text": "Questa \u00e8 una lista dei rifugi e dei bivacchi delle Dolomiti situati a quota superiore ai 1.500 metri s.l.m..\nSono elencati solo i rifugi delle Dolomiti propriamente dette, escludendo quindi le Piccole Dolomiti, le Dolomiti friulane, le Dolomiti di Lienz, le Alpi dell'Adamello e della Presanella e il Gruppo Ortles-Cevedale."}
{"id": "2536112", "revid": "767487", "url": "https://it.wikipedia.org/wiki?curid=2536112", "title": "In Valleys", "text": "In Valleys \u00e8 un EP dei Jack's Mannequin. \u00c8 stato pubblicato il 9 settembre 2008 con la Sire Records, esclusivamente attraverso iTunes Store. Esso contiene una canzone, \"Swim\", presente anche nell'album successivo \"The Glass Passenger\", oltre a tre tracce non presenti negli album: \"Cell Phone\", \"In Slow Motion (Sleazy Wednesday)\" e \"At Full Speed\". Originariamente l'EP doveva contenere un'altra canzone tratta da \"The Glass Passenger\", \"Annie Use Your Telescope\", al posto di \"At Full Speed\", ma iTunes ha commesso un errore fornendo quest'ultima.\nIl titolo \"In Valleys\" \u00e8 tratto da un verso della canzone \"Bloodshot\", un'altra traccia di \"The Glass Passenger\". L'EP \u00e8 arrivato al numero 2 sulla classifica iTunes Top Albums durante lo stesso giorno della sua pubblicazione, ma \u00e8 sceso di circa una posizione al giorno da allora. La traccia \"Cell Phone\" ha raggiunto il numero 1 nella classifica Billboard \"Hot Singles Sales\"."}
{"id": "2536113", "revid": "92723", "url": "https://it.wikipedia.org/wiki?curid=2536113", "title": "Clemente da Osimo", "text": "Biografia.\nClemente \u00e8 ricordato come riformatore dell'Ordine agostiniano di cui fu alla guida per tre volte e Priore generale dei primi secoli di storia dell'ordine stesso.\nIl montegiorgese padre Agostino Trap\u00e8, Priore generale dell'Ordine agostiniano, ricorda il beato Clemente come colui che port\u00f2 la Sacra Spina in Italia donandola, secondo la tradizione, alla comunit\u00e0 agostiniana elpidiense e come il personaggio che caratterizz\u00f2 la fase di organizzazione dell'Ordine dopo la Grande unione del 1256. Sostiene P. Trap\u00e9 che \"\"lavor\u00f2 instancabilmente per dare all'unit\u00e0 gi\u00e0 conseguita una base legislativa stabile e duratura, preparando le Costituzioni, le prime dell'Ordine (...); richiam\u00f2 l'attenzione con insistenza sopra la povert\u00e0 come base della vita comune, favor\u00ec la fondazione di monasteri femminili, promulg\u00f2 l'Ordinarium cerimoniale (...); infine fu di edificazione a tutti con l'esempio della sua santit\u00e0 e con il potere dei miracoli. (...) non fa meraviglia dunque che l'Ordine abbia conservato una stima e una venerazione particolare verso questo santo Padre e che abbia conservato gelosamente le sue reliquie tra le alterne vicissitudini del tempo.\" \" .\nCulto.\nPapa Clemente XIII ne conferm\u00f2 il culto nel 1761. Viene commemorato il giorno 8 aprile:\nA Roma, nella Basilica di Sant'Agostino in Campo Marzio, nella cappella del SS. Sacramento, dedicata a San Nicola da Tolentino, vi \u00e8 un ritratto a olio su tela che riporta la indicazione \"B. Clemente a Elpidio\" nonch\u00e9 altre tele raffiguranti agostiniani illustri marchigiani."}
{"id": "2536114", "revid": "628767", "url": "https://it.wikipedia.org/wiki?curid=2536114", "title": "Provincia di \u00c1ngel Sandoval", "text": "La provincia di \u00c1ngel Sandoval \u00e8 una delle 15 province del dipartimento di Santa Cruz nella Bolivia orientale. Il capoluogo \u00e8 la citt\u00e0 di San Mat\u00edas. \nAl censimento del 2001 possedeva una popolazione di 13.073 abitanti.\nSuddivisione amministrativa.\nLa provincia \u00e8 formata dal comune di San Mat\u00edas"}
{"id": "2536116", "revid": "599013", "url": "https://it.wikipedia.org/wiki?curid=2536116", "title": "H\u00e5kan Mild", "text": "Carriera.\nClub.\nHa giocato come centrocampista. La sua carriera \u00e8 girata intorno alla squadra dell'IFK G\u00f6teborg, nella quale ha militato complessivamente per 11 stagioni, vincendo pure 4 Campionati svedesi. Mild ha per\u00f2 lasciato la casacca del G\u00f6teborg per ben tre volte, nel 1993 per giocare con gli svizzeri del Servette, nel 1996 per vestire la maglia degli spagnoli della Real Sociedad e nel 2001 per una parentesi in Premier League con il Wimbledon. Ha poi concluso la carriera, nel 2005, nuovamente nell'IFK G\u00f6teborg.\nNazionale.\nTra il 1992 ed il 2001 \u00e8 stato nel giro della Nazionale svedese con la quale ha segnato 8 reti in 74 presenze. \nHa fatto parte della spedizione svedese a Barcellona '92, a USA '94 (dove gli scandinavi raggiunsero il terzo posto) e ad Euro 2000.\nDirettore Sportivo.\nAl termine della stagione 2005, dopo aver appeso le scarpe al chiodo, ha assunto il ruolo di direttore sportivo dell'IFK G\u00f6teborg, incarico che ha mantenuto fino al febbraio 2014."}
{"id": "2536117", "revid": "287204", "url": "https://it.wikipedia.org/wiki?curid=2536117", "title": "Hakan Mild", "text": ""}
{"id": "2536118", "revid": "287204", "url": "https://it.wikipedia.org/wiki?curid=2536118", "title": "Giovanni Antonio Rubbi", "text": "Prevosto di Sorisole dal 1740 al 1785 assume per l'epoca notevole importanza per la sua fama di guaritore.\nBiografia.\nNato nella localit\u00e0 Padronecco di Zogno in provincia di Bergamo il 29 settembre 1693, fu ordinato sacerdote il 2 luglio 1718. Per nove anni fu coadiutore della Parrocchia di Zogno e poi in quella di Poscante. Nell'ottobre del 1727 fu eletto Parroco di Monte di Nese (Alzano Lombardo). Il 26 aprile 1740 avvenne la votazione per dare un successore al prevosto di Sorisole don Lorenzo Calvi, deceduto il 2 marzo 1740. Il Rubbi venne eletto con 63 voti favorevoli, contrari 59. Riceve la nomina il 7 maggio e lo stesso giorno prende possesso della parrocchia. Aveva particolare predilezioni per gli ammalati suggerendo loro rimedi e medicamenti semplici. Si cominci\u00f2 a parlare di guarigioni miracolose e don Rubbi fu considerato cos\u00ec un guaritore. Verso il 1770 la sua fama divenne universale, veniva chiamato \"il santo di Sorisole\". Suscit\u00f2 grande interesse in tutta Europa, anche da parte di cardinali, vescovi, principi e nobili. Nella Chiesa Parrocchiale sono presenti paramenti sacri donati al Rubbi nel 1773 da Maria Amalia d'Asburgo-Lorena, Duchessa di Parma (1746-1806). Nel 1773 pose la prima pietra della chiesa nella frazione Petosino, consacrata poi dallo stesso sei anni dopo a seguito di indulto speciale.\nMuore a Sorisole il 15 marzo 1785. Il Cardinale Francesco Carrara il 18 settembre 1786 si rec\u00f2 a Sorisole per venerarne le spoglie.\nAngelo Maria Barbaro (Portogruaro 1726 - 1779), abate, autore di novelle e sonetti in lingua veneta, intitola un suo componimento poetico \"Al prevosto di Sorisole don Antonio Rubbi\" con il quale invoca la sua benedizione per Venezia e il suo Doge.\nLa figura di Rubbi venne salacemente parodiata dallo scrittore veneziano Antonio Piazza (1742-1825), nel racconto \"Il Dervis\", contenuto nella raccolta \"Castelli in aria\", del 1773."}
{"id": "2536120", "revid": "767487", "url": "https://it.wikipedia.org/wiki?curid=2536120", "title": "Provincia di Cordillera (Bolivia)", "text": "La provincia di Cordillera \u00e8 una delle 15 province del dipartimento di Santa Cruz nella Bolivia centro-orientale. Il capoluogo \u00e8 la citt\u00e0 di Lagunillas. \nAl censimento del 2001 possedeva una popolazione di 101.733 abitanti.\nSuddivisione amministrativa.\nLa provincia \u00e8 suddivisa in 7 comuni:"}
{"id": "2536121", "revid": "729019", "url": "https://it.wikipedia.org/wiki?curid=2536121", "title": "Epatite autoimmune", "text": "L'epatite autoimmune \u00e8 una forma aggressiva di epatite, infiammazione cronica del fegato, a eziologia sconosciuta e a patogenesi autoimmunitaria. Confusa in passato con diverse altre forme di epatite, \u00e8 stata definitivamente riconosciuta da Mackay.\nEpidemiologia.\nViene colpito prevalentemente il sesso femminile (71%) generalmente prima dei 40 anni di et\u00e0 ed \u00e8 presente in tutti i gruppi etnici. Poich\u00e9 la sua prevalenza \u00e8 stimata tra 0,5 e 1/100.000 \u00e8 considerata malattia rara.\nEssendo una malattia autoimmunitaria, spesso si associa ad altre comuni patologie su base autoimmune come la rettocolite ulcerosa, l'artrite reumatoide, il diabete mellito di tipo 1, la sindrome di Sj\u00f6gren o tiroiditi autoimmuni.\nEziopatogenesi.\nL'eziologia \u00e8 sconosciuta, tuttavia l'ipotesi patogenetica pi\u00f9 accreditata \u00e8 che diversi fattori ambientali, virali (\"Morbillivirus\", CMV, EBV, HCV) o farmacologici (minociclina, atorvastatina, trazodone) possano agire come fattori scatenanti in individui geneticamente predisposti con il meccanismo del cosiddetto mimetismo molecolare. Omologie, nella sequenza degli aminoacidi, tra proteine virali o farmacologiche e proteine degli epatociti sarebbero in grado di causare e mantenere una reazione immunitaria contro le strutture stesse dell'epatocita secondo un meccanismo autoimmunitario.\nSul piano genetico \u00e8 significativa l'associazione con il complesso maggiore di istocompatibilit\u00e0, la cui sovraespressione, in particolar modo degli alleli DRB1*0301 e DRB1*0401 nella etnia caucasica, provocherebbe alterazioni nelle proteine della membrana degli epatociti che stimolerebbero le cellule presentanti l'antigene iniziando una reazione autoimmunitaria cellulo-mediata; l'aumento dei linfociti T citotossici e la diminuzione di quelli soppressori, uniti all'aumentata produzione di IL-2, INF-\u03b3 e TNF-\u03b1, arrivano a provocare la morte per necrosi degli epatociti.\nAnche l'immunit\u00e0 umorale \u00e8 coinvolta, dal momento che le stesse cellule presentati l'antigene stimolano i linfociti B e le plasmacellule a produrre citochine e immuglobuline costituite da anticorpi aspecifici e autoanticorpi. Questi fattori immunitari, unitamente ai prodotti della necrosi epatocitaria, come in tutte le epatopatie croniche stimolano la formazione di fibrociti che modificano l'architettura stessa del tessuto epatico e iniziano il processo irreversibile della cirrosi epatica. Nell'epatite autoimmune questo processo \u00e8 molto accelerato e si compie, senza trattamento, in 2-5 anni.\nClassificazione.\nGeneralmente si riconoscono due sottotipi maggiori e un terzo minore:\nClinica.\nSegni e sintomi.\nLa malattia si presenta con un quadro clinico di epatite acuta associata a febbre, nausea e anoressia, cefalea, epatomegalia e ittero. Se non viene riconosciuta e trattata, evolve come una malattia cronica del fegato con dimagrimento, amenorrea e presenza di angiomi stellati. Possono coesistere, inoltre, i sintomi e i segni delle malattie associate, quali dolori articolari, emorragia gastrointestinale e sindrome sicca.\nEsami di laboratorio e strumentali.\nLe indagini di laboratorio possono mostrare elevazione della concentrazione plasmatica di bilirubina, transaminasi e, talvolta, dell'alfa-feto proteina. Le gammaglobuline sono superiori al 30% al protidogramma e sono presenti gli autoanticorpi che permettono di distinguere tra le varie forme di malattia (vedi paragrafo \"Classificazione\"); nella seconda forma pu\u00f2 essere presente viremia da HCV in caso di infezione. Indagini utili nelle fasi avanzate della malattia sono l'albuminemia e gli esami per la valutazione della situazione coagulativa, in particolar modo piastrinemia e protrombinemia.\nDiagnosi differenziale.\nIl criteri diagnostici non sono codificati, ma le diagnosi differenziale con le altre forme di Epatite cronica si basano su:\nTrattamento e prognosi.\nIl trattamento si basa sul controllo dell'infiammazione tramite l'utilizzo di corticosteroidi e altri immunosoppressori, quali azatioprina, tacrolimus, micofenolato mofetile e budesonide. L'80% dei casi in forma classica risponde alla terapia. In caso di mancata risposta o se sopraggiunge un'insufficienza epatica grave, pu\u00f2 rendersi necessario un trapianto di fegato, che risulta efficace nel 74-94% dei casi, con la possibilit\u00e0 di recidiva ridotta dal trattamento antirigetto."}
{"id": "2536122", "revid": "6923", "url": "https://it.wikipedia.org/wiki?curid=2536122", "title": "Comunit\u00e0 montana Irno - Solofrana", "text": "La Comunit\u00e0 montana Irno - Solofrana \u00e8 una comunit\u00e0 montana campana.\nL'Ente \u00e8 stato istituito dalla L.R. 20 dell'11.12.2008 e comprende otto comuni di cui cinque della provincia di Salerno e tre della provincia di Avellino:"}
{"id": "2536123", "revid": "320928", "url": "https://it.wikipedia.org/wiki?curid=2536123", "title": "Gamma Bo\u00f6tis", "text": ""}
{"id": "2536127", "revid": "3115", "url": "https://it.wikipedia.org/wiki?curid=2536127", "title": "The Ghost Overground", "text": "The Ghost Overground \u00e8 un EP pubblicato dai Jack's Mannequin il 5 agosto 2008 con la Sire Records, uscito come esclusiva di iTunes Store. Esso contiene due canzoni dell'album \"The Glass Passenger\" (30 settembre 2008) e due tracce live tratte dal loro album di debutto, \"Everything in Transit\". Il titolo \"The ghost overground\" \u00e8 tratto da un verso della canzone \"Crashin\", contenuta nel nuovo album. Dopo la pubblicazione dell'EP, la traccia \"The Resolution\" ha raggiunto la numero 1 nella classifica Billboard \"Hot Singles Sales\", la numero 104 sulla Billboard Hot 100 e la numero 27 sulla Billboard Modern Rock Tracks."}
{"id": "2536129", "revid": "1985", "url": "https://it.wikipedia.org/wiki?curid=2536129", "title": "CIZEK Model One", "text": ""}
{"id": "2536132", "revid": "628767", "url": "https://it.wikipedia.org/wiki?curid=2536132", "title": "Provincia di Guarayos", "text": "La provincia di Guarayos \u00e8 una delle 15 province del dipartimento di Santa Cruz nella Bolivia orientale. Il capoluogo \u00e8 la citt\u00e0 di Ascenci\u00f3n de Guarayos. \nAl censimento del 2001 possedeva una popolazione di 31.577 abitanti.\nSuddivisione amministrativa.\nLa provincia \u00e8 suddivisa in 3 comuni:"}
{"id": "2536134", "revid": "125752028", "url": "https://it.wikipedia.org/wiki?curid=2536134", "title": "Case Magdalene", "text": "Le Case Magdalene erano istituti femminili che accoglievano le ragazze orfane, o ritenute \"immorali\", per via della loro condotta considerata peccaminosa o in contrasto con i pregiudizi della societ\u00e0 benpensante. La maggior parte di questi istituti furono gestiti da suore che appartenevano ai vari ordini, per conto della Chiesa cattolica.\nStoria.\nLe \"Case Magdalene\" sorsero in Inghilterra e in Irlanda nel XIX secolo, avendo convenzionalmente come scopo la riabilitazione di donne che avevano lavorato come prostitute. In Irlanda le \"Case\" prendevano il nome da Santa Maria Maddalena, che secondo la tradizione cattolica si pent\u00ec dei suoi peccati e divenne una fedele seguace di Ges\u00f9.\nNella maggior parte di questi istituti femminili, le donne, per lo pi\u00f9 ragazze adolescenti, erano trattenute spesso contro la loro volont\u00e0; questo avveniva anche grazie alla complicit\u00e0 dei familiari delle ragazze, preoccupati di mantenere integro l'onore e la reputazione della loro famiglia: cos\u00ec, per evitare un pubblico scandalo, le giovani erano condotte in questi conventi con l'intenzione di far espiare loro quelli che erano comunemente considerati gravi peccati.\nEssere madre nubile, essere troppo avvenente o troppo brutta, essere rimasta vittima di uno stupro, erano alcune tra le cause pi\u00f9 frequenti per cui si decideva di affidare le donne alle \"Case Magdalene\". Una volta accolte, le ragazze erano impegnate quotidianamente in estenuanti lavori, come lavare il bucato a mano: il duro lavoro, le privazioni e la preghiera erano la condotta che bisognava tenere e che costituiva il cammino verso la redenzione dei peccati del passato.\nLe \"Case Magdalene\" furono in breve prese sotto l'amministrazione e la tutela da parte della Chiesa cattolica, che ne aiut\u00f2 la diffusione: le \"Case\", per\u00f2, che inizialmente erano concepite solo come ricoveri di breve durata, si trasformarono nel tempo in istituzioni a lungo termine. La ragione d'essere di queste \"Case\" si discostava, cos\u00ec, sempre pi\u00f9 dal loro intento iniziale, cio\u00e8 togliere dalla strada le prostitute e riabilitarle nella societ\u00e0, aiutandole a trovare un impiego fisso che, a causa dei loro trascorsi, era sempre stato negato loro. Alle penitenti era richiesto di lavorare, soprattutto come lavandaie, il pi\u00f9 delle volte contro la loro stessa volont\u00e0. Le suore, cui era affidata la dirigenza degli istituti, attuavano severe regole e duri provvedimenti, atti a scoraggiare la volont\u00e0 delle donne ad abbandonare gli istituti e che, allo stesso tempo, cercavano di motivarle alla penitenza.\nNell'accettazione delle ricoverate non veniva fatta alcuna discriminazione per religione, colore della pelle o nazionalit\u00e0. Dopo il ricovero, le donne che desideravano rimanere nella Casa erano poste sotto il comando di una suora e venivano chiamate \"Sorelle di Santa Margherita\". Seguivano delle regole di vita severe, ma non pronunciavano alcun voto religioso.\nL'esistenza delle Case Magdalene non fu tenuta di gran conto fino al 1993, quando un ordine di suore a Dublino vendette parte del convento a un imprenditore immobiliare. I resti di 155 ricoverate, che erano stati tumulati in tombe anonime all'interno della propriet\u00e0, furono esumati e, fatta eccezione per un corpo, cremati e seppelliti in una tomba comune nel cimitero di Glasnevin. Questo scaten\u00f2 uno scandalo pubblico. Nel 1999 Mary Norris, Josephine McCarthy e Mary-Jo McDonagh, ricoverate nella Casa, fecero un resoconto del trattamento ricevuto nella Casa.\nCritiche.\nPer via delle dure condizioni di vita e delle rigide regole imposte alle donne che vi vivevano, molto spesso sono state mosse critiche contro queste istituzioni, paragonandole in definitiva a delle vere e proprie lavanderie industriali, dove la manodopera delle \"operaie\", non essendo retribuita, permetteva proficui guadagni agli istituti. In Irlanda, questi luoghi erano conosciuti come \"Magdalene Laundries\" (Lavanderie Magdalene). \u00c8 stato calcolato che circa 30.000 donne furono ospitate nel corso dei 150 anni di storia di queste istituzioni. L'ultima \"Casa Magdalene\" in Irlanda \u00e8 stata chiusa il 25 settembre del 1996. A tutt'oggi non esiste una statistica esatta di quante donne siano state ospitate complessivamente."}
{"id": "2536135", "revid": "110157", "url": "https://it.wikipedia.org/wiki?curid=2536135", "title": "Provincia di Jos\u00e9 Miguel de Velasco", "text": "La provincia di Jos\u00e9 Miguel de Velasco \u00e8 una delle 15 province del dipartimento di Santa Cruz nella Bolivia orientale. Il capoluogo \u00e8 la citt\u00e0 di San Ignacio de Velasco. \nAl censimento del 2001 possedeva una popolazione di 56.702 abitanti .\nSuddivisione amministrativa.\nLa provincia \u00e8 suddivisa in 3 comuni:"}
{"id": "2536136", "revid": "628767", "url": "https://it.wikipedia.org/wiki?curid=2536136", "title": "Provincia di Manuel Mar\u00eda Caballero", "text": "La provincia di Manuel Mar\u00eda Caballero \u00e8 una delle 15 province del dipartimento di Santa Cruz nella Bolivia orientale. Il capoluogo \u00e8 la citt\u00e0 di Comarapa. \nAl censimento del 2001 possedeva una popolazione di 20.010 abitanti.\nSuddivisione amministrativa.\nLa provincia \u00e8 suddivisa in 2 comuni:"}
{"id": "2536138", "revid": "1714743", "url": "https://it.wikipedia.org/wiki?curid=2536138", "title": "Beatrice di Monferrato", "text": "Origine.\nBeatrice, secondo il \"De Allobrogibus libri novem\", era figlia del Marchese del Monferrato, Guglielmo VI (1173 \u2013 1225) e di Berta di Clavesana(1180 \u2013 1224) che secondo il \"Regesto dei Marchesi di Saluzzo\" era figlia di Bonifacio Marchese di Clavesana, citato come suocero di Guglielmo; Beatrice era sorella di Bonifacio II del Monferrato.Guglielmo VI del Monferrato, secondo il documento n\u00b0 104 del \"Monumenta Aquensia, Volume 1\" era l'unico figlio del Marchese del Monferrato, Bonifacio I degli Aleramici e della moglie, Elena di Bosco, che secondo la \"Chronica Jacobi de Aquis\" (non consultata), era la figliola del Marchese del Bosco.\nBiografia.\nBeatrice di Monferrato spos\u00f2 il 21 novembre 1219 (quando non aveva ancora dieci anni) Andrea Ghigo (1184 \u2013 1237), erede del delfinato del Viennois e della contea d'Albon, che, sia secondo il \"De Allobrogibus libri novem\", che secondo la \"Chronica Albrici Monachi Trium Fontium\", era l'unico figlio maschio del duca di Borgogna, Ugo III (1148 \u2013 1192) e della delfina del Viennois e contessa di Albon, contessa di Grenoble, di Oisans, e di Brian\u00e7on Beatrice d'Albon (1161 \u2013 1228), che, ancora secondo la \"Chronica Albrici Monachi Trium Fontium\", era figlia di Ghigo V d'Albon, delfino del Viennois e della moglie, Beatrice, che secondo Nicolas Chorier, nel suo \"Histoire de Dauphin\u00e9\" era Beatrice del Monferrato, che secondo la \"Ex vita Margarit\u00e6 Albonensis comitiss\u00e6\", era figlia del marchese del Monferrato, Guglielmo V, ed era consanguinea dell'imperatore, Federico Barbarossa; infatti era figlia di Giuditta di Babenberg (1110/1120 \u2013 1168), figlia di Leopoldo III duca di Babenberg e Austria (San Leopoldo di Babenberg) e di Agnese di Waiblingen (quindi Giuditta era la sorellastra di Corrado III di Svevia e Federico II di Svevia, il padre del Barbarossa).\nNel 1228, era morta la suocera di Beatrice, la madre del marito, Andrea/Ghigo, Beatrice d'Albon, che prima di morire aveva lasciato un testamento in cui disponeva che tutti i suoi titoli andassero al suo figlio maschio, Andrea Ghigo, per cui Beatrice divenne delfina consorte.\nNel 1236, suo marito, Andrea Ghigo (\"Dom. Andreas Dalphinus Viennensis et Albonis comitis\") fece testamento, disponendo che gli sarebbe succeduto il figlio maschio Ghigo (\"Guigonem filium suum\"), sotto tutela della madre, Beatrice di Monferrato (\"Beatricem uxorem suam comitissam matris eiusdem Guigonis\"); menzion\u00f2 anche la figlia di primo letto, Beatrice (\"Beatrici fili\u00e6 su\u00e6 uxori comitis Montis-fortis\").\nSuo marito, Andrea Ghigo, secondo il \"De Allobrogibus libri novem\", mor\u00ec il pomeriggio del 14 marzo 1237 (\"tertius idus Martias post meridiem\"), e, sotto la tutela di Beatrice, gli succedette il figlio, Ghigo.Beatrice tenne la reggenza sino alla maggiore et\u00e0 del figlio.\nSecondo alcuni cronisti, Beatrice dopo essere rimasta vedova si spos\u00f2 in seconde nozze con Guido II, Signore di B\u00e2g\u00e9, ma secondo la \"Histoire g\u00e9n\u00e9alogique de la royale maison de Savoie\" \u00e8 una errata interpretazione di un documento dove Beatrice viene citata, come Delfina (\"Beatrix de Montferrat veuve du Daufin Andr\u00e9\").\nBeatrice mor\u00ec nel 1256.\nFigli.\nBeatrice ad Andrea Ghigo diede due figli:"}
{"id": "2536139", "revid": "2039310", "url": "https://it.wikipedia.org/wiki?curid=2536139", "title": "Maurizio Stirpe", "text": "Biografia.\nMaurizio Stirpe \u00e8 nato a Frosinone il 31/7/1958. Ha completato gli studi scolastici presso il Collegio SantaMaria di Roma nel luglio del 1976 ed ha ottenuto la laurea in Giurisprudenza all\u2019Universit\u00e1 La Sapienza di Roma con il massimo dei voti nel novembre del 1981, maturando esperienze significative nel l\u2019approfondimento di tematiche legate sia alla macroeconomia che alla direzione strategica e gestione d\u2019impresa.\nHa iniziato la sua esperienza lavorativa nel 1982 nella societ\u00e0 \"Prima SpA\" di Torrice (FR) guidata dal padre Benito, ricoprendo successivamente il ruoli di Direttore Generale (1988), Amministratore Delegato (1998) e Presidente del CdA (2008), fino alla realizzazione del progetto di fusione della stessa \"Prima SpA\" con la societ\u00e0 \"Sole SpA\" di Oderzo (TV), che ha dato vita al gruppo industriale \"Prima Sole Components SpA (PSC SpA)\", attualmente operante nel settore della progettazione e realizzazione di componenti in plastica per l\u2019industria degli autoveicoli, motoveicoli e degli elettrodomestici con numerosi stabilimenti in Italia e all\u2019estero (ad oggi in Francia, Germania, Slovacchia e Brasile).\nAttualmente \u00e8 Presidente del CdA di Prima Sole Components Spa.\nDal 30 aprile 2019 Maurizio Stirpe \u00e8 anche membro del consiglio di amministrazione del Sole 24 Ore S.p.A.\nDal punto di vista dell\u2019attivit\u00e0 di volontariato associativo, \u00e8 stato dapprima Vice Presidente dell\u2019Unione Industriali di Frosinone (UIF) dal 1992 al 1994 e successivamente, dal 1994 al 1996, Consigliere incaricato con delega alle relazioni industriali ed agli affari sociali.\nDal giugno del 1997 al luglio del 2001 \u00e8 stato Presidente della stessa UIF, riservando, nell\u2019espletamento di questo incarico, ampia attenzione alle tematiche della qualit\u00e0 totale, delle reti d\u2019impresa, della formazione del personale, e, soprattutto dell\u2019internazionalizzazione.\nDal 2003 \u00e8 stato dapprima componente della Giunta di Confindustria Lazio e, successivamente, \u00e8 stato nominato membro della Giunta di Confindustria (oggi denominata Consiglio Generale) alla quale ha partecipato a diverso titolo fino al maggio del 2016. Dal 2007 al 2011 \u00e8 stato Presidente di Confindustria Lazio, contribuendo sia alla nascita di Fidimpresa Lazio sia, e soprattutto, a quella di Unindustria (Unione degli Industriali e delle Imprese di Roma, Frosinone, Latina, Rieti e Viterbo) di cui \u00e8 stato Vice Presidente con delega allo sviluppo associativo nel biennio 2011-2012.\nNel settembre del 2012 \u00e8 stato eletto Presidente di Unindustria per il quadriennio 2012-2016. \nNel biennio 2012-2014 \u00e8 stato membro della Commissione per la riforma dello Statuto di Confindustria. Nel maggio del 2016 \u00e8 stato eletto Vice Presidente di Confindustria con delega al Lavoro e alle Relazioni Industriali per il quadriennio 2016-2020. Nel maggio 2020 \u00e8 stato confermato Vice Presidente per il Lavoro e le Relazioni Industriali per il biennio 2020-2022.\nSul versante dell\u2019attivit\u00e0 di volontariato sportivo, \u00e8 Presidente ed Amministratore Unico del Frosinone Calcio dal 2003 ed in tale veste ha contribuito ad ottenere la partecipazione a due campionati di Serie A nelle stagioni 2015-2016 e 2018-2019, unitamente alla realizzazione nel 2017 del nuovo stadio \"Benito Stirpe\" a Frosinone.\nNel mondo del calcio ha provato a contribuire alla crescita del movimento, rivestendo dal 2002 al 2006 la carica di membro del Consiglio di Lega di Serie C, dal 2006 al 2010 quella di membro del Consiglio di Lega della Serie A e B e di componente del Consiglio Federale della FIGC. Ha contribuito nel 2009 alla nascita e all\u2019avviamento della Lega di Serie B di cui \u00e8 stato membro del Consiglio di Lega nel biennio 2016-2017.\nNel giugno del 2010 ha ricevuto l\u2019Onorificenza di Ufficiale Ordine al Merito della Repubblica Italiana. Nel giugno 2020 \u00e8 stato nominato Cavaliere del Lavoro, onorificenza che era stata precedentemente conferita anche a suo padre, Benito Stirpe."}
{"id": "2536140", "revid": "276444", "url": "https://it.wikipedia.org/wiki?curid=2536140", "title": "F\u00e9d\u00e9ration Internationale de l'Automobile", "text": ""}
{"id": "2536141", "revid": "628767", "url": "https://it.wikipedia.org/wiki?curid=2536141", "title": "Provincia di \u00d1uflo de Ch\u00e1vez", "text": "La provincia di \u00d1uflo de Ch\u00e1vez \u00e8 una delle 15 province del dipartimento di Santa Cruz nella Bolivia orientale. Prende il nome dal conquistador omonimo \u00d1uflo de Chaves (1518-1568). Il capoluogo \u00e8 la citt\u00e0 di Concepci\u00f3n. \nAl censimento del 2001 possedeva una popolazione di 93.997 abitanti.\nSuddivisione amministrativa.\nLa provincia \u00e8 suddivisa in 6 comuni:"}
{"id": "2536142", "revid": "1318658", "url": "https://it.wikipedia.org/wiki?curid=2536142", "title": "Sacri Monti del Piemonte e della Lombardia", "text": "I Sacri Monti del Piemonte e della Lombardia sono un sito seriale inserito dall'UNESCO nella lista dei patrimoni dell'umanit\u00e0 nel 2003. Il sito \u00e8 costituito da otto Sacri Monti realizzati tra la fine del XV e del XVIII secolo: il Sacro Monte di Varallo, il Sacro Monte di Orta, Sacro Monte di Crea, il Sacro Monte di Oropa, il Sacro Monte di Belmonte, il Sacro Monte di Ghiffa, il Sacro Monte di Domodossola, il Sacro Monte di Varese e il Sacro Monte di Ossuccio.\nI Sacri Monti alpini e prealpini di Piemonte e Lombardia sono stati giudicati meritevoli di comparire nella lista del Patrimonio mondiale dell'UNESCO perch\u00e9 rispondenti ai seguenti criteri:\nStoria.\nI Sacri Monti sono apparsi tra la fine del XV e l'inizio del XVI secolo, con l'idea di creare in Europa luoghi di preghiera alternativi ai luoghi santi di Gerusalemme e della Palestina, ai quali l'accesso dei pellegrini diventava sempre pi\u00f9 difficile a causa della rapida espansione della cultura musulmana. I frati minori, custodi del Santo Sepolcro, selezionarono tre siti - Varallo in Valsesia, appartenente al ducato di Milano, Montaione in Toscana, e Braga nel nord del Portogallo - per costruirvi una \"Nuova Gerusalemme\", con una concezione ed una topografia simili a quella originale. Qualche anno dopo, particolarmente dopo il Concilio di Trento del 1545 - 1563, questo modello devozionale, e segnatamente quello di Varallo, disegnato attorno al 1480, fu utilizzato per altre ragioni, specialmente in quelle diocesi che cadevano sotto la giurisdizione della curia di Milano. Si trattava questa volta di combattere l'influenza della Riforma protestante favorendo la creazione di altri sacri monti come concreta espressione di devozionalit\u00e0 e come baluardi contro gli eretici. Essi erano dedicati non solo a Cristo, ma anche al culto della Madonna, dei Santi, della Trinit\u00e0 e del Rosario.\nQuesto progetto ideale, tradotto in norme specifiche per le tipologie e gli stili architettonici, fu fortemente sostenuto da Carlo Borromeo, vescovo di Milano. Avendo in mente le idee emerse dal Concilio di Trento, egli volle continuare la costruzione del Sacro Monte di Varallo prima di dare avvio ai lavori sugli altri. Questa fase and\u00f2 avanti lungo tutto il XVII secolo, sino a met\u00e0 del XVIII secolo. A quello di Varallo seguirono i sacri monti di Crea, Orta, Varese, Oropa, Ossuccio, Ghiffa, Domodossola e Valperga. Se essi seguirono all'inizio determinate regole di base, svilupparono in seguito loro propri aspetti artistici ed architettonici. Altri sacri monti furono progettati e costruiti durante tutto il XVIII secolo, ma molti di essi rappresentavano esempi di concezioni differenti, prive delle motivazioni religiose, della autenticit\u00e0 di una composizione che segue ben precise regole, e prive della presenza di quegli elementi di magnificenza architettonica ed artistica che essi avevano nella prima fase del XVI e del XVII secolo.\nSacri Monti.\nSacro Monte di Varallo.\nI lavori iniziarono nell'ultima decade del XV secolo, per ricostruire il paesaggio della Terra Santa su un dirupo roccioso che sovrasta la cittadina di Varallo. Furono erette molte cappelle con statue pressappoco a grandezza d'uomo, e furono eseguiti affreschi che raffiguravano i diversi luoghi biblici.\nIl tema prescelto fu modificato alla fine del XVI secolo, sotto l'influenza della Controriforma, adottando quello della Vita e della Passione di Cristo.\nMolti artisti e scultori di grande rilevanza contribuirono ai lavori. Attualmente, il tracciato comprende le prime ricostruzioni di Nazaret e di Betlemme in un paesaggio boschivo, un'area corrispondente ad un giardino elegantemente progettato e 45 cappelle che si affacciano sul cammino principale. La cima della collina \u00e8 dedicata ad una rievocazione della citt\u00e0 di Gerusalemme.\nSacro Monte di Crea.\nLe origini del Sacro Monte di Crea risalgono al 1589, anno in cui vide la luce un progetto di costruzione di 25 cappelle che dovevano illustrare i Misteri del Rosario su uno dei colli pi\u00f9 alti della regione del Monferrato. Ma il progetto cambi\u00f2 nel corso del tempo, e il complesso comprende oggi 23 cappelle e cinque romitori. Fanno parte del complesso anche gli edifici del santuario della Assunzione della Vergine, costruito originariamente in stile romanico, che ha subito poi modifiche nel corso del XV, XVII, XIX e XX secolo. Le cappelle conservano statue in terracotta policroma e dipinti che risalgono al primo periodo. I gruppi statuari furono completati con altre statue (in gesso) durante la campagna di restauri condotta nel XIX secolo. I boschi sui quali sono situate le cappelle contengono numerose specie floreali rare.\nSacro Monte di Orta.\nQuesto complesso, il solo dedicato a San Francesco d'Assisi, fu costruito in tre fasi. La prima, che ebbe inizio nel 1590 per volere della comunit\u00e0 locale e che continu\u00f2 fin verso il 1630; essa \u00e8 contraddistinta, come stile, dal manierismo. Nella seconda fase, che dur\u00f2 fino alla fine del XVII secolo, lo stile predominante fu il barocco, stile che si svilupp\u00f2 poi, durante il terzo periodo, sino alla fine del XVIII secolo, in forme pi\u00f9 libere fondendosi con altre influenze. Il complesso consiste di 21 cappelle, l'antico Ospizio di San Francesco, una porta monumentale ed una fontana. Questo sacro monte \u00e8 l'unico a non aver subito cambiamenti nel suo assetto topologico dopo il XVI secolo. Il giardino, con una magnifica vista sul lago di Orta, ha una qualit\u00e0 eccezionale.\nSacro Monte di Varese.\nLuogo di pellegrinaggio sin dal Medioevo per la chiesa di Santa Maria del Monte e poi per il monastero delle Romite Ambrosiane fondato nel 1474, il Sacro Monte di Varese comprende quattordici cappelle pi\u00f9 il santuario che funge da quindicesima cappella. I lavori iniziarono nel 1604, lungo i due chilometri di un percorso acciottolato che mostra i \"Misteri del Rosario\". Grazie a munifiche donazioni, la costruzione fu assai pi\u00f9 rapida di quella di altri sacri monti, e tredici delle cappelle furono terminate entro il 1623. Nel 1698 i lavori risultavano completati nella loro forma attuale. Come avviene nel Rosario, le cappelle sono divise a gruppi di cinque. Lo stile architettonico delle cappelle, degli archi trionfali e delle fontane \u00e8 variegato, ispirato ai modi stilistici del manierismo. Le statue e gli affreschi che ornano le cappelle documentano le principali correnti dell'arte sacra seicentesca in area milanese.\nSacro Monte di Oropa.\nUno dei pi\u00f9 antichi santuari dedicati alla Madonna, che attira molti devoti pellegrini si trova ad Oropa. Sebbene i lavori di avvio della costruzione del Sacro Monte, come struttura annessa al santuario, fossero iniziati nel 1617, essi non erano ancora completati alla fine del XVII secolo. Il piano iniziale era di illustrare la vita della Vergine Maria attraverso venti cappelle, con altre cinque dedicate ad episodi del Nuovo Testamento. Il progetto benefici\u00f2 del supporto del duca di Savoia, essendo collocato nel territorio del ducato stesso. Il sito \u00e8 il pi\u00f9 elevato tra il gruppo dei sacri monti culminando a pi\u00f9 di 2300 metri, su una collina coperta di betulle e contornata da picchi alpini. Vi sono oggi 27 cappelle, dodici delle quali dedicate alla vita delle Vergine Maria e le restanti a differenti temi religiosi. Il loro stile architettonico \u00e8 quello barocco, tipico del periodo in cui furono costruite; lo stesso per le statue e per i dipinti che le abbelliscono.\nSacro Monte di Ossuccio.\nQuesto complesso si situa sulla riva occidentale del lago di Como, a dalla citt\u00e0 omonima; giace su un dirupo a 400 metri sul livello del mare, di fronte all'isola Comacina. \u00c8 completamente isolato da ogni altra costruzione, circondato da campi, da piantagioni di ulivi e da boschi. Le quattordici cappelle, tutte costruite tra il 1635 e il 1710, sono in stile barocco: esse conducono al santuario edificato nel 1532, posto sulla sommit\u00e0 a completamento simbolico della corona del Rosario\nSacro Monte di Ghiffa.\nTra la fine del XVI e la met\u00e0 del XVII secolo, fu concepito il piano di edificazione di un Sacro Monte attorno al santuario della Santa Trinit\u00e0, su una collina fitta di boschi. In questa prima fase, tuttavia, solo tre cappelle furono costruite. Questo port\u00f2 comunque ad un sostanziale incremento dei pellegrini in visita al santuario e, di conseguenza, ad un ampio sforzo di espansione dei lavori che si comp\u00ec tra il 1646 e il 1649. Nel suo stato attuale il sacro monte comprende tre cappelle dedicate a differenti soggetti biblici, e tre altre cappelle pi\u00f9 piccole che hanno funzione di oratori.\nIl Sacro Monte Calvario, Domodossola.\nNel 1656, due frati cappuccini scelsero il colle Mattarella, che sovrasta Domodossola, per farlo diventare un luogo che ospitasse il Sacro Monte e Calvario. Nacque cos\u00ec una serie di dodici cappelle con un apparato decorativo di statue ed affreschi, che rappresentano le Stazioni della Croce e tre cappelle che illustrano la Deposizione dalla Croce, il santo Sepolcro e la Resurrezione. In cima al colle \u00e8 posto il santuario ottagonale della Santa Croce, la cui costruzione inizi\u00f2 nel 1657.\nSacro Monte di Belmonte.\nLa collina di granito rosso di Belmonte si erge isolata dalle creste della catena prealpina in Piemonte. Il progetto per questo Sacro Monte fu concepito dal monaco Michelangelo da Montiglio all'inizio del XVIII secolo. Avendo trascorso parecchi anni in Terra Santa, egli desiderava ricreare i luoghi biblici nel nord d'Italia, e disegn\u00f2 pertanto un circuito di cappelle che simboleggiassero i principali eventi della Passione, culminando nel piccolo santuario che esisteva in quel luogo e che da tempo era meta di pellegrinaggi. Le cappelle, in numero di tredici, hanno una struttura pressoch\u00e9 identica: esse furono finanziate in larga misura dalla comunit\u00e0 locale. In origine esse erano decorate con dipinti di soggetto sacro ed opere di artigianato locale; fu solo un secolo pi\u00f9 tardi che esse furono abbellite con statue in ceramica di Castellamonte. Il sentiero di accesso fu allargato alla fine del XIX secolo, per renderlo adeguato ad accogliere il numero crescente di pellegrini."}
{"id": "2536143", "revid": "119148036", "url": "https://it.wikipedia.org/wiki?curid=2536143", "title": "Comunit\u00e0 montana del Matese", "text": "La Comunit\u00e0 montana del Matese \u00e8 una comunit\u00e0 montana campana. \nL'ente comprende diciassette comuni della provincia di Caserta:"}
{"id": "2536145", "revid": "181699", "url": "https://it.wikipedia.org/wiki?curid=2536145", "title": "Beato Clemente", "text": ""}
{"id": "2536149", "revid": "30610", "url": "https://it.wikipedia.org/wiki?curid=2536149", "title": "Comunit\u00e0 montana Monte Maggiore", "text": "La Comunit\u00e0 montana Monte Maggiore \u00e8 una comunit\u00e0 montana della provincia di Caserta in Campania.\nL'Ente, in base alla L.R. 20 dell'11.12.2008 comprende nove comuni della provincia di Caserta."}
{"id": "2536150", "revid": "181699", "url": "https://it.wikipedia.org/wiki?curid=2536150", "title": "Beato Francesco da Caldarola", "text": ""}
{"id": "2536151", "revid": "640389", "url": "https://it.wikipedia.org/wiki?curid=2536151", "title": "Sabicce", "text": "S\u00e0bicce (in sloveno \u017dab\u010de, in tedesco \"Sabig\") \u00e8 un centro abitato della Slovenia, frazione del comune di Tolmino.\nLa localit\u00e0 \u00e8 situata a 1,8\u00a0km dal capoluogo comunale e a 6,1\u00a0km in linea d'aria dal confine italiano, nell'alta valle dell'Isonzo.\nA sud-est dell'insediamento (\"naselje\") si trova la chiesetta di San Marco (\"Sv. Marko\") su di un'altura di 295 metri. Al villaggio appartengono anche le localit\u00e0 di Casanari (\"Ka\u0161anar\") e Mo' (\"Moh\").\nDurante il dominio asburgico Sabicce fu comune autonomo con il nome di \"Sabig\".\nTra le due guerre mondiali per un periodo fu frazione del comune di Santa Lucia di Tolmino della Provincia del Friuli per poi passare, nel 1927, alla ricostituita Provincia di Gorizia nel comune di Tolmino.\nAlture principali.\nMonte Pol\u00f3ga (\"Poloje\"), 981 m; Monte San Paolo (\"\u017dabijski vrh\"), 722 m.\nCorsi d'acqua.\nTorrente Tolminca (\"Tolminka\"); Rio Zadla(s) (\"Zadla\u0161\u010dica\")"}
{"id": "2536152", "revid": "117643459", "url": "https://it.wikipedia.org/wiki?curid=2536152", "title": "Gottfried van Swieten", "text": "Figlio di Gerard van Swieten, medico personale dell'imperatrice Maria Teresa d'Austria, oggi \u00e8 ricordato soprattutto per la sua amicizia, partenariato e sponsorizzazione nei confronti di vari grandi compositori della musica classica, tra i quali Joseph Haydn, Wolfgang Amadeus Mozart, e Ludwig van Beethoven. Fu grande ammiratore di Georg Friedrich H\u00e4ndel e Johann Sebastian Bach e possedeva nella sua biblioteca una vasta raccolta delle partiture dei due maestri. Fu appunto nella sua biblioteca che Mozart scopr\u00ec le opere di Bach. Van Swieten scrisse fra l'altro il libretto per l'oratorio \"La Creazione\" di Joseph Haydn, ispirandosi al libro biblico della Genesi, al Libro dei Salmi e al poema \"Paradise Lost\" di John Milton, e il libretto per l'oratorio \"Le stagioni\" sempre di Joseph Haydn, ispirandosi al poema \"The Seasons\" di James Thomson. Beethoven gli dedic\u00f2 nel 1801 la Prima Sinfonia Op. 21. Fu amico sia di Otto Heinrich von Gemmingen-Hornberg che di Leopold Alois Hoffmann."}
{"id": "2536153", "revid": "181699", "url": "https://it.wikipedia.org/wiki?curid=2536153", "title": "Beato Angiolo da Monteleone", "text": ""}
{"id": "2536157", "revid": "1543377", "url": "https://it.wikipedia.org/wiki?curid=2536157", "title": "Seginus", "text": "Seginus (Gamma Bo\u00f6tis/ \u03b3 Boo / \u03b3 Bo\u00f6tis) \u00e8 una stella nella costellazione di Boote. Ha anche il nome tradizionale di Haris. Seginus deriva dalla latinizzazione del nome greco della costellazione di Boote, Theguius, mentre Haris dalla latinizzazione del nome arabo, Al Haris Al Sama, che significa \"la guardia\".\nOsservazione.\nSi tratta di una stella situata nell'emisfero celeste boreale. La sua posizione moderatamente boreale fa s\u00ec che questa stella sia osservabile specialmente dall'emisfero nord, in cui si mostra alta nel cielo nella fascia temperata; dall'emisfero australe la sua osservazione risulta invece pi\u00f9 penalizzata, specialmente al di fuori della sua fascia tropicale.\nIl periodo migliore per la sua osservazione nel cielo serale ricade nei mesi compresi fra maggio e settembre; nell'emisfero nord \u00e8 visibile anche per gran parte dell'autunno, grazie alla declinazione boreale della stella, mentre nell'emisfero sud pu\u00f2 essere osservata limitatamente durante i mesi invernali australi.\nCaratteristiche.\nSeginus \u00e8 a circa 85 anni luce di distanza dalla Terra. Si tratta di una gigante bianca appartenente alla classe spettrale A7III. \u00c8 una variabile di tipo Delta Scuti e la sua luminosit\u00e0 varia da 3,02 a 3,07 in un periodo di 6,97 ore.\n\u00c8 anche una stella binaria; a 0,02 secondi d'arco si trova una stella di piccola massa che, a quella distanza, dista nella realt\u00e0 1,8 UA. A circa 30 secondi d'arco si trova una terza stella di magnitudine 12,7, che non pare legata gravitazionalmente alla principale."}
{"id": "2536158", "revid": "320928", "url": "https://it.wikipedia.org/wiki?curid=2536158", "title": "Haris", "text": ""}
{"id": "2536159", "revid": "767487", "url": "https://it.wikipedia.org/wiki?curid=2536159", "title": "Comunit\u00e0 montana Monte Santa Croce", "text": "La Comunit\u00e0 montana Monte Santa Croce \u00e8 una comunit\u00e0 montana della provincia di Caserta in Campania.\nL'Ente, in base alla L.R. 20 dell'11.12.2008 comprende otto comuni della provincia di Caserta."}
{"id": "2536164", "revid": "767487", "url": "https://it.wikipedia.org/wiki?curid=2536164", "title": "Comunit\u00e0 montana Monti Lattari", "text": "La Comunit\u00e0 montana Monti Lattari \u00e8 una comunit\u00e0 montana campana.\nL'Ente \u00e8 stato istituito dalla L.R. 20 dell'11.12.2008 con l'accorpamento di due comunit\u00e0 montane (ora soppresse), la Comunit\u00e0 montana Monti Lattari - Penisola Sorrentina e la Comunit\u00e0 montana Penisola Amalfitana, escludendo in entrambe i comuni che affacciano sul mare e lasciando soltanto quelli prettamente montani. Comprende otto comuni, di cui quattro della citt\u00e0 metropolitana di Napoli e quattro della provincia di Salerno."}
{"id": "2536175", "revid": "1305772", "url": "https://it.wikipedia.org/wiki?curid=2536175", "title": "Potage", "text": ""}
{"id": "2536176", "revid": "1305772", "url": "https://it.wikipedia.org/wiki?curid=2536176", "title": "Comunit\u00e0 montana Titerno e Alto Tammaro", "text": "La Comunit\u00e0 montana Titerno e Alto Tammaro \u00e8 una comunit\u00e0 montana della provincia di Benevento, che comprende 17 comuni. Essa si estende sull'appennino campano, tra la Valle Telesina, le colline dell'alto Tammaro ed il massiccio del Matese.\nGeografia fisica.\nTerritorio.\nLa comunit\u00e0 montana Titerno e Alto Tammaro \u00e8 stata costituita nel 2008 per accorpamento delle\ncomunit\u00e0 montane Zona del Titerno e Zona Alto Tammaro . Ne fanno parte i seguenti comuni:"}
{"id": "2536177", "revid": "15756", "url": "https://it.wikipedia.org/wiki?curid=2536177", "title": "Federico Hartig", "text": "Biografia.\nAppassionato naturalista sin dall'infanzia, dedic\u00f2 i suoi studi principalmente ai Microlepidotteri. Nel 1940, grazie all'appoggio di Galeazzo Ciano, fond\u00f2 l'Istituto Nazionale di Entomologia (INE).\nLe sue collezioni di lepidotteri sono tra le pi\u00f9 importanti mai realizzate in Italia, raccolte in numerosissime spedizioni in patria come all'estero, e conservate originariamente nella dimora di famiglia di Castel Roncolo.\nMuore ammalato di tumore nel 1980.\n\u00abNei suoi numerosissimi viaggi si dimostr\u00f2 un autentico cacciatore di specie (...) Con le sue pubblicazioni ha certamente contribuito alla qualificazione della biodiversit\u00e0 dei preziosi territori naturali da lui attraversati. Ma \u00e8 la bramea la scoperta pi\u00f9 sensazionale. Regala alla sua vita il nobile fine, notoriet\u00e0 alla sua carriera, svela al mondo il segreto di un'esistenza fino a quel momento latente, insospettata.\u00bb.\nNote.\n^ Hartig scopr\u00ec la Brahmaea europaea (Achanthobrahmea Europaea) nel 1963.\n^ R.Spicciarelli, La Psiche del Frassino, 2004"}
{"id": "2536186", "revid": "26161251", "url": "https://it.wikipedia.org/wiki?curid=2536186", "title": "Minestre", "text": ""}
{"id": "2536188", "revid": "2056951", "url": "https://it.wikipedia.org/wiki?curid=2536188", "title": "Unitariani universalisti", "text": "Gli unitariani universalisti (UU) sono un'organizzazione religiosa nata negli Stati Uniti nel 1961 dall'unione di due differenti tradizioni di radici cristiane protestanti, l'unitarianesimo e l'universalismo. Oggi sono una libera associazione interreligiosa caratterizzata dal suo sostegno alla \"libera e responsabile ricerca della verit\u00e0 e del significato\". Gli UU non condividono un credo, sono uniti dalla comune ricerca per la crescita spirituale e mirano a creare una fede universale che inglobi i valori umanisti insiti nella totalit\u00e0 delle tradizioni religiose con un rapporto individuale con il trascendente.\nEntrambe le dottrine nascono dalla reinterpretazione di tradizioni eretiche, gli unitariani caratterizzati dal rifiuto della Trinit\u00e0 e gli universalisti dalla credenza nella salvezza di tutte le anime. Trattandosi di tradizioni accusate sovente di ateismo, in quanto eresie di grande portata riformatrice, entrambe hanno sempre avuto al loro interno membri inclini a una visione pi\u00f9 razionale della fede. La prima rottura con la visione fedelmente cristiana si ebbe nel 1867, quando un gruppo di fedeli di credo pi\u00f9 razionalista si distaccarono e fondarono la \"Free Religious Association\", primo passo verso la teologia liberale che caratterizza l'attuale associazione.\nQuando nel 1961 anche all'interno delle due chiese madri la corrente razionalista prese il sopravvento, le chiese unirono le congregazioni in un'unica organizzazione rinunciando alla predominanza cristiana e aprendosi a una visione olistica della fede, contraria ad ogni imposizione dogmatica e gerarchia ecclesiastica e mirata alla formazione di una teologia personale. L'associazione universalista unitariana (UUA) si \u00e8 inoltre frequentemente schierata a difesa di battaglie ambientaliste e diritti civili.\nGli unitariani ritennero che il loro sviluppo spirituale dipendesse da loro stessi e non da una qualche autorit\u00e0 esterna. Questo attir\u00f2 numerosi intellettuali, ma d'altra parte, non promettendo la guarigione immediata come facevano i movimenti di Risveglio, gli unitariani non ricevettero l'appoggio dei ceti popolari.\nA partire dalla filosofia trascendentalista di Ralph Waldo Emerson, che invita ad una visione d'insieme della Natura e della Vita, l'unitarianesimo americano tender\u00e0 verso una metareligione, uscendo cos\u00ec dal grembo cristiano per abbracciare le saggezze religiose e spirituali del mondo intero, una sorta di unit\u00e0 che riunisca la diversit\u00e0 delle culture religiose e spirituali esprimendone la realt\u00e0 fondamentale. Ecco a cosa mira precisamente l'unitarianesimo universalista nato dalla fusione, nel 1961, delle congregazioni unitariane e della Chiesa universalista d'America."}
{"id": "2536189", "revid": "227211", "url": "https://it.wikipedia.org/wiki?curid=2536189", "title": "Limite induttivo", "text": ""}
{"id": "2536190", "revid": "227211", "url": "https://it.wikipedia.org/wiki?curid=2536190", "title": "Sistema diretto", "text": ""}
{"id": "2536191", "revid": "26161495", "url": "https://it.wikipedia.org/wiki?curid=2536191", "title": "Riforma fondiaria", "text": ""}
{"id": "2536193", "revid": "124141236", "url": "https://it.wikipedia.org/wiki?curid=2536193", "title": "Tullio Ferro", "text": "Ha scritto (da solo o in collaborazione) le musiche di diverse canzoni di Vasco Rossi, tra cui Vita spericolata; secondo lo stesso cantante di Zocca, \"le pi\u00f9 belle canzoni di Vasco Rossi sono state scritte da Tullio Ferro\".\nBiografia.\nCon la famiglia si trasferisce, ancora bambino, a Bologna, la citt\u00e0 dove impara a suonare la chitarra ed ha le prime esperienze musicali in vari gruppi.\nNel 1977 entra nei Luti Chroma, con Mauro Patelli, con cui incide tre dischi. Scioltosi il gruppo, Ferro continua come chitarrista suonando in vari dischi, e nello stesso tempo inizia a comporre musiche: due di queste suscitano l'interesse di Vasco Rossi, che scrive i testi, e diventano \"Splendida giornata\" e \"La noia\", incise entrambe nell'album \"Vado al massimo\".\nL'anno successivo \u00e8 quello di Vita spericolata: presentata al Festival di Sanremo 1983 si classifica al penultimo posto, ma diventa in breve tempo un evergreen; tra le tante cover incise sono da ricordare quella di Francesco De Gregori, inclusa nel disco Il bandito e il campione del 1993 in una registrazione dal vivo, e quella di Massimo Ranieri in \"Canto perch\u00e9 non so nuotare...da 40 anni\".\nNel 1984 scrive per Lucio Dalla la musica di \"Washington\", il brano di punta dell'album Viaggi organizzati.\nContinua l'attivit\u00e0 di compositore (oltre che per Rossi e Dalla (per il quale tra le altre ha scritto l'hit \"Tu non mi basti mai\"), anche per Teresa De Sio), realizzando comunque un album da solista nel 1999.\nCome session man ha suonato, tra l'altro, in alcuni dischi di Vasco Rossi come C'\u00e8 chi dice no nel 1987, Liberi liberi nel 1989 e Nessun pericolo... per te nel 1996, ma anche negli album Stupido hotel nel 2001 e Buoni o cattivi nel 2004.\nCuriosamente, nel 1987 ha scritto una musica per una canzone di Vasco Rossi, \"Ciao\"; nel 1999, su una musica totalmente diversa, Lucio Dalla ha scritto il testo di un nuovo brano intitolato anch'esso \"Ciao\".\nHa collaborato ad alcuni brani presenti nell'album di Vasco Rossi, Vivere o niente uscito il 29 marzo 2011.\nCuriosit\u00e0.\nTullio Ferro \u00e8 fratello dell'ex cestista Maurizio Ferro ed \u00e8 uno dei fondatori della Fossa dei Leoni 1970, storica tifoseria della Fortitudo Bologna."}
{"id": "2536195", "revid": "767487", "url": "https://it.wikipedia.org/wiki?curid=2536195", "title": "La notte dei sensi", "text": "La notte dei sensi (\"The First 9\u00bd Weeks\") \u00e8 un film del 1998 diretto da Alex Wright; \u00e8 il prequel/spin-off di \"9 settimane e \u00bd\".\nTrama.\nUn banchiere si reca a New Orleans per trattare un affare con un suo cliente milionario, ma cade preda degli approcci della moglie dello stesso."}
{"id": "2536197", "revid": "26161733", "url": "https://it.wikipedia.org/wiki?curid=2536197", "title": "The First 9\u00bd Weeks", "text": ""}
{"id": "2536205", "revid": "767487", "url": "https://it.wikipedia.org/wiki?curid=2536205", "title": "F-Punk", "text": "F-Punk \u00e8 l'ultimo album dei Big Audio Dynamite. La copertina riprende quelle di \"Elvis Presley\" (di Elvis Presley) e \"London Calling\" (dei Clash).\nTracce.\nTutte le tracce sono state scritte da Mick Jones, eccetto dove indicato."}
{"id": "2536210", "revid": "339392", "url": "https://it.wikipedia.org/wiki?curid=2536210", "title": "Mercedes-Benz W114", "text": ""}
{"id": "2536211", "revid": "729019", "url": "https://it.wikipedia.org/wiki?curid=2536211", "title": "Stazione di Belpasso-Camporotondo", "text": "La stazione di Belpasso-Camporotondo, conosciuta anche come \"Stazione di Piano Tavola\", \u00e8 una stazione ferroviaria della Ferrovia Circumetnea costruita a servizio dei comuni di Belpasso e Camporotondo. Attorno ad essa \u00e8 sorta nel dopoguerra la popolosa frazione di Piano Tavola.\nStoria.\nI lavori per la costruzione del primo tratto della ferrovia e dei suoi impianti ebbero inizio nel 1889. Il 2 febbraio 1895 la stazione venne messa in servizio, con il nome di \"stazione di Belpasso\" assieme al tratto Catania Borgo-Adern\u00f2 (oggi Adrano).\nLa stazione venne costruita a fianco della Strada Statale 121, tra Misterbianco e Patern\u00f2, in una zona molto periferica rispetto agli abitati di Belpasso e Camporotondo. Il paesaggio circostante era costituito dall'immenso pianoro, denominato \"Piano Tavola\", creato dalla lava eruttata dall'Etna nel 1669. Con il passare degli anni la stazione \u00e8 stata inglobata dall'abitato sorto nel corso dell'urbanizzazione selvaggia degli anni sessanta, in seguito alla nascita della vasta area di sviluppo industriale di Piano Tavola.\nStrutture e impianti.\nLa stazione di Belpasso-Camporotondo \u00e8 situata nella zona periferica a nord-est della citt\u00e0 di Misterbianco, in corrispondenza del centro della popolosa frazione di Piano Tavola. L'edificio di stazione (a due elevazioni) \u00e8 posto a sud del fascio binari viaggiatori, quest'ultimo \u00e8 costituito da due binari interconnessi da due scambi elettromagnetici di estremit\u00e0, e da un binario tronco (collegato al primo binario con uno scambio manuale), attraverso il quale si accede al piano caricatore merci e ai fabbricati di servizio.\nLa stazione \u00e8 dotata di segnalamento di protezione e partenza, e da una pensilina collegata allo stesso fabbricato viaggiatori, la quale permette ai viaggiatori di ripararsi dalle condizioni climatiche avverse, come la pioggia e il caldo.\nMovimento.\nL'offerta d'orario in vigore dal 1\u00ba febbraio 1899 prevedeva la fermata di tutti i treni in circolazione sulla linea: si trattava di tre coppie di treni misti di 1\u00aa, 2\u00aa, 3\u00aa classe e di una coppia di misti, limitata a Patern\u00f2, di sola 3\u00aa classe.\nLa stazione svolge traffico di tipo pendolare. L'orario di servizio invernale 2017 offriva 16 treni giornalieri in arrivo da Catania, e in prosecuzione, e 14 treni per la citt\u00e0 etnea. Il servizio si svolge solo nei giorni feriali. Il numero di corse subisce una riduzione nel periodo estivo tra giugno e settembre; \u00e8 collegata con autobus-navetta al centro di Belpasso, mentre non vi sono collegamenti di alcun tipo con Camporotondo Etneo.\nServizi.\nLa stazione \u00e8 dotata di:"}
{"id": "2536217", "revid": "767487", "url": "https://it.wikipedia.org/wiki?curid=2536217", "title": "Louis Pilot", "text": "Nel 2004, per i 50 anni dalla nascita dell'UEFA, la confederazione chiese ad ogni federazione nazionale affiliata di indicare il proprio miglior giocatore degli ultimi 50 anni (1954-2003): la federazione calcistica del Lussemburgo elesse Pilot.\nCarriera.\nInizi\u00f2 la carriera nelle giovanili del CS Fola Esch, per poi essere promosso in prima squadra.\nNel 1961 si trasfer\u00ec nello in cui trascorse 11 anni, totalizzando 339 presenze e quattro gol.\nNel 1972, ormai trentaduenne, si trasfer\u00ec all'Anversa in cui trascorse 3 stagioni.\nAppese gli scarpini al chiodo nel 1978, a 38 anni, dopo 3 stagioni nel Racing Jet Bruxelles.\nIn Nazionale lussemburghese ha collezionato 49 presenze e due gol. Ne \u00e8 stato anche CT per 6 anni.\nLa carriera da allenatore termin\u00f2 nel 1986 dopo aver allenato lo Standard Liegi per 2 anni.\nIl 16 aprile 2016, all'et\u00e0 di 75 anni, Pilot muore a Senningen."}
{"id": "2536219", "revid": "1873017", "url": "https://it.wikipedia.org/wiki?curid=2536219", "title": "Shidokan", "text": " \u00e8 il karate che include il combattimento a mano nuda ed il knockdown, Muay Thai, grappling. I tornei sono a contatto pieno e normalmente vengono svolti all'interno di un ring di boxe. Il Karate Shidokan fu creato da Yoshiji Soeno e originario nel suo addestramento dal karate Kyokushin.\nIl significato del nome pu\u00f2 essere cos\u00ec tradotto:\nLo Shidokan non deve essere confuso con lo Sh\u014drin-ry\u016b Shid\u014dkan e con lo Shotokan che sono altri stili di Karate.\nOrigine.\n nacque il 29 settembre 1947, a Tokorozawa, Saitama, Giappone. Sin da bambino si dimostr\u00f2 parecchio interessato alle arti marziali, ed apprese sia il Judo che il Kend\u014d. Originariamente trov\u00f2 che il Karate non era forte se comparato allo Judo, ma il Karate si stava evolvendo e stava diventando molto forte.\nLo Shidokan al giorno d'oggi.\nOggi, lo Shidokan ha diversi dojo sparsi per il Mondo: in Giappone, USA, Svezia, Francia, paesi arabi, Grecia, Italia e Bretagna, divenendo parte attiva nell'aumento della consapevolezza del Karatedo. Il formato base di competizione fa parte degli stili internazionali di karate con K.O. e la maggior parte dei dojo sono rivolti alla kickboxing.\nIl primo dojo Shidokan inizi\u00f2 in Bretagna nel maggio 1991 quando Jean Jacques Burnel ritorn\u00f2 dal Giappone graduato da Soeno come 2\u00ba Dan. Ed in Italia nel 1991 con il M\u00b0 Gianluca Mariani, dopo un seminario intensivo diretto da Grandmaster 'Kancho Yoshiji Soeno', fondatore dello stesso a quell'epoca in giro per l'Europa per diffondere lo shidokan. Consegue l'abilitazione con il grado di Shihan cintura nera 6\u00ba Dan. Dopo un lungo periodo e con ottimi risultati con Shihan Mariani, la responsabilit\u00e0 di rappresentare lo Shidokan in italia \u00e8 passata ad altri maestri, oggi l'Hombu Dojo e quindi il quartier generale in Italia \u00e8 situato a Bari sotto la responsabilit\u00e0 di Gianluca Buttiglione.\nCaratteristiche.\nL'allenamento include tutte le caratteristiche tecniche di waza, judo, jujutsu, Muay Thai e kata. Prese, proiezioni, locks, throws, e i colpi con la tibia ed il gomito fanno parte tutti parte dello stile.\nLa vera e propria peculiarit\u00e0 di questo stile \u00e8 l'organizzazione del match, in generale articolato in tre fasi: \n- da 1 a 3 round da 2 minuti di Karate Bare Knuckle full rules, che prevede l'utilizzo del clinch per 3 secondi e lotta a terra per 5;\n- da 1 a 3 round da 2 minuti di Kickboxing K-1 rules, in cui si prevede anche una fase di catching dei calci con relativa spazzata (come nella Muay Thai);\n- da 1 a 3 round da 2 minuti di Grappling, dove \u00e8 previsto uno scambio in piedi ma non un Ground and Pound a terra.\nQuesto tipo di competizione viene definita Martial Art Triathlon.\nIl Dojokun \u00e8 recitato in ricordo della conclusione di ogni sessione di allenamento, in modo da far riflettere gli studenti riguardo ai principi guida dello Shidokan:\nIl sistema dei gradi Ky\u016b \u00e8 cos\u00ec articolato:"}
{"id": "2536226", "revid": "93556", "url": "https://it.wikipedia.org/wiki?curid=2536226", "title": "Kanal D", "text": "Kanal D (Kanal Do\u011fan) \u00e8 una emittente televisiva nazionale turca che appartiene alla Do\u011fan Holding.\nStoria.\nIl canale \u00e8 stato lanciato il 19 dicembre 1993. \u00c8 una delle prime emittenti televisive turche. Con le sue trasmissioni di qualit\u00e0 , \u00e8 una dei canali pi\u00f9 seguiti nel paese.\nQuesto canale nel 2006 \u00e8 entrato nelle griglie rumene con programmi innovativi."}
{"id": "2536228", "revid": "1865216", "url": "https://it.wikipedia.org/wiki?curid=2536228", "title": "Riserva naturale del Lago di Canterno", "text": "La riserva naturale del Lago di Canterno \u00e8 un'area naturale protetta situata nei comuni di Ferentino, Fiuggi, Fumone, Torre Cajetani e Trivigliano, in provincia di Frosinone. La riseva si estende su 1.824 ettari ed \u00e8 stata istituita nel 1997. La riserva, caratterizzata dalla zona umida costituita dal lago di Canterno, \u00e8 gestita dall'Azienda Speciale Consortile Riserva Naturale Lago di Canterno.\nLa riserva, anche se non molto estesa, presenta una notevole variet\u00e0 di ambienti naturali, ciascuno dei quali \u00e8 legato ad una determinata flora e fauna.\nFlora.\nL'area nord-orientale della riserva \u00e8 caratterizzata da boschi misti di latifoglie, cerreti e isolati rimboschimenti a conifere. Sul fondovalle si incontrano boschi igrofili di salici e pioppi.\nFauna.\nMolte sono le specie di uccelli presenti, sia stanziali che di passo. Tra gli acquatici ci sono il cormorano (\"Phalacrocorax carbo\"), l'airone cenerino (\"Ardea cinerea\"), l'airone bianco (\"Ardea alba\"), la garzetta (\"Egretta garzetta\"), lo svasso maggiore (\"Podiceps cristatus\"), la gallinella d'acqua (\"Gallinula chloropus\"), la folaga (\"Fulica atra\"), il germano reale (\"Anas platyrhynchos\"), il cavaliere d'Italia (\"Himantopus himantopus\"), il martin pescatore (\"Alcedo atthis\"), il cuculo (\"Cuculus canorus\") ed altri ancora. Tra i rapaci sono abbondanti il gufo comune (\"Asio otus\"), l'allocco (\"Strix aluco\"), il barbagianni (\"Tyto alba\"), la poiana (\"Buteo buteo\"), il gheppio (\"Falco tinnunculus\") lo sparviero (\"Accipiter nisus\"), il falco pecchiaiolo (\"Pernis apivorus\"), il nibbio bruno (\"Milvus migrans\").\nPer quanti riguarda i mammiferi c'\u00e8 la volpe (\"Vulpes vulpes\"), la faina (\"Martes foina\"), lo scoiattolo (\"Sciurus vulgaris\"), il cinghiale (\"Sus scrofa\"), l'istrice (\"Hystrix cristata\"), il tasso (\"Meles meles\"), la talpa (\"Talpa europaea\"), il riccio (\"Erinaceus europaeus\"), la lepre (\"Lepus europaeus\").\nIl lago inoltre \u00e8 sempre stato un'attrattiva per molti pescatori, infatti molte sono le specie ittiche presenti: la carpa (\"Cyprinus carpio\"), l'anguilla (\"Anguilla anguilla\"), la tinca (\"Tinca tinca\"), il persico (\"Perca fluviatilis\"), il carassio (\"Carassius carassius\")."}
{"id": "2536232", "revid": "122289053", "url": "https://it.wikipedia.org/wiki?curid=2536232", "title": "Riserva naturale Lago di Vico", "text": "La riserva naturale Lago di Vico \u00e8 un'area naturale protetta situata nei comuni di Ronciglione e Caprarola, in provincia di Viterbo.\nIstituita con legge regionale n.47 del 28 settembre 1982 ed ampliata nel 2008, la riserva rientra nel sistema delle aree naturali protette della Regione Lazio; occupa la totalit\u00e0 dell'invaso del Lago di Vico e si estende su una superficie di 4.109 ettari.\nStoria.\nIstituita con la legge regionale n. 47 del 28/09/1982, originariamente era denominata \"Riserva Naturale Parziale Lago di Vico\", poich\u00e9 l'area protetta comprendeva solo il territorio di ettari 3.346 di competenza del comune di Caprarola (ente gestore della Riserva), senza la porzione di lago sotto giurisdizione del comune di Ronciglione.\nCon legge regionale n. 24 del 24 dicembre 2008 il Consiglio Regionale della Regione Lazio ha istituito l'\"Ente Monti Cimini - Riserva Naturale regionale Lago di Vico\", ente gestore che subentra al Comune di Caprarola nella gestione della Riserva Naturale. Con la stessa legge viene inoltre approvato l'ampliamento della Riserva, includendo anche il versante sud-ovest del lago, quello del comune di Ronciglione, raggiungendo la nuova estensione di 4.109 ettari che comprende l'intero bacino del lago e la cinta montuosa circostante, di origine vulcanica.\nFauna.\nUn territorio cos\u00ec ricco di diverse specie vegetali e di ambienti diversi fra loro consente lo sviluppo della vita a molte specie animali.\nL'ittiofauna, favorita dalla buona qualit\u00e0 delle acque, comprende il luccio, il coregone, il persico reale, la tinca. Numerosi gli anfibi come la rana verde, la raganella, il rospo comune e quello smeraldino; tra i rettili la natrice dal collare, la testuggine comune e il colubro d'Esculapio.\nTra i mammiferi, scomparsa da non molti anni la lontra, sono presenti la nutria, la volpe, il tasso, il cinghiale, la martora, la puzzola e, sempre pi\u00f9 raro, il gatto selvatico.\nIl punto di maggiore interesse e di richiamo per i visitatori \u00e8 costituito dall'avifauna, assai varia data la presenza di ambienti diversi come il bosco, la palude, i prati umidi, i coltivi e lo specchio d'acqua.\nSulle sponde o sul pelo dell'acqua sono osservabili molti uccelli acquatici, dalle folaghe, agli anatidi come il moriglione, la moretta, il germano reale, il fischione, la canapiglia, l'alzavola. Tra le altre specie lo svasso maggiore, simbolo della Riserva, gli aironi bianchi, quelli cinerei, la garzetta, il tarabusino, il porciglione, la sgarza ciuffetto, lo svasso piccolo e gli storni che a migliaia passano le notti invernali sui salici della ripa e sui canneti.\nI rapaci annoverano il lanario (\"Falco biarmicus\"), il nibbio bruno, lo sparviero, la poiana, il gheppio, il falco di palude, il falco pellegrino.\nNei boschi vivono rapaci notturni come il barbagianni, l'allocco, il gufo comune, la civetta, l'assiolo.\nNel fitto dei boschi vivono anche picchi, ghiandaie, fringuelli, cinciarelle, upupe, scriccioli."}
{"id": "2536242", "revid": "62004", "url": "https://it.wikipedia.org/wiki?curid=2536242", "title": "Grand Prix de Plouay 2009", "text": "Il Grand Prix de Plouay 2009, ottava edizione della corsa e valevole come nona gara della Coppa del mondo di ciclismo su strada femminile 2009, \u00e8 stata disputata il 22 agosto 2009 su un percorso di 114,6\u00a0km ed \u00e8 stata vinta dalla britannica Emma Pooley, che ha concluso in 3h18'39\".\nPercorso.\nLa gara consisteva in un circuito di 19,1\u00a0km attorno alla citt\u00e0 di Plouay, da ripetere sei volte, per un totale di 114,6\u00a0km.\nPunteggi UCI.\n "}
{"id": "2536255", "revid": "287204", "url": "https://it.wikipedia.org/wiki?curid=2536255", "title": "Katie Gold", "text": "Biografia.\nLa prima parte di carriera della Gold si sviluppa tra il 1997 e i primi del 1999; la Gold si fa notare, e ottiene numerosi riconoscimenti. In seguito al ritiro, la Gold si laurea al Philadelphia University in fashion merchandising, e subito dopo, nell'agosto 2002, ritorna all'attivit\u00e0 pornografica stipulando un contratto con la JM Productions.\nRiconoscimenti.\nAVN\nXRCO"}
{"id": "2536270", "revid": "1149807", "url": "https://it.wikipedia.org/wiki?curid=2536270", "title": "Episodi di Higashi no Eden", "text": "Questa \u00e8 una lista degli episodi della serie anime Higashi no Eden."}
{"id": "2536275", "revid": "6923", "url": "https://it.wikipedia.org/wiki?curid=2536275", "title": "Yamaha V-Max", "text": "La V-Max, scritta anche con grafie diverse come VMax o VMAX (dall'ultima versione del 2009) \u00e8 una moto \"cruiser\" della casa motociclistica giapponese Yamaha, in produzione dal 1985 al 2017.\nLa storia.\nNei primi anni ottanta la Yamaha comincia un programma di rilancio della sua gamma con modelli di motocicletta molto particolari, che riscuotono successo; precedono la Vmax altri tre modelli: la RD 500 LC con motore a due tempi, derivata dalla moto da Gran Premio, la Fz con motore 4 cilindri e 20 valvole e la super gran turismo FJ 1100.\nLa \"V-Max\" si vede per la prima volta nell'ottobre del 1984 a Las Vegas; il suo \"design\" accattivante attrae subito grande interesse: mole imponente, linee filanti, un look decisamente inusuale, molto diverso da qualsiasi altra moto di quel periodo.\nLa moto, con motore di 1198 cm\u00b3, era accreditata di 145 cavalli e della capacit\u00e0 di percorrere i 400 metri da fermo in 11 secondi: caratteristiche salienti, quindi, la notevole potenza e l'elevata coppia, gi\u00e0 disponibili ai bassi regimi del motore.\nIl progetto \u00e8 nato da un'idea del Sig. Araki (Direttore Generale Yamaha Giappone), cui hanno collaborato anche i Sigg. Ashihara (motori) e Kurachi (ciclistica) ed Ed Burke che studi\u00f2 lo stile della moto; l'idea era di realizzare un modello fuori dagli schemi tradizionali, la pi\u00f9 potente due ruote V4, su ispirazione dei dragster americani che in quel periodo entusiasmano i giovani negli Usa.\nIl modello era del tutto innovativo, tranne che per il propulsore; infatti si utilizz\u00f2 il motore della Venture Royal, una pacifica supermaxi granturismo, che prevedeva una potenza di 90 cv con erogazione fin dai bassi e medi regimi, modificandolo opportunamente e salvaguardandone anche l'affidabilit\u00e0 (numero giri, rapporto di compressione, condotti di alimentazione); con l'adozione del sistema V-boost, una valvola motorizzata che permette una sovralimentazione a circa 6.000 g/min., si \u00e8 arrivati alla potenza di 145 cv, un vero record per una moto dei tempi.\nIl design pensato e realizzato era quello di una moto dallo stile eccentrico, col motore in vista che diventava l'elemento dominante, fasciato da una doppia culla in tubi di acciaio a sezione tonda, con un finto serbatoio che in realt\u00e0 ospita la cassa del filtro aria (il vero serbatoio del carburante \u00e8 sotto la sella), le prese d'aria massicce che terminano nei carburatori parzialmente in vista, scarichi a tromboncino e pneumatico posteriore enorme (per l'epoca).\nIl risultato finale dello studio non suscit\u00f2 particolari reazioni tra i dirigenti Yamaha, ma quella del pubblico fu molto decisa: l'effetto dirompente di accelerazione, look e stile di guida, elogiati dalla stampa specializzata, favor\u00ec il successo della moto.\nLa commercializzazione cominci\u00f2 in America nel 1985, con la versione comunemente denominata \"Full power\"; nello stesso anno essa venne presentata anche al salone di Milano; venne importata anche in Europa dal 1986, per merito di Jean Claude Olivier, direttore della Yamaha Motor France, ma a causa dei limiti legislativi presenti in Francia, Germania e Svizzera, la versione europea viene limitata a 100 cv di potenza.\nLe principali differenze tra la versione americana e quella europea consistono nell'assenza nel modello depotenziato (europeo) del V-boost, nei silenziatori di scarico con diametro interno minore, nella centralina diversa.\nLa Francia fu tra i primi paesi europei ad introdurre la Vmax e pi\u00f9 tardi, negli anni novanta, i motociclisti francesi addirittura comprarono pi\u00f9 Vmax dei loro amici americani.\nAncora oggi, a distanza di pi\u00f9 di venti anni, la Vmax, che ha subito pochissime modifiche rispetto al progetto originale, \u00e8 oggetto di grande passione in tutto il mondo.\nOfficine specializzate o semplici possessori hanno sviluppato modelli esclusivi, customizzando le loro Vmax con ciclistiche ottimizzate (forcelle USD, cerchioni da 17\", ecc.) e motori superpotenziati (elaborazione delle testate, carburatori maggiorati, sostituzione di pistoni e bielle, impianti Nos e turbocompressori).\nLa V-max nella sua versione da 1200\u00a0cm\u00b3 \u00e8 rimasta in produzione e vendita fino al 2007; nel 2008 la Yamaha ha introdotto un nuovo modello con motore nuovo da 1700\u00a0cm\u00b3."}
{"id": "2536277", "revid": "114227659", "url": "https://it.wikipedia.org/wiki?curid=2536277", "title": "Star TV", "text": "Star TV \u00e8 una emittente televisiva turca lanciata nel 1989, in onda grazie alla collaborazione di Cem Uzan e Ahmet \u00d6zal, \nStoria.\nNel 1992 Cem Uzan ha finito il patto di collaborazione con Ahmet \u00d6zal ed ha cambiato il nome del canale prima in \u0130nterstar, poi in Star TV. Il primo slogan del canale \u00e8 stato emesso tra il maggio del 1989 e il settembre del 1999. Il secondo slogan del canale \u00e8 stato emesso tra il settembre del 1999 e il giugno del 2000. Il terzo slogan \u00e8 stato emesso tra il giugno del 2000 e il giugno del 2004. Il 1\u00ba settembre 2002 \u00e8 stata fondata \"Euro Star\", la gemella europea dell'emittente televisiva. L'ultimo slogan \u00e8 Star her yerde (trad. Star \u00e8 ovunque), dal giugno del 2004.\nDopo che Uzan Grubu non ebbe pagato le tasse, nel 2004 il governo ha agito togliendo il diritto di propriet\u00e0 al gruppo, divenendo cos\u00ec un canale gestito dallo stato. Il 12 settembre 2005 in un'asta la Do\u011fan Holding ne \u00e8 divenuta proprietaria in seguito al pagamento di 306.5 milyon Dollari."}
{"id": "2536278", "revid": "889336", "url": "https://it.wikipedia.org/wiki?curid=2536278", "title": "Stalking", "text": "Stalking (pronunciato IPA: in italiano, in inglese), \u00e8 un termine utilizzato per indicare una serie di atteggiamenti tenuti da un individuo, detto \"stalker\", che affliggono un'altra persona, perseguitandola, generandole stati di paura e ansia, arrivando persino a compromettere lo svolgimento della normale vita quotidiana.\nIl termine \"stalking\", e quindi \"stalker\", deriva dal verbo \"to stalk\", ossia \"camminare con circospezione\", \"camminare furtivamente\", \"colui che cammina in modo furtivo\" indicante anche il \"cacciatore in agguato\".\nDescrizione del fenomeno.\nLa persecuzione avviene solitamente mediante reiterati tentativi di aggressione - sia accompagnata da comunicazione verbale e non - oppure con attivit\u00e0 quali appostamenti e intrusioni nella privatezza e nella vita privata di un individuo. Lo \"stalking\" pu\u00f2 nascere come complicazione di una qualsiasi relazione interpersonale, \u00e8 un modello comportamentale che identifica intrusioni costanti nella vita pubblica e privata di una o pi\u00f9 persone. Esso pu\u00f2 realizzarsi ad esempio tramite l'invio di lettere, biglietti, posta elettronica, SMS e oggetti non richiesti; pi\u00f9 difficile \u00e8 l'attribuzione del reato di \"stalking\" a messaggi indesiderati di tipo affettuoso - specie da parte di \"ex partner\" o amici - che pu\u00f2 variare a seconda dei casi personali. Oppure producendo scritte sui muri o atti vandalici con il danneggiamento di beni, in modo persistente e ossessivo, in un crescendo culminante in minacce, scritte e verbali, degenerando talvolta in aggressioni fisiche con il ferimento o, addirittura, l'uccisione della vittima. Tutto ci\u00f2, o parte di esso se compiuto in modo persistente e tenace in modo da indurre anche solo paura e malessere psicologico o fisico nella vittima, sono \"atti persecutori\", e chi li attua \u00e8 un \"persecutore\": un soggetto che commette un atto criminale, in alcuni Paesi punito come tale dalla legge. Si differenzia dalla \"semplice\" molestia sessuale per l'intensit\u00e0, la frequenza e la durata della variegata congerie comportamentale.\nTalvolta pu\u00f2 trattarsi di narcisismo maligno di soggetti che hanno sviluppato un delirio persecutorio nei confronti della persona che non riescono pi\u00f9 a controllare. In altri casi ci si trova, invece, davanti a persone con problemi di interazione sociale, che agiscono in questo modo con l'intento di stabilire una relazione sentimentale imponendo la propria presenza e insistendo anche nei casi in cui si sia ricevuta una chiara risposta negativa. Meno frequente il caso di individui affetti da disturbi mentali, per i quali l'atteggiamento persecutorio ha origine dalla convinzione di avere effettivamente una relazione con l'altra persona. Questi soggetti manifestano cio\u00e8 sintomi di perdita del contatto con la realt\u00e0 e sette volte su dieci hanno un'organizzazione di personalit\u00e0 borderline. Solitamente questi comportamenti si protraggono per mesi o anni, il che mette in luce l'anormalit\u00e0 di questo genere di condotte.\nIl \"Centro Presunti Autori \u2013 Unit\u00e0 Analisi Psico Comportamentale dell'Osservatorio Nazionale sullo \"Stalking\"\" (CPA), un'organizzazione italiana che segue il fenomeno, ha proposto un profilo del presunto autore e una descrizione delle condotte riferibili allo \"stalking\", o meglio un identikit psico-comportamentale, con il presupposto che qualsiasi categorizzazione pu\u00f2 risultare riduttiva dell'unicit\u00e0 e irripetibilit\u00e0 della persona. Secondo la CPA, oltre il 50% dei persecutori ha vissuto almeno una volta nella vita l'abbandono, la separazione o il lutto di una persona cara che non \u00e8 riuscito a razionalizzare.\nSheridan e Boon nel 2003 hanno proposto la classificazione S.I.L.Vi.A (Stalking Inventory List per vittime e autori), che distingue cinque tipologie di stalker: ex partner, adolescente o giovane adulto, psicopatici con tratti di disturbo borderline e di schizofrenia, deliranti empatici e molestatori sadici.\nUtilizzo terminologico.\nIl termine, suggerito dalla letteratura scientifica specializzata anglofona in tema di molestie assillanti, intende indicare quindi un insieme di comportamenti molesti e continui, costituiti da ininterrotti appostamenti nei pressi del domicilio o degli ambienti comunemente frequentati dalla vittima, ulteriormente reiterati da intrusioni nella sua vita privata alla ricerca di un contatto personale per mezzo di pedinamenti, telefonate oscene o indesiderate. Da un punto di vista etimologico, il termine \"stalk\" \u00e8 variamente traducibile nella nostra lingua come \"caccia in appostamento\", \"caccia furtiva\", \"pedinamento furtivo\", \"avvicinarsi furtivamente\", \"avvicinarsi di soppiatto\" (a selvaggina o nemici). La parola \"stalker\" \u00e8 traducibile come \"cacciatore all'agguato\", \"chi avanza furtivamente\". Questi termini non chiariscono sufficientemente il significato anglosassone che \u00e8 dato agli \"stalker\" che pedinano la vittima per scopi puramente molesti. Il verbo \"to stalk\" \u00e8 altrettanto traducibile col significato di \"inseguire furtivamente la preda\" e deriva dal linguaggio tecnico-gergale venatorio. Letteralmente stalking significa \"fare la posta\", \"inseguimento\".\nNon esiste una definizione generalmente accettata di \"stalking\", ma cos\u00ec come enunciato da studiosi delle molestie assillanti di lingua anglofona \u00e8 comunque colui che si \"apposta\", che \"insegue\", che \"pedina e controlla\" la propria vittima. Il termine \"inseguimento\" \u00e8 quello pi\u00f9 largamente usato e tradotto. Quest'ultima definizione sembra la pi\u00f9 vicina al comportamento tipico del molestatore assillante che \u00e8, infatti, quello di seguire la vittima nei suoi movimenti per poi intromettersi nella sua vita privata. Un'altra traduzione molto usata di \"stalking\" \u00e8 \"persecuzione\", cos\u00ec come lo stalker \u00e8 chiamato \"persecutore\" e la vittima \"perseguitato\"\nNel lessico accademico si ricorre a differenti definizioni scientifiche. I termini recentemente impiegati in varie lingue, per coprire l'area semantica dell'intrusione relazionale ripetuta e assillante, sono numerosi e appartengono a vari contesti come quello criminologico, psichiatrico, psicologico e legislativo. Nella lingua inglese oltre a \"stalking\" sono usati i termini \"obsessional harassment\", \"criminal harassment\", \"obsessional following\", \"obsessional relational intrusion\"; nell'italiana, greca e francese: molestie assillanti, \"dioxis\", \"harc\u00e8lement du trosi\u00e8me type\", etc.. Nella disamina della letteratura corrente il termine \"harassment\" \u00e8 molto spesso ricorrente; deriva dal verbo \"to harass\", col significato di \"tormentare\", \"molestare\", \"opprimere\". \"harassment criminale\" \u00e8 difatti il reato della molestia e della persecuzione sanzionato nei Paesi del \"common law\".\nVittimologia.\nModifiche nella vita quotidiana sono necessarie per sfuggire allo \"stalking\", inclusi l'avvicendarsi dei datori di lavoro, dei numeri di telefono, possono risultare un tributo troppo alto da pagare e conferire un senso di isolamento:\nDati statistici.\nCriminalistica.\nSeguendo i dati statistici, le donne stalker spesso e volentieri cercano altre donne, mentre gli uomini lo fanno solo con donne. Nel 2009 una ricerca del Department of Justice indica che gli uomini denunciavano stalker sia di sesso maschile (41%) sia femminile (43%).\nIn Italia, in base a una ricerca a campione (5%) svolta dall'Istituto di ricerca psicosociale sulla popolazione di pre-adolescenti e adolescenti, circa 800 individui di entrambi i sessi dai 13 ai 17 anni hanno soddisfatto i possibili predittori di future condotte persecutorie e violente. Secondo gli studi della Sezione Atti persecutori del Reparto Analisi Criminologiche dei Carabinieri, gli \"stalker\" potrebbero inquadrarsi (a stretti, pragmatici fini di polizia) in cinque tipologie:\nSecondo i dati dell'Osservatorio Nazionale sullo Stalking del 2007, contesti in cui si manifesta riguardano:\nFalsi abusi.\nNel 1999 Pathe, Mullen and Purcell dissero che l'interesse popolare per lo \"stalking\" era derivato da falsi abusi. Nel 2004 Sheridan e Blaauw stimavano circa 11,5% su un campione di 357 casi di false denunce di \"stalking\".\nIn particolare, il 70% di tali denunce provenivano da persone che soffrivano di mitomania o deliri.\nLe sanzioni giuridiche nel mondo.\nQuesto tipo di condotta \u00e8 penalmente rilevante in molti ordinamenti, infatti lo \"stalking\" \u00e8 considerato reato in diversi paesi del mondo. Le norme \"anti-persecuzione\" sono volte a tutelare le vittime di tutti quegli atti persecutori che, per la loro caratteristica di ripetitivit\u00e0 e perduranza nel tempo, provocano nelle persone colpite stati di ansia e paura per la propria incolumit\u00e0 o le costringono ad alterare significativamente le proprie abitudini di vita.\nStati Uniti d'America.\nIl primo Stato a introdurre il reato di stalking fu la California nel 1990 in seguito a diversi casi del genere quali, ad es., il tentato omicidio di Theresa Saldana, il massacro di Richard Farley, l'omicidio di Rebecca Schaeffer, e cinque agguati nel medesimo Stato. La legge fu proposta dal giudice John Watson della Orange County. Nel 1990 il Los Angeles Police Department (LAPD) fece partire la prima Threat Management Unit, fondata da Robert Martin del LAPD.\nDopo tre anni, tutti gli altri stati seguirono l'esempio della California. Il Driver's Privacy Protection Act (DPPA) fu introdotto nel 1994 in risposta ai numerosi casi di coloro che erano stati vittime di tali attivit\u00e0. A partire dal 2011 lo stalking \u00e8 un reato contemplato dal Uniform Code of Military Justice (UCMJ)..\nItalia.\nLe condotte tipiche dello \"stalking\" configurano il reato di \"atti persecutori\", introdotto dalla legge 23 aprile 2009, n. 38. La norma introduce nel codice penale italiano l'articolo 612-bis, che al comma 1 recita: \nA ci\u00f2 si aggiungono alcune norme accessorie, ossia l'aumento di pena in caso di recidiva o se il soggetto perseguitato \u00e8 un minore, il fatto che lo \"stalking\" costituisca un'aggravante in caso di omicidio e violenza sessuale e la possibilit\u00e0 di ricorrere alle misure di indagine previste per i reati pi\u00f9 gravi, quali le intercettazioni telefoniche e gli incidenti probatori finalizzati ad acquisire le testimonianze di minori. Questa fattispecie di reato \u00e8 normalmente procedibile a querela, ma \u00e8 prevista la procedibilit\u00e0 d'ufficio qualora la vittima sia un minore, una persona disabile, quando il reato \u00e8 connesso con altro delitto procedibile d'ufficio e quando lo stalker \u00e8 gi\u00e0 stato ammonito precedentemente dal questore.\nIl nuovo istituto costituisce una sorta di affinamento della preesistente norma sulla violenza privata: delinea infatti in modo pi\u00f9 specifico la condotta tipica del reato e richiede che tale condotta sia reiterata nel tempo e tale da \u00abcagionare un perdurante e grave stato di ansia o di paura\u00bb alla vittima.\nA marzo 2011, ad un convegno milanese dedicato alla tematica, alcuni esperti di diritto, avvocati e professori universitari hanno espresso dubbi di legittimit\u00e0 costituzionale su alcuni aspetti della legge sullo stalking.\nFino alla sentenza della Consulta n. 11 del 3 luglio 1956, esisteva l'atto di ammonizione, che tuttavia non era nella potest\u00e0 del giudice, bens\u00ec di una commissione prefettizia paragovernativa che era attivata d'ufficio dal questore, qualora la persona interessata fosse:\nEra comunque previsto il diritto al contraddittorio, il diritto di farsi assistere da un avvocato e di ricorrere in appello, con esecutivit\u00e0 della pena non sospendibile decorrente a partire dal primo grado del procedimento. \nL'ammonizione prevedeva gli arresti domiciliari, anche in assenza di qualsiasi corpo di reato penalmente perseguibile (ex art. 170)."}
{"id": "2536279", "revid": "1543377", "url": "https://it.wikipedia.org/wiki?curid=2536279", "title": "Mezzani", "text": "Mezzani (\"Amzan\" o \"Mzan\" in dialetto parmigiano) \u00e8 stato un comune italiano sparso di abitanti della provincia di Parma, nella parte orientale della bassa parmense ed era parte dell'Unione Bassa Est Parmense. La sede comunale si trovava nella localit\u00e0 di Casale.\nA seguito della fusione con Sorbolo ha dato vita, a partire dal primo gennaio 2019, al nuovo comune di Sorbolo Mezzani.\nGeografia fisica.\nTerritorio.\nIl territorio si trova all'estremit\u00e0 nordorientale della provincia di Parma, al confine con tre provincie: Reggio Emilia, Mantova, Cremona, situato al centro della Pianura Padana nell'area meno elevata chiamata \"Bassa\" o pi\u00f9 localmente a livello provinciale Bassa parmense. \u00c8 attraversato dal torrente Parma a ovest che sfocia nel Po a poca distanza da Mezzano Superiore, dal torrente Enza che segna per qualche chilometro il confine orientale con la provincia di Reggio Emilia e si getta in Po nei pressi di Brescello, dal canale \"Parmetta\" che delimita il confine meridionale col comune di Sorbolo e dalla \"Parma morta\", letto abbandonato del torrente Parma avente oggi le dimensioni di un canale.\nUna piccola porzione del territorio si trova oltre il fiume Po: l'Isola di Fossacaprara che \u00e8 oggi praticamente congiunta con la riva lombarda appartiene in parte a Mezzani. Un'ampia fascia settentrionale rientra nella golena del Po, questa zona \u00e8 scarsamente popolata e ad uso prevalentemente agricolo. La zona pi\u00f9 vicina al corso d'acqua non \u00e8 protetta da argini ed \u00e8 detta golena aperta, qui si trovano residui di vegetazione spontanea (principalmente saliceti) e lanche, molto diffusa \u00e8 la pioppicoltura, le abitazioni sono assenti. Spostandosi dall'alveo fluviale in direzione dell'argine maestro si incontrano alcuni argini consortili che difendono e delimitano le golene chiuse. In esse il fertile terreno ospita un'agricoltura intensiva e sono presenti abitazioni sparse. I principali consorzi golenali del comune sono: a destra del Parma, quelli delle Ghiare Bonvisi e di Bocca d'Enza mentre quello di Mezzano Rondani si trova alla sinistra del torrente.\nI centri abitati sono protetti dall'argine maestro e sorgono su dossi fluviali del Po, su di essi sono ubicate anche le vie di comunicazione storiche. L'altezza media della zona dei dossi \u00e8 sui 27 \u2013 26 m s.l.m. Pi\u00f9 a sud il territorio comunale \u00e8 invece costituito da un ambiente vallivo in cui in passato era frequente il ristagno delle acque. Gli interventi di bonifica occorsi tra fine '800 e inizi del '900 hanno permesso anche in questi terreni un'agricoltura intensiva e l'insediamento di abitazioni sparse. Queste aree pi\u00f9 depresse hanno un'altezza che varia dai 25 ai 24 m s.l.m..\nClima.\nIl clima \u00e8 tipicamente temperato-continentale. Gli inverni sono moderatamente rigidi con temperature minime spesso al di sotto dello zero e poco piovosi. Le estati sono calde ed afose nei mesi di luglio e agosto, con temperature che possono raggiungere i 35\u00a0\u00b0C e con precipitazioni a carattere temporalesco. Le primavere e gli autunni sono generalmente piovosi. In autunno \u00e8 frequente il fenomeno della nebbia. Durante i mesi invernali, le precipitazioni possono essere nevose che in alcuni casi, possono anche produrre notevoli accumuli al suolo (circa 60\u00a0cm nel caso della tempesta \"Big Snow\" del febbraio 2015).\nLa temperatura media del mese pi\u00f9 freddo, gennaio, si attesta a +2,1\u00a0\u00b0C; quella del mese pi\u00f9 caldo, agosto, \u00e8 di circa +23,7\u00a0\u00b0C. Le precipitazioni medie annue si attestano a 829\u00a0mm, con minimi relativi in estate e in inverno, picco massimo in autunno e massimo secondario in primavera. Il mese pi\u00f9 piovoso \u00e8 novembre con una media di 93\u00a0mm, il pi\u00f9 secco \u00e8 il mese di luglio con una media di 49\u00a0mm. Il regime pluviometrico \u00e8 generalmente caratterizzato da due massimi e due minimi: il massimo assoluto \u00e8 localizzato nel periodo tra ottobre e novembre, l'altro picco seppure in misura minore si ha tra aprile e maggio. Il minimo assoluto \u00e8 invece localizzato nel mese di luglio, altro periodo con piogge minori \u00e8 tra gennaio e febbraio.\nOrigini del nome.\nLa parola \"Mezzano\" con i suoi derivati, deriva dal latino \"medianus\" il cui significato \u00e8 \"che sta in mezzo\". Si tratta di un nome che in passato veniva spesso attribuito alle isole fluviali del Po, tant\u2019\u00e8 vero che oggi lungo le sponde del fiume vi sono diversi centri abitati con questa denominazione (Mezzana Bigli, Mezzanino, Mezzana Rabattone). Il nome del comune deriva da quello di tre delle sue frazioni, \u00e8 quindi una denominazione cumulativa che identificava l\u2019ente territoriale e non una specifica localit\u00e0.\nStoria.\nLa maggior parte del territorio comunale prese forma durante il periodo medievale traendo origine da isole del Po dette appunto \"Mezzani\". La prima terra a formarsi fu Casale, fondato su un'isola del Po esistente gi\u00e0 nell'890, che sar\u00e0 congiunta pi\u00f9 tardi alla sponda destra poich\u00e9 il fiume si era spostato pi\u00f9 a nord.\nL'imperatore Carlo il Grosso nell'880 concesse al Vescovo di Parma le rive dei fiumi Po, Parma, Enza e Taro e le isole che si trovavano in essi. Per tale motivo, Mezzano Superiore e Inferiore formatesi come isole del Po divennero possedimenti dell'episcopato parmense. L'epoca della loro formazione non \u00e8 certa, tuttavia nel 1131 esisteva gi\u00e0 un primo Mezzano che corrispondeva all'attuale Superiore, l'Inferiore si form\u00f2 posteriormente al 1306.\nMezzano Rondani sorse sulla riva lombarda del Po. Nel XV secolo dopo una grossa alluvione che aveva interessato l'area tra Casalmaggiore e Fossacaprara il fiume si spost\u00f2 verso nord e il paese si trov\u00f2 su un'isola. Pi\u00f9 tardi venne unito con la riva parmigiana.\nMazzabue, gi\u00e0 territorio paludoso di propriet\u00e0 vescovile, nel 1291 venne acquistato, fatto bonificare e mettere a coltura dal cardinale Gerardo Bianchi. Questi terreni furono donati dal Bianchi alla prebenda del Battistero di Parma e successivamente all'abbazia di San Martino d\u00e8 Bocci.\nMentre Mezzano Rondani, Casale e Mazzabue fecero parte della giurisdizione ducale, Mezzano Inferiore e Superiore furono da sempre territori del Vescovo di Parma che a Mezzano Superiore aveva un palazzo in cui dimorava durante le sue visite. L'episcopato parmense concesse alla popolazione del luogo diversi privilegi fiscali.\nDopo diversi tentativi, nel 1763 i Duchi di Parma, riuscirono ottenere dal Vescovo la rinuncia alla propria signoria secolare sui territori dei due Mezzani. La popolazione dei due paesi privata dell'autonomia e dei privilegi di cui aveva goduto fino ad allora, si rifiut\u00f2 di giurare fedelt\u00e0 al Duca Filippo I di Parma. La situazione fu risolta con l'intervento dei dragoni ducali.\nNel 1861 Mezzani col Ducato di Parma entr\u00f2 a far parte del Regno d'Italia.\nVerso la fine dell'800 inizi\u00f2 un acceso dibattito sull'opportunit\u00e0 di effettuare opere di bonifica per rendere sfruttabili dall'agricoltura i terreni della zona meridionale del comune. Nel 1905 venne costituito il Consorzio di bonifica Parma/Enza, ma sar\u00e0 solo tra il 1910 e il 1911 che verranno effettuati i lavori che vedranno tra l'altro lo spostamento verso sud del cavo Parmetta e l'edificazione di una centrale idrovora a Bocca d'Enza.\nNel corso della seconda guerra mondiale diversi mezzanesi presero parte alla resistenza partigiana, e per i sacrifici sostenuti dai suoi abitanti il comune \u00e8 stato insignito della Medaglia di bronzo al valor militare.\nNel 1964 vi venne aggregata la borgata di Quadra Cantarano, gi\u00e0 parte del comune di Sorbolo.\nSimboli.\nLa blasonatura \u00e8 la seguente:\"di verde al ponte d\u2019argento a tre arcate, attraversate da tre fiumi al naturale, caricate di due cornucopie d\u2019oro, passanti in decusse ricolme di frutti e foglie al naturale. Ornamenti esteriori da Comune.\" R.D. del 3 luglio 1942.\nEsistono due versioni dello stemma comunale e del relativo gonfalone. Nello stemma originario campeggiano, su terreno verde, le mura rosse di un castello la cui porta \u00e8 sormontata da un giglio d'oro.\nIl castello ricorda il castello di Felino permutato al vescovo di Parma in cambio del passaggio dei Mezzani al Ducato di Parma, ma potrebbe anche trattarsi del castello fatto erigere dal presule per difendere i suoi possedimenti dalle compagnie di ventura. Il giglio d'oro dei Borbone ricorda sempre la cessione dei Mezzani ai Duchi di Parma.\nIl campo verde su cui insiste il castello rappresenta la fertile e pianeggiante campagna del territorio comunale. Nello stesso stemma erano originariamente presenti righe orizzontali azzurre che simboleggiavano Mezzano Superiore e righe verticali rosso oro rappresentanti Mezzano Inferiore. Tali linee oggi non sono per\u00f2 pi\u00f9 riconoscibili nel vecchio gonfalone esposto nella sala consiliare del comune.\nSuccessivamente venne scelto un nuovo stemma, quello attuale, in cui \u00e8 rappresentato un ponte che scavalca tre corsi d'acqua, si tratta di Parma, Po ed Enza, i fiumi che attraversano il territorio di Mezzani. Il ponte \u00e8 sovrastato da due cornucopie.\nOnorificenze.\nIl Comune di Mezzani \u00e8 tra le citt\u00e0 decorate al valor militare per la guerra di Liberazione, insignito della medaglia di bronzo al valor militare per i sacrifici delle sue popolazioni e per l'attivit\u00e0 svolta nella lotta partigiana durante la seconda guerra mondiale, con la seguente motivazione:\nMonumenti e luoghi d'interesse.\nArchitetture religiose.\nChiesa di San Michele (Mezzano Superiore).\nUna prima chiesa fu eretta nel XII secolo. Fu poi riedificata in una posizione pi\u00f9 avanzata rispetto alla precedente quindi consacrata dal Vescovo Sagramoro Sagramori nel 1479, come testimonia una pietra erratica visibile in canonica. Il campanile fu sopraelevato nel 1664. Il corpo dell'edificio fu rinnovato tra il 1694 e il 1736, su progetto dell'architetto Giuliano Mozzani che, tuttavia, mantenne inalterato il preesistente prospetto della facciata. Lo stile del fronte della chiesa, caratterizzato da un ampio timpano tondo e da coppie di volute di raccordo, risale al XVII secolo.\nChiesa di Santa Maria Nascente (Mezzano Inferiore).\nLa chiesa parrocchiale di Mezzano Inferiore fu edificata una prima volta nel 1563. Fu poi ricostruita tra il 1754 e il 1779 su progetto del Bettoli. All'interno si trovano un organo costruito da Cavalletti nel 1829 e un interessante altare maggiore in marmo intarsiato del 1799.\nOratorio della Beata Vergine delle Grazie (Mezzano Inferiore).\nSi trova in localit\u00e0 \"Borghetto\" all'incrocio tra via Pertini e via Toscanini. L'edificio ha pianta rettangolare con facciata a capanna e cornicione a sguscio. L'interno presenta un volto a vele incrociate.\nChiesa di Santa Maria Annunziata (Mezzano Rondani).\nLa parrocchiale di Mezzano Rondani, situata nel comune di Colorno, fu edificata tre volte. La prima chiesa, and\u00f2 persa col distacco del paese dalla sponda casalasca alla fine del XIV secolo. La seconda costruita poco dopo fu resa pericolante da un'inondazione del 1733. Fu successivamente riedificata nel 1745.\nChiesa di San Silvestro (Casale).\nSi hanno notizie di una prima chiesa gi\u00e0 da una bolla di papa Lucio II del marzo 1144 in cui viene citata come propriet\u00e0 del monastero di San Giovanni: \"Ecclesima Sancti Silvestri de insula\". Quella attuale fu eretta in seguito sulle fondamenta della preesistente intorno alla met\u00e0 del XVIII secolo; in essa sono ancora oggi visibili alcune tracce dell'edificio medievale. \u00c8 rimasta danneggiata dall'evento sismico del 25 gennaio 2012.\nChiesa evangelica (Mezzano Inferiore).\nFu edificata nel secondo dopoguerra dalla comunit\u00e0 evangelica metodista, fondata nella seconda met\u00e0 del XIX secolo.\nArchitetture civili.\nPalazzo del Vescovo (Mezzano Superiore).\nVoluto da mons. Ferdinando Farnese (Vescovo di Parma dal 1573 al 1606) non fu mai terminato, ma da alcuni disegni del XVI secolo sarebbe dovuto diventare grandioso. Oggi \u00e8 utilizzato come abitazione privata.\nMunicipio (Casale).\nFu edificato nella seconda met\u00e0 del XIX secolo\n, quando fu deciso di spostare la sede comunale da Mezzano Inferiore alla localit\u00e0 Parmetta di Casale. Realizzato in due fasi successive, presenta una facciata in stile neoclassico con quattro lesene intersecate da una fascia marcapiano. Le due lesene centrali sorreggono un frontone triangolare. Sul lato destro dell\u2019edificio sono poste due lapidi commemorative dei mezzanesi caduti durante i conflitti dal XIX secolo a oggi e una a ricordo di Angelo Maria Cantoni, concittadino che prese parte alla Spedizione dei mille.\nCorte Bonvisi (Ghiare Bonvisi).\nEdificata dai marchesi Bonvisi, che presero possesso dei terreni circostanti agli inizi del XVIII secolo, ospitava un tempo anche un Oratorio benedetto nel 1756 e dedicato a S. Bernardo degli Uberti. \u00c8 stata rimaneggiata pesantemente nel corso degli anni. Recentemente \u00e8 stata parzialmente demolita a seguito alla politica di delocalizzazione delle abitazioni in terreni golenali.\nvecchio Palazzo municipale di Mezzani (Mezzano Inferiore).\nOspit\u00f2 il comune di Mezzani fino al 1886 anno in cui la sede fu trasferita in localit\u00e0 Parmetta. La sua localizzazione non baricentrica scaten\u00f2 le contese tra gli abitanti dei diversi paesi del comune fino alla costruzione del nuovo palazzo municipale a Casale. \u00c8 conosciuto anche come \"Farmacia vecchia\" perch\u00e9 ospit\u00f2 per diversi anni la farmacia del paese.\nAltro.\nPorto Turistico Fluviale (Fiume Po - Casale di Mezzani).\nInaugurato il 30 maggio 2009, si tratta di un Porto Fluviale d'importanza provinciale, studiato anche per usi diportistici pubblici e privati.\nPista ciclabile Bici Parma Po.\nSi tratta della principale pista ciclabile della Bassa parmense che si snoda sulla sommit\u00e0 dell'argine destro del Po seguendone il percorso. Da questo tracciato si dipartono poi altre piste secondarie che si inoltrano all'interno della pianura. Si parte da Coenzo al confine con la provincia di Reggio Emilia per arrivare fino al confine con la provincia di Piacenza in prossimit\u00e0 di Polesine Parmense. Nel territorio mezzanese la pista costeggia il percorso della riserva naturale orientata \"Parma Morta\". La ciclovia Bici Parma Po fa parte del circuito EuroVelo 8, percorso che collega Cadice con Atene.\nArgine di Sant'Antonio (Casale di Mezzani, Mezzano Rondani).\nOggi ridotto a una semplice carrareccia di poco sopraelevata rispetto al piano di campagna, pi\u00f9 arretrato dell'attuale, \u00e8 ci\u00f2 che resta dell'antico argine del fiume Po dell'epoca in cui i tre Mezzani erano isole del fiume.\nAree naturali.\nRiserva naturale orientata \"Parma Morta\".\nIstituita nel 1990 come riserva naturale regionale, \u00e8 entrata a far parte in qualit\u00e0 di SIC e ZPS del progetto Rete Natura 2000. \u00c8 situata lungo l'alveo abbandonato del torrente Parma che fino al XIX secolo confluiva nell'Enza. Dal punto di vista vegetazionale possiamo trovare lungo le sponde le tipiche essenze igrofile come pioppo, salice bianco e ontano mentre all'interno delle acque stagnanti prevale il cariceto. Nelle zone circostanti meno umide si possono osservare specie pi\u00f9 spiccatamente mesofile come farnia, ciliegio selvatico, olmo e acero campestre. Importante rifugio per anfibi, rettili e uccelli, vi nidificano alcune delle specie obiettivo della direttiva Uccelli della Comunit\u00e0 Europea. Costituisce un corridoio ecologico tra i torrenti Parma ed Enza e uno degli ultimi ambienti umidi di una pianura fortemente antropizzata.\nAcquario.\nAll'interno della riserva naturale orientata \"Parma Morta\" \u00e8 presente un acquario didattico in cui sono ospitate le specie di pesci e crostacei autoctoni della zona come carpe, tinche, storioni, pesci gatto, gamberi di fiume. La struttura \u00e8 ospitata in una tipica casa contadina della golena del Po.\nSociet\u00e0.\nLingua e dialetti.\nOltre alla lingua italiana, a Mezzani non sono ufficialmente riconosciute altre lingue. Il dialetto locale \u00e8 il Dialetto parmigiano, ma essendo il comune situato al confine con la regione Lombardia, vi si parla un vernacolo contaminato dal casalasco-viadanese.\nReligione.\nLa religione maggiormente praticata nel comune \u00e8, come per l'Italia, quella cattolica.\nVa tuttavia segnalata la presenza di metodisti a Mezzano Inferiore a partire dal 1863. A seguito dei dissidi intercorsi tra il parroco del tempo e alcune famiglie, queste contattarono alcuni predicatori protestanti e nell'arco di poco tempo prese corpo la nuova comunit\u00e0 religiosa. Questo gruppo un tempo numeroso e influente (disponeva anche di proprie scuole) nel corso del XX secolo and\u00f2 man mano scemando; tra la fine del XX secolo e gli inizi del XXI secolo \u00e8 stata rimpolpata dall'arrivo di immigrati stranieri correligionari provenienti dall'Africa.\nTradizioni e folclore.\nSi tratta di un tradizionale rito propiziatorio per i raccolti delle campagne che si celebra la sera del 5 gennaio. Viene allestita una catasta con legname, residui di potature e altro materiale di scarto cui viene dato fuoco dopo il tramonto. Mentre il fal\u00f2 arde, i partecipanti girano attorno al fuoco recitando la seguente filastrocca:\nCultura.\nMedia.\nTelevisione.\nAlcune scene della mini serie televisiva La certosa di Parma sono state girate sulle rive del Po nel comune di Mezzani.\nCinema.\nIl film cortometraggio dedicato alla Resistenza partigiana, \"Vercinge\", ambientato nella Mezzani del 1944, riporta in luce i drammi della guerra civile vissuti nella Bassa parmense. Diretto da Matteo Macaluso, \u00e8 stato riconosciuto come \"Miglior film cortometraggio 2010\" del MArteLive festival di Roma.\nMusica.\nConcerto Cantoni.\nA Casale di Mezzani nella seconda met\u00e0 del XIX secolo venne fondato il concerto Cantoni, formazione musicale popolare che divenne celebre tra la provincia di Parma e zone limitrofe. Alcuni dei componenti di questo gruppo diedero a loro volta vita ad altre famose formazioni musicali.\nUno di questi fu il maestro Pinazzi che agli inizi del 900 a Bocca d'Enza fond\u00f2 l'omonimo concerto a fiato. A differenza del concerto Cantoni si dedic\u00f2 principalmente alla musica folkloristica e da ballo.\nMezzabanda.\n\u00c8 un\u2019associazione bandistica nata nel 2013 ad opera di Marco Pierobon, docente di tromba presso i conservatori di Bolzano e Reggio Emilia e attuale direttore del gruppo. La banda \u00e8 affiancata da una scuola di musica riconosciuta dalla regione Emilia Romagna.\nCucina.\nTra i piatti tipici e prodotti della zona, si segnalano:\nGeografia antropica.\nUrbanistica.\nI quattro principali centri abitati sorsero in corrispondenza di altrettante ex isole fluviali. La prima a formarsi fu quella di Casale, dove gi\u00e0 nel XII secolo era presente una chiesa. Successivamente nacquero quella corrispondente all'attuale Mezzano Superiore e dopo il 1306 l'isola su cui sorse Mezzano Inferiore. Mezzano Rondani fondato inizialmente sulla sponda cremonese, nel XV secolo verr\u00e0 a trovarsi su un'isola fluviale poi saldata con la sponda parmense.\nI territori di Mezzano Superiore e Inferiore furono per secoli sotto la giurisdizione del Vescovo di Parma\n. Questi diede le nuove terre dei Mezzani in enfiteusi alle famiglie di contadini che si fossero impegnati a coltivarle. L'enfiteusi \u00e8 un contratto di lunga durata che prevede canoni ridotti in cambio del miglioramento delle terre date in concessione, nel medioevo era pertanto tipico dei terreni marginali appena conquistati alla coltura e di cui si volesse favorire il popolamento.\nLe prime dimore sorsero sui terreni pi\u00f9 elevati delle ex isole nei pressi dell'attuale strada provinciale. Come in altri centri lungo le rive del Po troviamo una caratteristica conformazione allungata; le abitazioni si snodano lungo una strada sinuosa che ricalca le antiche anse del fiume. Si tratta di un insediamento lineare parallelo al corso d\u2019acqua, una delle due tipiche conformazioni dei centri abitati in aree fluviali. Questo tipo di struttura urbana nasce solitamente in corrispondenza di dossi fluviali o di un argine che lo riparano dalle inondazioni. Si tratta insediamenti aperti e non fortificati; ne sono un tipico esempio i paesi di Dosolo, Sustinente e Revere. La particolarit\u00e0 del tracciato lineare \u00e8 ancor pi\u00f9 marcato quando come nei Mezzani il popolamento fu operato da un latifondista con la pratica dell'enfiteusi. Un caso simile si ha anche nella vicina Sanguigna dove il proprietario terriero era il monastero di San Giovanni.\nCol passare del tempo le originarie abitazioni saranno ampliate, aggiungendo via via nuove porzioni laterali per ospitare le famiglie dei figli o dei fratelli. Si verranno a formare delle caratteristiche \"case a schiera rurali\" tipiche dei centri abitati. In aperta campagna saranno invece edificate abitazioni con la \"porta morta\". Si tratta di una tipologia diffusa in tutta la pianura emiliana occidentale in cui un grande portico aperto sia anteriormente che posteriormente collega e separa la porzione dell'edificio in cui risiedono il contadino e la famiglia da quella che ospita stalla e fienile. Nei secoli passati, nei paesi di Mezzani non venne creata una piazza centrale come in centri vicini quali Colorno, Brescello, Pomponesco. Se si esclude quella di Mezzano Superiore, tutte le attuali piazze risalgono solo al XX secolo. L'assenza di un feudatario legato al territorio, interessato a realizzare architetture che dessero lustro alla casata nonch\u00e9 la frammentazione della propriet\u00e0 privata, impedirono l'attuazione di un assetto urbanistico unitario.\nNegli ultimi decenni la tendenza a spostarsi dai maggiori centri urbani verso i centri nelle immediate vicinanze, che offrono minori costi degli immobili e migliori condizioni ambientali, ha portato a Mezzani una discreta espansione edilizia. Il comune ha redatto delle linee guida per regolamentare lo sviluppo delle nuove aree edificabili. Tali direttive prevedono che le nuove lottizzazioni siano progettate come completamento o ingrandimento dei centri urbani presenti piuttosto che seguire in modo nastriforme le strade come in passato.\nEconomia.\nAgricoltura.\nIl territorio di Mezzani \u00e8 attraversato da fiumi e canali che garantiscono un facile approvvigionamento idrico, il loro apporto di sedimenti fluviali nel corso dei secoli ha contribuito a incrementare la fertilit\u00e0 dei terreni circostanti.\nLe coltivazioni tipiche del territorio sono cereali (granoturco, frumento, orzo), foraggi (tipicamente erba medica) e colture specializzate per l'industria alimentare quali barbabietola da zucchero\n, pomodoro, soia. A livello ortofrutticolo sono diffuse le coltivazioni di cipolla, melone e cocomero.\nLa viticoltura, seppure come coltura promiscua, fu notevolmente diffusa fino alla fine degli anni 70; in seguito \u00e8 stata progressivamente abbandonata. Veniva utilizzato l'impianto a pergola doppia che garantiva produzioni abbondanti ma di scarsa qualit\u00e0 con l'impiego di molta manodopera. A seguito della modernizzazione del comparto viticolo, del mutamento del mercato che richiedeva minori quantit\u00e0 ma maggiore qualit\u00e0 dei vini, si prefer\u00ec dismettere le vecchie vigne invece di investire in impianti pi\u00f9 razionali come avvenne nella vicina pianura reggiana.\nMolto diffusa \u00e8 la pioppicoltura industriale, questa interessa come monocoltura la totalit\u00e0 delle golene aperte e marginalmente le aree limitrofe con terreni limosi o sabbiosi. Fino a met\u00e0 del XX secolo nella zona inondabile dal fiume Po era invece presente il bosco naturale, sfruttato come ceduo o fustaia. Oggi la coltura \u00e8 condotta con criteri intensivi e finalizzata alla produzione di materiale legnoso di qualit\u00e0 per la trasformazione industriale. Negli ultimi anni la coltivazione del pioppo ha per\u00f2 conosciuto un certo declino, dovuto sia alla concorrenza del prodotto estero sia alla comparsa di nuove problematiche fitosanitarie.\nFino al XIX e al XX secolo erano diffuse anche la risicoltura, la coltivazione del tabacco e della canapa nonch\u00e9 l'allevamento dei bachi da seta. \nIl riso fino alla seconda met\u00e0 dell'800 occupava i terreni argillosi a sud di Casale che, da sempre afflitti dal problema del ristagno idrico, risultavano idonei a questa coltura. La risicoltura fu poi abbandonata anche grazie al miglioramento delle opere di bonifica operato a inizio del XX secolo.\nSono presenti sul territorio diverse aziende con bovini allevati principalmente per la produzione del formaggio Parmigiano-Reggiano.\nIndustria e artigianato.\nL'economia locale \u00e8 stata per lungo tempo legata principalmente al settore primario. Anche le prime imprese che sorsero riguardarono in gran parte la lavorazione e la commercializzazione dei prodotti agricoli locali.\nI boschi golenali furono sempre una grossa risorsa per Mezzani, per questo diverse delle prime attivit\u00e0 erano legate alla trasformazione e alla commercializzazione del legname. Una particolarmente manifattura legata al territorio era la produzione delle fascere (in dialetto \"fass\u00e8ri\") per il formaggio Parmigiano-Reggiano realizzate col legno tenero del pioppo fino alla seconda met\u00e0 del XX secolo.\nLa prima vera attivit\u00e0 industriale fu impiantata a Mezzano Inferiore dopo la prima guerra mondiale da Angelo Fantini; egli edific\u00f2 una fornace di laterizi nella localit\u00e0 che ancora oggi porta tale nome. L'azienda per\u00f2 nel 1930 venne trasferita nella vicina Viadana.\nSi dovette attendere il secondo dopoguerra per vedere impiantare delle nuove attivit\u00e0 propriamente industriali; tra cui un macello avicolo, uno stabilimento enologico e un'industria chimica per la produzione dell'enocianina a Mezzano Inferiore e un'attivit\u00e0 di trasformazione del legno a Mezzano Superiore.\nFu tuttavia solo negli anni 80 che vennero realizzate le prime vere e proprie aree industriali/artigianali a Casale e Mezzano Inferiore. Tra la fine degli anni 90 e i primi anni 2000 si \u00e8 particolarmente sviluppata l'area produttiva di Casale, grazie alla sua posizione, all'incrocio tra le strade provinciali Parma \u2013 Mezzani che l'attraversano in direzione nord-sud e la provinciale padana orientale che lambisce a nord l'abitato, a poco pi\u00f9 di 10\u00a0km da Parma e dal suo casello autostradale. Qualche chilometro a sud dell'insediamento \u00e8 stato realizzato inoltre un primo tratto della Cispadana, asse stradale di importanza regionale che da Piacenza attraverser\u00e0 tutta la zona a nord della regione per giungere fino alla provincia di Ferrara.\nInfrastrutture e trasporti.\nStrade.\nIl comune \u00e8 attraversato da:\nFerrovie.\nMezzani \u00e8 servito dalla stazione di Mezzani-Rondani, posta sulla ferrovia Brescia-Parma.\nMobilit\u00e0 urbana.\nIl comune \u00e8 collegato col capoluogo provinciale da 4 linee extraurbane della societ\u00e0 di trasporti TEP di cui Mezzano Inferiore \u00e8 il capolinea: 158 \u2013 166 \u2013 167 \u2013 168, \u00e8 inoltre collegato tramite la linea 176 con San Secondo Parmense.\nSport.\nCalcio.\nNei pressi del municipio sorge il campo da calcio in cui disputa le proprie gare interne la squadra \"Mezzani S.C.\" che milita nel girone D di Seconda Categoria..\nCiclismo.\nGara ciclistica che si tiene a Mezzano Inferiore attualmente per la categoria allievi e nelle edizioni passate per la categoria \u00e9lite/under 23. La competizione si tenne per la prima volta nel 1964 e venne intitolata a Franco Quagliotti, un ciclista mezzanese scomparso prematuramente. Un tempo la gara si teneva nel mese di aprile e si \u00e8 disputata ininterrottamente fino alla fine degli anni '80. \u00c8 stata successivamente riproposta a partire tra il 2001 e il 2015 nel mese di luglio grazie al supporto fornito dall'associazione ciclistica \"Gruppo Sportivo Parmense\" e da un gruppo di volontari e appassionati di ciclismo del paese. Nel 2018 la gara \u00e8 stata nuovamente riproposta grazie al supporto della \"Scuola di ciclismo Parma A.S.D.\" grazie al supporto fornito dall'associazione ciclistica \"Gruppo Sportivo Parmense\"\nIl percorso da compiere consta di un percorso di 6\u00a0km da ripetere 22 volte. Una parte di questa corsa si svolge sulla sommit\u00e0 dell'argine maestro che fino all'anno 2000 era in ghiaia e ci\u00f2 la rendeva particolarmente difficoltosa e a rischio di forature, anche per questo veniva considerata una competizione 'eroica'. Tra i vincitori delle passate edizioni si possono citare Giacomo Nizzolo, Francesco Reda, Manuel Belletti e Luciano Armani.\n\u00c8 una competizione di mountain bike che si tiene nel mese di gennaio a Casale. Il percorso si snoda in gran parte su percorso non asfaltato nella golena del fiume Po tra carrarecce, argini e boschi, attraversando per un tratto anche la riserva naturale Parma Morta per un totale di 11\u00a0km"}
{"id": "2536280", "revid": "322321", "url": "https://it.wikipedia.org/wiki?curid=2536280", "title": "Mezzenile", "text": "Mezzenile (\"Mesnil\" in piemontese e in francese, \"Misin\u00ec\" in francoprovenzale) \u00e8 un comune italiano di 739 abitanti della citt\u00e0 metropolitana di Torino in Piemonte. Mezzenile va da un'altitudine minima di 533 m ad un massimo di 2343 m s.l.m.\nGeografia fisica.\nMezzenile si trova nelle Valli di Lanzo. Il capoluogo \u00e8 situato in destra idrografica della Stura di Lanzo, e il territorio comunale dal fondovalle si spinge fino al crinale che separa la valle principale della Stura dalla Valle di Vi\u00f9. Comprende l'Uja di Calcante.\nStoria.\nIl comune di Mezzenile si estendeva un tempo verso nord comprendendo anche il paese di Pessinetto.\nIl 14 aprile 1577 fu infeudato del territorio, Filippo I d'Este.\nNel 1724 fu infeudato al senatore Guglielmo Beltramo di Monasterolo. Dopo la morte di quest'ultimo, avvenuta nel 1791 senza che fossero stati individuati eredi, il feudo pass\u00f2 nel 1793 a Michele Antonio Francesetti, Conte di Hautecourt, dietro al pagamento di una somma di lire 14.000.\nSociet\u00e0.\nEvoluzione demografica.\nIn centodieci anni, dal 1911 ad oggi, il comune ha subito un forte spopolamento, perdendo il 69% dei suoi abitanti.\nAmministrazione.\nAltre informazioni amministrative.\nIl comune di Mezzenile fa parte dell'Unione dei Comuni montani delle Valli di Lanzo, Ceronda e Casternone, ex Comunit\u00e0 montana Valli di Lanzo, Ceronda e Casternone."}
{"id": "2536286", "revid": "767487", "url": "https://it.wikipedia.org/wiki?curid=2536286", "title": "James Bond 007 - Casino Royale", "text": "James Bond 007 - Casino Royale (\"Casino Royale\") \u00e8 un film del 1967 diretto dai registi John Huston, Kenneth Hughes, Val Guest, Robert Parrish, Joseph McGrath e dal coordinatore degli stuntmen Richard Talmadge (non accreditato).\nTrama.\nSir James Bond, la spia inglese ritiratasi dal servizio segreto 20 anni prima, \u00e8 nella sua residenza di campagna. Gli fanno visita il capo del FBI Britannico, M, il rappresentante della CIA Ransome, il rappresentante del KGB Smernov e il rappresentante del Deuxi\u00e8me Bureau Le Grand. Ognuno a turno lo implora di rientrare in servizio perch\u00e9 una misteriosa organizzazione chiamata SMERSH sta eliminando numerose spie nel mondo. Bond declina le offerte e persino la richiesta che la Regina d'Inghilterra gli ha fatto pervenire per lettera. M spiega ai suoi colleghi il motivo del ritiro di Bond dal servizio attivo: l'amore della sua vita, la famosa spia Pola Ivanova. A causa della sua ostinazione nel rifiutarsi, M ordina di distruggere la residenza di Bond, restando per\u00f2 lui stesso ucciso nell'esplosione.\nBond si mette in viaggio per la Scozia, per restituire i resti di M alla vedova, Lady Fiona McTarry, che la SMERSH ha provveduto a sostituire con l'Agente Mimi, mentre il resto della famiglia viene sostituito da affascinanti spie che fingono di esserne le figlie, allo scopo di screditare Bond e la sua fama di castit\u00e0. L'agente Mimi, affascinata per\u00f2 da Bond, lo aiuta a sventare il piano contro di lui, che riesce poi a salvarsi da un attentato sulla via del ritorno verso Londra.\nJames Bond viene quindi promosso a capo dell'MI6 e tra le sue prime decisioni vi \u00e8 quella di ribattezzare tutti i rimanenti agenti dell'Agenzia col nome di \"James Bond 007\", allo scopo di confondere la SMERSH, e vara un programma di addestramento degli agenti maschi per resistere alle tentazioni offerte dalle agenti donne nemiche. La sua segretaria Moneypenny, recluta Coop, un esperto di karate che inizia il suo addestramento, durante il quale conosce la nuova \"arma segreta\", l'agente \"The Detainer\".\nBond incarica allora Vesper Lynd, una spia in pensione, diventata milionaria, affinch\u00e9 recluti l'esperto giocatore di baccar\u00e0 Evelyn Tremble, di cui si vuole servire per battere Le Chiffre, un agente della SMERSH alla disperata ricerca di denaro da restituire all'organizzazione, cui lo aveva sottratto, per evitare la propria esecuzione.\nDietro suggerimento dell'agente Mimi, Bond convince sua figlia Mata, a recarsi a Berlino Ovest e infiltrarsi in un'organizzazione che funge da copertura a una scuola per spie della SMERSH. La giovane svela un piano per mettere sul mercato foto compromettenti dei capi militari di USA, URSS, Cina e Regno Unito durante un'asta di beneficenza che permetterebbe a Le Chiffre di raccogliere altri fondi per lo Skyfleet. Mata sventa l'asta e Le Chiffre \u00e8 costretto a giocarsi le sue ultime opportunit\u00e0 al tavolo verde del Casino Royale, liberandosi inoltre di \"The Detainer\", che doveva fermarlo.\nTremble arriva al Casino Royale accompagnato da Vesper e, dopo aver battuto al gioco Le Chiffre, smascherando il suo trucco dell'inalatore, vengono da questo rapiti e detenuti. Tremble viene torturato da Le Chiffre, ma Vesper lo libera e poi lo uccide, mentre gli agenti della SMERSH si sbarazzano di Le Chiffre per averli traditi.\nMentre passeggia per Londra, Mata viene rapita dalla SMERSH e suo padre accorre con Moneypenny a salvarla al Casino Royale, che si scopre essere costruito sopra una gigantesca base segreta sotterranea comandata dal malvagio Dottor Noah, che altri non \u00e8 che Jimmy Bond, il nipote smidollato di James. Noah/Jimmy rivela il suo diabolico piano di usare un'arma biologica che renda attraenti tutte le donne e uccida tutti gli uomini pi\u00f9 alti di \"4-foot-6-inch\" (1.37\u00a0m), lasciandolo come l'uomo pi\u00f9 alto del mondo, al centro delle attenzioni di tutte le donne. Ma il suo piano viene sventato e un'esplosione atomica uccide tutti i presenti; Bond e tutti i suoi agenti si ritrovano beati in Paradiso, mentre Jimmy viene visto discendere all'Inferno.\nProduzione.\nNato da un'idea del produttore Charles Feldman di produrre un film in concorrenza con la United Artists, utilizzando l'unico romanzo di Ian Fleming non sfruttato (al tempo) cinematograficamente da Albert Broccoli, si presenta come una parodia di James Bond.\nIl numero dei registi, ben cinque, fa capire che il film \u00e8 nato e si \u00e8 sviluppato tra grandi difficolt\u00e0: il carattere difficile di Peter Sellers ha creato non pochi problemi, soprattutto di carattere personale. La moglie Britt Ekland lo aveva lasciato dopo un litigio, e lui cercava in tutti i modi di parlarle, invano; inoltre \u00e8 noto come, durante una visita della principessa Margaret Windsor, lei si fosse dedicata interamente ad Orson Welles, ignorando tutto il resto del cast, Sellers compreso. Da quel momento Sellers non rivolger\u00e0 pi\u00f9 la parola a Welles, e tutte le scene in cui sono presenti entrambi saranno costretti a girarle in controcampo. Ciononostante, la sua presenza \u00e8 uno tra gli elementi di spicco del film.\nUn cameo nella scena della tortura su Sellers da parte di Welles \u00e8 quello di Peter O'Toole. Notoriamente O'Toole accett\u00f2 di partecipare al film per una cassa di champagne. Altro cameo \u00e8 quello di David Prowse, il futuro interprete di Dart Fener nella trilogia classica di \"Guerre stellari\", che appare brevemente nel finale truccato da mostro di Frankenstein.\nSviluppo.\nNel marzo 1955 Ian Fleming vendette i diritti per la trasposizione cinematografica del suo romanzo \"Casino Royale\", il primo a includere il personaggio di James Bond, al produttore Gregory Ratoff per 6,000 dollari. Ratoff commission\u00f2 allo sceneggiatore Lorenzo Semple Jr. di scrivere il copione, ma entrambi ritenevano il personaggio di Bond irreale e stupido. Secondo Semple, Ratoff considerava il progetto in maniera marginale e avrebbe voluto una donna nei panni di Bond, arrivando a suggerire l'attrice Susan Hayward come \"Jane\" Bond. Nel 1956 il \"The New York Times\" riport\u00f2 la notizia che Ratoff aveva messo in piedi una societ\u00e0 di produzione con Michael Garrison per produrre l'adattamento cinematografico del romanzo di Fleming, ma non era stato in grado di trovare un finanziatore prima della sua morte avvenuta nel dicembre 1960.\nIl progetto venne rilevato dal produttore Charles K. Feldman che acquist\u00f2 i diritti di \"Casino Royale\" dalla vedova di Ratoff. Albert R. Broccoli, interessato a produrre un film su James Bond da alcuni anni, si offr\u00ec di comprare i diritti da Feldman, ma egli rifiut\u00f2. Feldman e il suo amico, il regista Howard Hawks, considerarono l'idea di girare \"Casino Royale\", con Leigh Brackett alla sceneggiatura e Cary Grant nel ruolo di James Bond, ma il progetto non and\u00f2 a buon fine.\nNel 1964, con Feldman che aveva gi\u00e0 investito di tasca propria circa 550,000 dollari nella pre-produzione di \"Casino Royale\", fu offerta a Sean Connery la parte di Bond, ma la sua richiesta economica fu ritenuta troppo elevata. Alla fine Feldman decise di offrire il progetto alla Columbia Pictures, e lo studio accett\u00f2. Fu a questo stadio del progetto che Feldman opt\u00f2 per girare una parodia dei film dell'agente 007 invece di un adattamento serio del romanzo.\nIn aggiunta agli sceneggiatori accreditati, si crede che anche Woody Allen, Peter Sellers, Val Guest, Ben Hecht, Joseph Heller, Terry Southern e Billy Wilder abbiano contribuito al copione finale. Feldman lo defin\u00ec \"un lavoro di gruppo\".\nPeter Sellers assunse Terry Southern per scrivere le sue battute perch\u00e9 voleva \"eclissare\" Orson Welles e Woody Allen.\nRiprese.\nLe riprese cominciarono l'11 gennaio 1966 e si svolsero principalmente negli studi Pinewood Studios, Shepperton Studios e Twickenham Studios di Londra. Molte sequenze furono girate in esterni a Londra, principalmente a Trafalgar Square e all'esterno del numero 10 Downing Street. Il Mereworth Castle nel Kent fu usato come location della casa di Sir James Bond, che viene fatta esplodere all'inizio del film.\nMolte delle scene ambientate nel castello di M in Scozia furono in realt\u00e0 girate nella contea di Meath, Irlanda, utilizzando il Killeen Castle. Tuttavia, la scena in auto dove Bond lascia il castello fu girata nella contea di Perth nel villaggio di Killin in Scozia con ulteriori sequenze girate nel Berkshire (specificatamente a Old Windsor e Bracknell).\nLe riprese terminarono nell'ottobre 1966.\nRegia.\nIl film venne diretto da cinque registi differenti, che si occuparono separatamente di girare determinate sequenze, inoltre, il coordinatore degli stuntmen Richard Talmadge co-diresse la sequenza finale.\nIl produttore Charles K. Feldman riport\u00f2 che John Huston contribu\u00ec al montaggio finale con 38 minuti di girato, Ken Hughes con 25, Joseph McGrath con 20, Robert Parrish con 20 e Val Guest con 26 minuti.\nLe scene dirette da Huston vedono l'incontro tra Sir James Bond e gli altri rappresentanti dei servizi segreti. Furono girate in Irlanda e nel Kent nell'aprile 1966. Huston lavor\u00f2 alla sua porzione di sceneggiatura con Wolf Mankowitz. Huston aveva scritto gran parte de \"Il tesoro dell'Africa\" durante le riprese, ma disse che \"in confronto alla lavorazione di \"James Bond 007 - Casino Royale\", quella era stata un'esperienza disciplinata\". Huston avrebbe voluto Robert Morley per la parte di M ma quando l'attore si disse impossibilitato a partecipare perch\u00e9 gi\u00e0 impegnato altrove, il regista decise di interpretare lui stesso il ruolo. John Huston disse che il film gli \"era stato presentato come una burla, e cos\u00ec lo interpret\u00f2\".\nJoseph McGrath gir\u00f2 sul set per sei settimane. Bob Parrish film\u00f2 il segmento con Ursula Andress e Peter Sellers a Shepperton.\nVal Guest scrisse e diresse l'ultima parte del film ed ebbe la responsabilit\u00e0 di dare una coesione ai vari \"capitoli\". Al regista venne offerto il titolo unico di regista coordinatore, ma egli rifiut\u00f2, sostenendo che la trama caotica e la natura frammentaria e slegata dell'opera non avrebbero giovato alla sua reputazione se cos\u00ec accreditato. Il suo contributo extra venne invece etichettato come \"sequenze aggiuntive\".\nPeter Sellers.\nParte delle problematiche che afflissero la travagliata lavorazione della pellicola riguardarono direttamente la partecipazione di Peter Sellers. Lo sceneggiatore Wolf Mankowitz dichiar\u00f2 che Sellers si sentiva intimidito da Orson Welles al punto che, eccezione fatta per un paio di inquadrature, non volle mai stare simultaneamente in studio di prosa con lui. Altre versioni della storia raccontano che durante una visita sul set da parte della principessa Margaret Windsor, Sellers fu da lei ignorato, in favore di Welles, cosa che lo fece infuriare. Inoltre Welles insistette per effettuare dei giochi di prestigio come caratteristica del personaggio di Le Chiffre da lui interpretato, e Sellers rest\u00f2 infastidito dalle ripetute esibizioni. Il regista Val Guest scrisse che Welles non si curava molto di Sellers, e lo defin\u00ec \"un principiante\". Il regista Joseph McGrath, amico personale di Sellers, ricevette da lui un pugno in pieno viso quando si lament\u00f2 per il suo comportamento non professionale sul set.\nAlcuni biografi di Peter Sellers suggerirono che l'attore teneva molto alla parte di Bond, e rest\u00f2 deluso dal fatto che \"Casino Royale\" divenne un film comico, dato che avrebbe voluto interpretare seriamente James Bond, e non una parodia del personaggio. Questa ipotesi \u00e8 illustrata nel film biografico \"Tu chiamami Peter\" del 2004, basato sulla biografia scritta da Roger Lewis. Alla fine, il coinvolgimento di Sellers nel film fu notevolmente ridimensionato.\nScene incomplete.\nSellers si assent\u00f2 dal set per giorni e settimane, rifiutandosi di recitare insieme a Welles e lasci\u00f2 la produzione prima di aver girato tutte le sue scene. Di conseguenza, l'attore non fu disponibile per le scene finali e per i vari segmenti di connessione tra una scena e l'altra, costringendo i registi a trovare un modo per utilizzare le scene esistenti da lui girate dando loro coesione narrativa. Le scene iniziali e finali con David Niven furono scritte e girate proprio nel tentativo di salvare il materiale. Val Guest, a cui era stato affidato il compito di creare un filo narrativo che collegasse tutti i segmenti del film, scelse di utilizzare l'originale Bond e Vesper Lynd come personaggi di collegamento.\nDimostrazioni del materiale di raccordo mancante tra le scene con Sellers sono evidenti in vari punti del film. Per esempio, la scena dove Evelyn Tremble monta alla guida di una macchina alla \"Pantera rosa\", per inseguire Vesper e i suoi rapitori, \u00e8 seguita senza continuit\u00e0 dalla scena della tortura di Tremble. Alcuni spezzoni slegati dove compariva Sellers furono utilizzati per la sequenza onirica di Tremble (dove pretende di suonare il piano sul busto di Ursula Andress), e nel finale del film dove tutti i vari \"doppioni\" di James Bond si ritrovano insieme. Nella scena del rapimento, inoltre, la morte di Tremble \u00e8 inserita in modo molto brusco; egli viene prima salvato da Vesper, e poi da lei ucciso senza una spiegazione razionale. Resta inoltre senza spiegazione il segmento dove Tremble colpisce con un pugno un agente della dogana all'aeroporto.\nMolte altre sequenze (che non vedevano la presenza di Sellers) furono invece girate ma tagliate al montaggio, con la conseguenza che molti attori non apparvero nella versione finale del film poi distribuita, inclusi Ian Hendry, Mona Washbourne e Arthur Mullard.\nColonna sonora.\nFeldman decise di affidare la colonna sonora del film a Burt Bacharach, che si era occupato in precedenza della composizione della musica per la sua precedente produzione \"Ciao Pussycat\". Bacharach lavor\u00f2 per oltre due anni alle musiche di \"Casino Royale\". Il paroliere Hal David contribu\u00ec con varie canzoni, molte delle quali apparvero solo in versione strumentale nel film. Herb Alpert &amp; the Tijuana Brass eseguirono alcune delle canzoni con Mike Redway che si occup\u00f2 di cantare la canzone del titolo nei titoli di coda. Il tema fu il secondo numero 1 per Alpert nella classifica Easy Listening, dove trascorse due settimane in vetta nel giugno 1967, oltre a raggiungere la posizione numero 27 nella \"Billboard\" Hot 100.\nIl film include la canzone \"The Look of Love\" eseguita da Dusty Springfield. Si ascolta nella scena dove Vesper Lynd recluta Evelyn Tremble. Il brano ricevette una candidatura ai premi Oscar nella categoria miglior canzone originale. Per la versione europea del film, Mireille Mathieu cant\u00f2 \"The Look of Love\" in francese (\"Les Yeux D'Amour\") e tedesco (\"Ein Blick von Dir\").\nBacharach avrebbe in seguito rielaborato due tracce della colonna sonora: \"Home James, Don't Spare the Horses\" fu ri-arrangiata come \"Bond Street\", e inclusa nell'album di Bacharach \"Reach Out\" del 1967, mentre \"Flying Saucer \u2013 First Stop Berlin\", fu trasformata con l'aggiunta di un testo in \"Let the Love Come Through\" dal direttore d'orchestra ed arrangiatore Roland Shaw.\nL'album originale della colonna sonora fu pubblicato nel 1967 su etichetta Var\u00e8se Sarabande. La copertina del disco venne disegnata dall'illustratore statunitense Robert McGinnis, basandosi sul poster del film.\nDistribuzione ed accoglienza.\n\"James Bond 007 - Casino Royale\" ebbe la sua prima all'Odeon Leicester Square di Londra il 13 aprile 1967. La prima statunitense si ebbe a New York il 28 aprile al Capitol Theatre e al Cinema I. La pellicola venne distribuita due mesi prima del quinto film della serie ufficiale di James Bond della Eon Productions, \"Agente 007 - Si vive solo due volte\".\nIncassi.\nNonostante le recensioni contemporanee non eccezionali, la spinta del nome di James Bond fu sufficiente a garantire al film il 13\u00ba miglior incasso dell'anno negli Stati Uniti per il 1967 con introiti pari a 22.7 milioni di dollari in Nord America, e un incasso mondiale di 41.7 milioni di dollari Orson Welles attribu\u00ec il successo della pellicola alla strategia di marketing che vedeva una donna nuda tatuata sul manifesto del film e sulle locandine promozionali. La campagna pubblicitaria incluse anche degli spot televisivi con la modella inglese Twiggy. Aggiustando i dati in base all'inflazione, gli incassi di \"Casino Royale\" si posizionano attualmente in 20\u00aa posizione nella classifica dei maggiori incassi della serie di film sull'agente 007.\nCritica.\nNon ci furono proiezioni anticipate per la stampa di \"Casino Royale\", e le recensioni apparvero solo dopo la prima. La natura caotica e frammentaria della lavorazione del film ebbe ripercussioni notevoli sulle recensioni contemporanee e successive. Roger Ebert scrisse: \"Questo \u00e8 forse il film pi\u00f9 indulgente mai girato\", \"Time\" descrisse \"Casino Royale\" come \"un incoerente e volgare vaudeville\", e \"Variety\" scrisse che il film era \"un conglomerato di situazioni frenetiche, di gag ed effetti speciali privi di disciplina e coesione\". Bosley Crowther del \"The New York Times\" lod\u00f2 la scena della partita a carte tra Bond e Le Chiffre, ma defin\u00ec la sceneggiatura \"noiosa, ripetitiva e piena di clich\u00e9 e gag stupide, neanche troppo divertenti\".\nScrivendo nel 1986, Danny Peary fece notare: \"\u00c8 difficile credere che nel 1967 attendevamo con trepidazione questa cosiddetta parodia di James Bond. Fu una delusione allora; \u00e8 una curiosit\u00e0 oggi, ma altrettanto difficile da vedere\". Peary descrisse il film \"sconnesso e stilisticamente irregolare\" e \"una testimonianza che lo spreco nel cinema pi\u00f9 grande \u00e8, meglio \u00e8\", prima di aggiungere: \"Sarebbe stata una buona idea tagliare drasticamente il tutto, forse anche le scene con Peter Sellers e Woody Allen. In effetti, vi consiglio di vederlo in televisione quando \u00e8 in uno slot di due ore (compresi gli spot pubblicitari). Allora non ti aspetti che abbia un senso\". Paolo Mereghetti ne \"Il Mereghetti. Dizionario dei film\" (edizione 2002) assegna al film un voto di *\u00bd scrivendo: \"Cast e messa in scena ricchissimi, fin spropositati per una burla caotica e terribilmente discontinua, ad alto rischio di noia nonostante trovate e momenti irresistibili\".\nAlcuni recensori moderni hanno invece apprezzato il film. Andrea LeVasseur di AllMovie, lo defin\u00ec \"la parodia definitiva dei film di spionaggio\", e aggiunse come la trama \"quasi impossibile da seguire\" lo renda \"una satira al pi\u00f9 alto livello\". LeVasseur concluse la recensione definendo \"James Bond 007 - Casino Royale\" \"un assurdo capolavoro psichedelico\". Romano Tozzi elogi\u00f2 la recitazione e l'umorismo, anche se scrisse che il film ha diversi tratti noiosi.\nNella sua recensione, Leonard Maltin scrisse: \"Soldi, soldi dappertutto, ma [il] film \u00e8 terribilmente discontinuo - a volte divertente, molto spesso no\". Simon Winder defin\u00ec \"Casino Royale\" \"una parodia pietosa\", mentre Robert Druce lo interpret\u00f2 come \"un'astrazione della vita reale\".\nIl film detiene una percentuale di gradimento del 26% su Rotten Tomatoes, basata su 39 recensioni da parte di critici professionisti, con un voto complessivo di 4.48/10. Il giudizio critico finale del sito web recita: \"Una parodia sciocca e datata dei clich\u00e9 dei film di spionaggio, \"Casino Royale\" spreca il suo cast stellare in una sceneggiatura tortuosa e per lo pi\u00f9 priva di risate\"."}
{"id": "2536287", "revid": "124945485", "url": "https://it.wikipedia.org/wiki?curid=2536287", "title": "Warriors Bologna", "text": "I Warriors Bologna a.s.d. sono una squadra di football americano di Bologna.\nFondati il 14 gennaio 1981 con il nome di Alfheim Warriors (\"\u00c1lfheimr\" \u00e8 il nome della dimora degli elfi nella mitologia norrena), sono uno dei team pi\u00f9 antichi e blasonati d'Italia con 7 apparizioni al Superbowl italiano e 1 vittoria (nel 1986). La traduzione pi\u00f9 coerente in lingua italiana sarebbe quindi \"Elfi guerrieri\", ma il soprannome usato da giornalisti, addetti ai lavori ed appassionati \u00e8 semplicemente \"Guerrieri\".\nStoria.\nLe origini.\nIl 14 gennaio 1981 nasce ufficialmente la societ\u00e0 sportiva Alfheim Warriors con Antonio Simone presidente, Paolo Parlangeli e Massimo Terracina consiglieri (tutti giocatori), e l'intento di creare la prima squadra di football americano a Bologna.\nNel mese di settembre, con la nomina a presidente del Professor Attilio Lodi, medico e docente della cattedra di Endocrinologia all'Universit\u00e0 locale, e con l'arrivo di due allenatori statunitensi, il coordinatore dell'attacco e capo allenatore Roger Greiger, e il coordinatore della difesa Albert \"Al\" Volpini (anche giocatore, nel ruolo di linebacker), la squadra comincia ad avere una prima organizzazione dedita a risolvere le principali difficolt\u00e0 sia di natura economica che tecnica.\nIl primo logo utilizzato sui caschi da gioco \u00e8 una stella stilizzata (riportante le iniziali \"AW\"), emblema che ricordava lo stemma dei celebri Dallas Cowboys, una delle squadre simbolo della lega professionistica americana NFL ed allora in auge. La squadra disput\u00f2 inoltre i primi scrimmage tra i propri giocatori e contro la rinata formazione dei \"Diavoli Modena\", una delle squadre della LIF di Bruno Beneck che poi cambier\u00e0 il nome in Falchi Modena.\nIl 5 Dicembre 1981, all'antistadio del Renato Dall'Ara di Bologna, i \"Guerrieri\" disputano la prima partita amichevole ufficiale contro i Redskins Verona (che scendono in campo con maglie verdi prestate per l'occasione dai Rams Milano) e la vincono.\nIl primo campionato.\nIl 1982 \u00e8 l'anno del debutto nel campionato organizzato dall'Associazione Italiana Football Americano (AIFA) di Giovanni \"Gionni\" Colombo, nel Girone Centro assieme ai Campioni d'Italia dei Rhinos Milano e ad altre quattro squadre (Grizzlies Roma, Aquile Ferrara, Falchi Modena, Redskins Verona). Lo sponsor contrattualizzato per l'intera stagione \u00e8 \"Effer\", azienda specializzata nella produzione di gru per l'edilizia e la movimentazione merci. Il campo da gioco \u00e8 quello del Dopolavoro Ferroviario in via Sebastiano Serlio, e gli avversari sono i Grizzlies presieduti dal celebre tennista Nicola Pietrangeli, pure all'esordio con questo nome ma eredi dei Lupi Roma vincitori del primo campionato LIF. Incontro combattuto e incerto fino all'ultimo, davanti a 2.000 spettatori la spuntano i romani per 13 - 12 e pesano le trasformazioni da 2 punti fallite dopo i touchdown guerrieri di Joseph Inzinna (#48) e Massimo Mandreoli (#21), entrambi segnati su corsa. C'\u00e8 dell'amaro in bocca per una sconfitta sul filo del rasoio, ma l'entusiasmo attorno alla squadra \u00e8 tanto.\nIn questo campionato i bolognesi schierano due stranieri: gli studenti statunitensi di Medicina James O'Brien (#70), che giocher\u00e0 nella linea d'attacco anche nella stagione successiva, e il runningback Joseph \"Joe\" Inzinna (utilizzato anche come lanciatore in \"option\") che, come detto, ha segnato i primi punti della Storia guerriera in quella fangosa partita al Dopolavoro, e sar\u00e0 una spina nel fianco nelle difese avversarie per quattro stagioni totali.\nDopo una sconfitta contro i Rhinos Milano, team dominante nei primi anni '80, arriva la prima vittoria contro i Falchi Modena per 38 - 0. I \"Guerrieri\" chiudono la \"regular season\" (traducibile in lingua italiana con \"stagione regolare\", un girone all'italiana con andata e ritorno) con un record di 6 vittorie e 4 sconfitte, ed un terzo posto che non basta a qualificarli per i play-off (vi accedono le prime due squadre di ogni raggruppamento).\nA settembre arriva l'occasione di partecipare alla Northern Italian Football League (NIFL), il campionato delle Basi NATO dell'Italia Settentrionale cui vengono invitate alcune squadre italiane : record di 1 - 6 con una sola vittoria ottenuta a tavolino contro i Frogs Gallarate (per rinuncia), ma utile esperienza per i giocatori italiani che si confrontano con avversari non professionisti ma comunque \"nativi\" di questa disciplina sportiva.\nLa crescita e la prima finale.\nStaff tecnico, squadra e sponsor vengono confermati, e la novit\u00e0 del 1983 consiste nel trasferimento ad un nuovo campo da gioco dagli spalti pi\u00f9 capienti, quello del Giardino della Lunetta Gamberini (detto semplicemente \"Lunetta\" dagli appassionati) in via degli Orti, che diventer\u00e0 la casa del football americano a Bologna.\nNel campionato AIFA la squadra mette bene a frutto quanto imparato nell'anno precedente, e migliora il record della stagione regolare, chiudendo con 7 - 1 - 2 e il secondo posto nel Girone Centro dietro la sorprendente e tosta matricola marchigiana degli Angels Pesaro. \u00c8 l'anno del debutto dei \"cugini\" Doves Bologna sponsorizzati \"Stiassi\" (azienda che produce cancelleria per la scuola e l'ufficio), che vengono battuti 28 - 10 nel primo derby introdotto da un'esibizione musicale dei Nomadi, con prestazioni dei runningback Paolo \"Taz\" Fantazzini (#30), Giorgio Longhi (#32) e Massimo Mandreoli (#21) che sono agevolati negli sfondamenti centrali (detti \"dive\") dall'ottimo lavoro eseguito della linea d'attacco, e del wide receiver (ma occasionalmente portatore di palla) Paolo Parlangeli (#87) e poi 34 - 20 nel secondo. Entrambe le partite sono partecipate da 6 - 7.000 spettatori che gremiscono all'inverosimile gli spalti dell'impianto sportivo e il prato attorno al perimetro di gioco. Grazie anche alla stracittadina, il football cresce la propria importanza nel panorama sportivo locale, nel quadro di un movimento nazionale complessivamente in crescita per numero di iscritti, squadre partecipanti, pubblico, sponsorizzazioni ed attenzione mediatica, nonostante le difficolt\u00e0 strutturali di uno sport complesso ed oneroso da organizzare.\nI \"Guerrieri\" devono giocare il quarto di finale dei play-off in trasferta, il 18 giugno al Campo Carlo Speroni di Busto Arsizio, a casa dei Frogs vice-campioni d'Italia: l'impresa sembra una di quelle impossibili, ma la squadra performa una partita impeccabile in difesa e il pacchetto dei runningback (Joseph Inzinna #48, Giorgio Longhi #32, Massimo Terracina #27) totalizza 28 punti contro 6, incluso un lancio dello stesso Inzinna per il wide receiver Stefano Pedrini (#86) che poi corre in touchdown. La semifinale viene giocata contro i Rams Milano alla Lunetta, ed \u00e8 un'altra affermazione netta (27 - 6) ancora marcata da una prestazione offensiva superba dei portatori di palla.\nEd arriva la prima partecipazione al Superbowl italiano, in programma il 9 luglio al Palazzo dello Sport della Fiera di Genova, una struttura polivalente indoor utilizzata per il basket, il motocross, ed altri eventi sportivi e di spettacolo. Gli avversari sono i Campioni d'Italia in carica dei Rhinos Milano sponsorizzati \"Manin\" (l'hotel nel centro milanese di cui sono proprietari i fratelli Colombo) e guidati dall\"'head coach\" (capo allenatore) Raymond \"Ray\" Semko (ex-combattente nel Vietnam, sergente maggiore specialista del contro-spionaggio ed allocato alla Base NATO di Vicenza), quasi imbattuti nei primi tre campionati AIFA (un solo incontro perso, contro i Grizzlies Roma, e 32 vittorie). Davanti a 12.000 spettatori i bolognesi si portano in vantaggio 14 - 0 con td di Inzinna (trasformato su corsa da Longhi) nel primo quarto e di Mingarelli (#83) su lancio del QB Piero Petroni (#18) all'inizio del terzo quarto, poi subiscono la rimonta dei milanesi con segnature di Antonio \"Tony\" Nori (#32) su pass e dell'americano Rick Bynum (#30) su corsa, ma questa seconda meta non viene trasformata e i \"Guerrieri\" restano in vantaggio 14 - 13. Negli ultimi secondi della partita il QB Lino Benezzoli (#17) lancia un Hail Mary pass per Gianluca \"Lupo\" Gerosa (#82, nominato MVP della partita) che s'invola nella end zone, Giovanni Pietro Zoncati (#52) trasforma su calcio e il risultato finale \u00e8 un 20 - 14 per la terza affermazione consecutiva dei Rhinos e la delusione dei bolognesi e dei loro tifosi, che sono giunti nel capoluogo ligure con sei pullmann e mezzi privati.\nGuerrieri nazionali.\nIl 1983 \u00e8 l'anno del primo Campionato europeo di football americano per nazioni, che \u00e8 organizzato dalla American Football European Federation (AFEF) e si disputa allo Stadio Vince Lombardi di Castel Giorgio, il primo impianto sportivo costruito per il football americano in Europa, voluto anni addietro da Bruno Beneck e Marcello Loprencipe.\nSette giocatori biancobl\u00f9 vengono convocati nella Nazionale di football americano dell'Italia: i gi\u00e0 citati runningback Longhi (che vestir\u00e0 la maglia azzurra #36, anzich\u00e9 il classico #32) e Mandreoli (#15), il defensive end Alfredo \"Gastineau\" Ferrandino (#69), il centro Leonardo Lodi (#66), il wide receiver Lucio Mingarelli (#84), il tight end Alessandro Tugnoli (#86), e l'offensive guard Furio Zancanaro (#?). Grazie anche al contributo guerriero, l'Italia vince il torneo, battendo in semifinale l'Austria per 87 - 0 (3 td di Longhi, 1 safety di Ferrandino) e in finale la Finlandia per 18 - 6 (1 td di Longhi).\nIn settembre, la nazionale affronta in un'amichevole allo Stadio Renato Dall'Ara i Blue Knights Vicenza, una delle due squadre della Base NATO vicentina, e vince per 7 - 6.\nChiude l'anno agonistico dei Warriors la partecipazione al campionato delle Basi NATO, questa volta conclusa con due vittorie (2 - 4) contro Seamen Milano e Giaguari Torino.\nLa seconda finale.\nIl campionato AIFA del 1984, per i \"Guerrieri\" \u00e8 una replica del precedente. O'Brien lascia per motivi di studio, e viene sostituito da un defensive lineman statunitense: Jim Winston (#65) da Linfield College dove dal 1979 al 1982 si \u00e8 messo in mostra nella squadra di football (i \"Wildcats\"), ed \u00e8 stato selezionato per il \"NAIA first-team All-American\" e il \"Little All-American\" dai giornalisti dell'Associated Press; nel 2010 sar\u00e0 introdotto nella Hall of Fame del college. Una difesa tosta e un attacco basato molto sulle corse permettono al team bolognese di chiudere la regular season al primo posto nel girone ed imbattuti, con un ottimo 8 - 2 - 0 incluse due vittorie in altrettante stracittadine con le \"Colombe\" (traduzione letterale dell'inglese \"doves\", ma scherzosamente i tifosi guerrieri usano appellare gli avversari con il gergale bolognese \"piccioni\"), che pure crescono e chiudono al secondo posto con un record di 7 - 1 - 2; in particolare, il primo derby viene firmato da una prestazione ottima del giovane QB guerriero Gianluca Poggipolini (#20, 22 anni) che entra dalla panchina e lascia ai posteri: 7 lanci completati su 7 tentativi, 119 yard guadagnate e 2 TD pass per Stefano Pedrini (#86).\nI Warriors approdano ai play-off con il migliore attacco (334 punti segnati), la migliore difesa (33 subiti), e col beneficio del fattore campo. Alla Lunetta liquidano i Seamen Milano per 14 - 3, poi in semifinale affrontano gli Angels Pesaro in un confronto molto falloso e tirato fino all'ultimo quarto, quando un punt profondo e preciso di Fabiano Fontana (#29) manda la palla nell'angolo vicino alla end zone avversaria, \u201cuccidendo\u201d la partita sul 14 - 11; il punter guerriero sar\u00e0 giudicato \u201call\u2019altezza dei pro\u201d dall'head coach dei Cleveland Browns, l'italo-americano Sam Rutigliano, presente in tribuna.\n\u00c8 il momento del IV Superbowl italiano, il secondo consecutivo disputato dai bolognesi, che si gioca il 7 luglio allo Stadio Romeo Neri di Rimini: stavolta gli avversari sono i Frogs Busto Arsizio che in semifinale hanno battuto i \"cugini\" 24 - 21; i Rhinos Milano sponsorizzati \"Maxicono\" hanno invece disputato una stagione insoddisfacente, complici alcune defezioni importanti e prima fra tutte quella del QB titolare Lino Benezzoli infortunatosi gravemente in un allenamento pre-campionato con un contatto accidentale con il defensive lineman Marco Del Freo, e hanno fallito la qualificazione ai play-off. Davanti a 15.000 spettatori, alle telecamere di Rete 4 e a una copertura radiofonica nazionale, i \"Guerrieri\" giocano una partita nervosa, con molti errori in cabina di regia, fumble dei runningback e dei kick returner, e soffrono il passing game avversario che parte dal braccio ispirato di Pier Gallivanone (#12, sostituir\u00e0 l'infortunato Benezzoli nella Nazionale italiana e nel 2006 sar\u00e0 introdotto nella Hall of Fame Italy, la \"hall of fame\" del football americano in Italia) e come terminali trova due wide receiver statunitensi di ottimo livello, Melvin Mallory (#86) e Stephen Moore (#15), oltre alle corse efficaci degli italiani Giorgio Mazzucchelli (#45) e Andrea De Tomasi (#42); per contro, oltre alle citate palle perse, il passing game bolognese \u00e8 deficitario (1 - 11 e 2 intercetti per il QB titolare Paolo Petroni, e 1 - 6 per Gianluca Poggipolini che entra a 1:40 dalla fine, in una situazione disperata). La difesa argina il possibile ma non basta, i \"Guerrieri\" segnano con Paolo Parlangeli (#87) su lancio di Joe Inzinna nell'ultimo quarto poi subiscono un field goal dal piede di Riccardo Vigan\u00f2 (#18), e 6 - 16 \u00e8 il risultato finale di un incontro che non hanno mai dato l'impressione di potere vincere.\nIl sorpasso dei \"cugini\".\nLa preparazione della squadra per il massimo campionato AIFA del 1985 \u00e8 alquanto difficoltosa: alcuni giocatori lasciano lo sport per motivi lavorativi e/o familiari, altri migrano verso altre squadre, i \"Guerrieri\" non giocano il campionato delle Basi NATO nell'autunno del 1984 e, per giunta, l'inverno \u00e8 piuttosto rigido a Bologna, con maltempo e forti nevicate che limitano gli allenamenti all'aperto (ma, d'altronde, le condizioni climatiche affliggono anche i concittadini Doves che, al contrario, faranno un ulteriore salto di qualit\u00e0). Lascia il DE Jim Winston che raggiunger\u00e0 i ranghi degli esordienti Towers Bologna a campionato iniziato, e al suo posto arriva un giovane giocatore consigliato da Sam Rutigliano, il linebacker Vernon \"Vernellone\" Hargreaves (#63) dall'Universit\u00e0 del Connecticut, che ha militato nei Cleveland Browns del 1983 e diventer\u00e0 un pilastro della difesa biancobl\u00f9 per cinque campionati italiani, amatissimo da compagni di squadra e pubblico, mentre far\u00e0 l'allenatore dei linebacker degli UConn Huskies sull'altra sponda dell'Oceano Atlantico, in altrettanti autunni. C'\u00e8 anche un nuovo sponsor principale, a sostenere le spese crescenti di uno sport oneroso: sulle maglie biancobl\u00f9 ora campeggia il logo della \"Bonfiglioli Riduttori\", azienda leader nella produzione di riduttori per macchine industriali.\nLa stagione comincia con 5 vinte e 1 persa: il 30 marzo la Lunetta Gamberini viene violata per la prima volta dal 1982 (allora fu per mano dei Rhinos Milano) e dopo 17 incontri casalinghi senza sconfitte, dai Jets Bolzano che in attacco schierano un halfback imprendibile, Bobby Davis, autore di 3 td per il 14 - 21 finale. Con tanta rabbia in corpo, i \"Guerrieri\" tornano subito vincenti nell'incontro inter-divisionale con gli arci-nemici Angels Pesaro, battuti nettamente con un perentorio 24 - 3, e segnano altre buone prestazioni, ma infortuni e stanchezza condizionano le ultime gare di regular season, nelle quali perdono per la prima volta il derby con le \"Colombe\" (6 - 9) e poi, privi di 13 titolari tra attacco e difesa, capitolano 7 - 8 in casa contro i Redskins Verona ultimi nel girone e gi\u00e0 retrocessi, che proprio a Bologna guadagnano gli unici 2 punti in classifica; al termine della partita contro i veronesi, arrivati in Emilia con un roster di appena 29 giocatori da mettere a referto, arriva anche la prima contestazione della tifoseria alla squadra con l'acclamazione degli avversari vittoriosi. I Warriors chiudono il Girone Nord al secondo posto dietro la rivelazione Jets Bolzano, con un record di 8 \u2013 0 \u2013 4, la terza difesa del campionato per punti subiti (65) ma appena il nono attacco (171), e devono disputare una wild card (uno spareggio) contro gli Angels Pesaro per accedere ai quarti di finale.\nSabato 8 giugno vanno in scena due incontri di play-off sul campo periferico bolognese: nel pomeriggio, le \"Colombe\" battono nettamente i Giaguari Torino per 37 - 7, e la sera i \"Guerrieri\" perdono per 6 - 7 la loro wild card contro i pesaresi. Con Petroni, Castelvetri, Inzinna e Longhi infortunati, sono i runningback Mandreoli e Fantazzini a spingere l'attacco, e all'inizio del secondo quarto il primo segna il td del temporaneo vantaggio; quindi segue una partita in grande equilibrio, con le difese che dominano gli attacchi avversari, fino a un passaggio da 35 yard dell'americano Scott Swallow (#33) per Agnoletti che avvicina Pesaro alla end zone: dopo 8 tentativi, gli ospiti riescono a pareggiare e a portarsi avanti con la segnatura dell'extra point, e i \"Guerrieri\" non hanno pi\u00f9 benzina per ribaltare l'incontro nei pochi minuti che restano. Al termine, il pubblico di casa contesta il capo-allenatore Greiger, che chiude l'esperienza guerriera con questa partita e andr\u00e0 ad allenare i Seamen Milano.\nI Doves Bologna, al contrario, continuano la corsa e in trasferta battono in successione i Jets Bolzano e i Panthers Parma, accedendo al V Superbowl italiano. Sabato 6 luglio, davanti ai 20.000 spettatori dello Stadio Silvio Appiani di Padova, le \"Colombe\" sono il primo team bolognese a vincere il massimo campionato italiano, imponendosi sugli Angels Pesaro per 27 - 11. Si tratta di un sorpasso in piena regola, costruito con l'ingaggio di un capo-allenatore professionista (Jim Emery) e di un runningback di valore assoluto (Garry Pearson) che nei quattro anni giocati negli \"UMass Minutemen\" dell'Universit\u00e0 del Massachusetts (1979-82) ha frantumato 12 record della squadra ed \u00e8 stato eletto nella Hall of Fame.\nPer i concittadini \"Guerrieri\", invece, \u00e8 arrivato il momento di cambiare marcia per recuperare il terreno perduto.\nCampioni d'Italia 1986.\nArrivano un nuovo capo allenatore con esperienza nell'Universit\u00e0 del Minnesota inserita nella prestigiosa Big Ten Conference, Calvin \"Cal\" Stoll, e un nuovo runningback da Angelo State University in Texas (II Divisione della NCAA, Lone Star Conference) dove \u00e8 stato eletto \"Little All-American 1985\" dai giornalisti dell'Associated Press, Wesley Williams (#22). L'head coach, che si avvale dell'assistenza del riconfermato Volpini per la difesa, ridisegna ruoli e schemi, spostando Paolo Fantazzini (#30) da runningback a quarterback, e orientando ancora di pi\u00f9 il gioco offensivo sulle corse. Arriva l'eclettico attaccante italiano Aldo Stanzani (#18) dai Falchi Modena, che nei campionati precedenti si \u00e8 messo in luce correndo con la palla, ricevendo su azione, ed anche tornando i calci avversari, formando con il quarterback Davide Baracchi una delle migliori coppie offensive della Serie A; tuttavia, nel massimo campionato del 1986 i \"Guerrieri\" eseguiranno pochi schemi offensivi ma sicuri, cio\u00e8 corsa, corsa ed ancora corsa, mentre la difesa confermer\u00e0 le grandi prestazioni del passato. Funzioner\u00e0 alla grande, anche se il solido gioco su terra far\u00e0 storcere il naso a giornalisti ed appassionati sostenitori del gioco aereo.\nI \"Guerrieri\" chiudono la regular season con un ottimo 8 - 1 - 1 e il secondo posto nel Girone Nord, il secondo migliore attacco per punti segnati (351) e la migliore difesa per punti subiti (26). Gli unici dolori vengono dai derby con le \"Colombe\" scudettate, un pareggio per 0 - 0 e una sconfitta per 7 - 14 che decidono il primo posto nel girone.\nI play-off sono una cavalcata inarrestabile: vengono battuti i Gladiatori Roma negli ottavi di finale con il risultato di 56 a 6, i Panthers a Parma per 41 a 7, ed infine i Jets Bolzano in semifinale per 42 a 13 (con l'affermazione sugli altoatesini, i \"Guerrieri\" guadagnano anche la riconferma della sponsorizzazione per l'anno successivo, come promesso da Clementino Bonfiglioli). Sull'altro lato del tabellone, i \"cugini\" superano gli Squali Genova negli ottavi, ma poi vengono battuti a domicilio dagli Angels Pesaro per 29 - 23; i marchigiani, battendo in semifinale i Rhinos Milano per 10 - 0, saranno per la terza volta consecutiva sulla strada della compagine bolognese nella post-season, stavolta nella finalissima che verr\u00e0 disputata proprio a Bologna.\nE arriva il momento del VI Superbowl italiano, il 5 luglio 1986: allo Stadio Renato Dall'Ara, di fronte a 26.000 spettatori va in scena una partita agonisticamente tesa, a tratti non spettacolare, ma i Warriors riescono finalmente a conquistare il titolo con td di Williams, Hargreaves e Stanzani su pass di Williams (fallendo tutte e tre le conversioni), cui i pesaresi rispondono solo con un td di Max Meyer (#29) imbeccato da Scott Swallow (#33) e trasformazione alla mano, per il risultato finale di 18 - 8. MVP dell'incontro viene eletto il \"colored\" da San Angelo.\nWesley Williams saluta il pubblico e la squadra, e a met\u00e0 luglio \u00e8 gi\u00e0 al campo estivo dei Washington Redskins ma il 5 agosto viene tagliato, dopo un infortunio che ne termina la carriera. \"Cal\" Stoll torna negli USA ed avr\u00e0 grossi problemi di salute: trapiantato di cuore nel 1987, lascer\u00e0 questo mondo il 25 agosto 2000.\nIn autunno, i \"Guerrieri\" disputano il campionato delle Basi NATO per \u201cfare le ossa\u201d alle riserve e ai giovani, in un torneo con sole squadre americane (0 - 5).\nAncora al vertice.\nIl 1987 \u00e8 l'ennesimo anno basato sulle corse, nonostante l'arrivo di Roberto Bonanzinga (#87) dai Condor Grosseto, uno dei pi\u00f9 forti wide receiver italiani, e del quarterback Giovanni Rossi (#7) dai Panthers Parma, che ha guidato ai play-off nelle ultime stagioni. Su consiglio di \"Cal\" Stoll, arrivano dal Minnesota il nuovo head coach Patrick \"Bruno\" Waldner e il nuovo runningback, Valdez Baylor (#23) che ha avuto buone statistiche nell'ultimo anno giocato con i Golden Gophers. Vengono riconfermati l'allenatore della difesa Albert Volpini, il secondo americano Vernon Hargreaves, e lo sponsor Bonfiglioli Riduttori.\nI \"Guerrieri\" chiudono al primo posto il Girone A, con 11 vittorie e 1 sconfitta, il migliore attacco per punti segnati (467) e la sesta difesa (94). Battono Mastini Ivrea e Redskins Verona nei primi turni dei play-off, ma nella semifinale, con entrambi i giocatori USA infortunati, si arrendono 12 - 31 nella trasferta giocata contro i Frogs Legnano guidati dal QB italo-americano Robert Frasco, dopo essere passati due volte in vantaggio con altrettanti pass di Fantazzini per Stanzani (non trasformati). Valdez Baylor gioca poche azioni senza incidere sulla gara, i Frogs accedono al VII Superbowl italiano che si disputa l'11 luglio allo Stadio Romeo Neri di Rimini, e lo vincono per 27 - 24 sui Seamen Milano. Il runningback dall'Universit\u00e0 del Minnesota chiude mestamente una stagione che lo ha visto protagonista assoluto del campionato, segnando 30 touchdown, tutt'ora il record di segnature per un giocatore della franchigia bolognese.\nLa quarta finale.\nIl 1988 \u00e8 l'anno in cui la neonata Federazione Italiana American Football, affiliata al CONI, rileva le attivit\u00e0 dell'AIFA; e l'anno precedente \u00e8 stata rimossa la regola che proibiva il ruolo di quarterback ai giocatori stranieri. I \"Guerrieri\" mutano finalmente la filosofia d'attacco: confermato il coaching staff, arrivano l'assistente per l'attacco ed RB/DB Gary Fischer (#10) e due registi offensivi, l'italiano Davide Baracchi da Modena (dove \u00e8 stata chiusa la franchigia dei Falchi), e il QB/RB statunitense Michael Lievermann, che giocher\u00e0 titolare nel ruolo di QB (#24, poi #11) Il gioco offensivo \u00e8 ora pi\u00f9 equilibrato, e il passing game produce 15 TD nella regular season: il target preferito dai QB guerrieri \u00e8 Aldo Stanzani (#18), che segna 5 volte su pass di Lievermann e 1 di Baracchi; anche gli altri compagni di reparto sono produttivi sui lanci: 3 TD per Giulio Gallazzi (#81), 2 per Alberto Bonomi (#88) e Alessandro Geminiani (#80), 1 per Stefano Schwetz (#87) e il \"Taz\" (#30). Lievermann, che segna anche 5 TD su corsa, subisce una forte contusione ai reni nel derby e rimarr\u00e0 fuori per il resto del campionato; nelle ultime partite della stagione regolare, nel ruolo di regista offensivo giocheranno in rotazione Davide Baracchi (#22) e il QB dell'under 21 Luca \"Panino\" Danielli (#11).\nI \"Guerrieri\" chiudono al secondo posto del Girone Centro con un record di 10 - 2, con il quinto attacco del campionato per punti segnati (311) e la seconda difesa (85); le uniche sconfitte sono arrivate dalla trasferta di Milano contro i Rhinos capolisti per 9 - 16, e nel derby con le \"Colombe\" sponsorizzate \"Malipiero\" per 7 - 9, combattuto fino all'ultimo minuto e deciso da due fumble a poche yard dalla end zone avversaria, uno per tempo. Nei play-off, dopo una larga affermazione sui Lancieri Novara per 47 - 6 ed una di misura sui Chiefs Ravenna per 7 - 2, con 4 ricevitori in end zone (Bonomi, Gallazzi, Geminiani, Stanzani) imbeccati dai due quarterback italiani, arriva la tanto desiderata rivincita contro i Rhinos vincitori del III Superbowl italiano di Genova: la semifinale si gioca al Campo Forza e Coraggio di Milano e i \"Guerrieri\" escono vittoriosi per 20 - 13 con 3 TD su corsa (Baracchi, Fischer, Hargreaves). Gli avversari nella finale (la quarta per i \"Guerrieri\") saranno, ancora una volta, i Frogs Legnano sponsorizzati \"Philips\" che nell'altra semifinale hanno interrotto la \"perfect season\" dei Doves con un 34 - 14.\nIl 9 luglio, nell'VIII Superbowl italiano che si disputa allo Stadio Dorico di Ancona davanti a 7.000 spettatori, i Warriors vengono sconfitti dai lombardi (alla 32\u00aa vittoria consecutiva e seconda \"perfect season\" di fila) guidati da Robert Frasco, con un perentorio 0 - 17 segnato nel primo tempo. Il capo allenatore Waldner ha basato quasi tutto il gioco offensivo sulle corse del connazionale Fischer, che \u00e8 entrato in campo menomato alla mano destra (fratture multiple), snaturando l'impostazione dell'intera stagione e rendendo estremamente prevedibili le azioni dei \"Guerrieri\" dopo un primo drive spentosi non lontano dalla end zone avversaria, e questa decisione ha pesato negativamente sulla partita: il presidente Lodi \u00e8 furioso con l'allenatore, che in breve lascer\u00e0 la panchina della franchigia.\nIl 1989, e la crisi del football italiano.\nPer il campionato 1989, la dirigenza dei Warriors mette a contratto il \"sergente di ferro\" Jerry Douglas, gi\u00e0 capo allenatore degli acerrimi rivali di Pesaro e della Nazionale Italiana, che ha portato alla vittoria nell Campionato europeo per nazioni del 1987, ed un nuovo runningback statunitense, Loren Christopher \"Chris\" Thomas (#44).\nI \"Guerrieri\" vincono le prime 4 partite incluso il derby con le \"Colombe\", poi perdono per 33 - 35 alla Lunetta contro i Gladiatori Roma guidati dall'ex Michael Lievermann che in attacco forma una coppia eccellente con Bobby Davis. Tornano alla vittoria, pareggiano 0 - 0 sul campo degli Angels Pesaro e poi si riprendono la rivincita del Superbowl battendo i Frogs Legnano a domicilio per 3 - 0, con un field goal del kicker Dario Pattacini (#10). A questo punto, la stagione si spegne: sconfitti in casa dai Seamen Milano, poi a Bergamo di misura (0 - 8), vincono contro gli Skorpions Varese ma non vanno oltre un terzo posto nel girone. Chiudono infatti la regular season con un 8 - 1 - 3 nel Girone B, dietro i Chiefs Ravenna e i Saints Padova, e verranno battuti dai Frogs Legnano nei quarti di finale dei play-off, con un perentorio 40 - 13.\nVernon Hargreaves (#63), pilastro della difesa per cinque campionati (1985-9), chiude l'esperienza con i \"Guerrieri\" e torna negli USA, dove continuer\u00e0 la carriera di allenatore e lavorer\u00e0 per svariate universit\u00e0 della I Divisione NCAA (attualmente, \u00e8 responsabile dei linebacker dei \"Razorbacks\" dell'Universit\u00e0 dell'Arkansas); suo figlio Vernon Hargreaves III sar\u00e0 undicesima prima scelta del 2016 e giocatore professionista nella NFL. Lascia anche lo sponsor \"Bonfiglioli Riduttori\", che ha sostenuto economicamente la franchigia nelle stagioni agonistiche disputate da \"Vernellone\", nelle quali i \"Guerrieri\" si sono confermati al vertice del movimento, disputando 2 Superbowl italiani e vincendone 1 (1986).\nDopo un decennio di espansione, il football americano in Italia segna una crisi progressiva, che nel giro di altri dieci anni frazioner\u00e0 e ridurr\u00e0 ai minimi termini il movimento. Un calo, fisiologico, di attenzione da parte di pubblico e mass-media dopo il boom degli anni '80, porter\u00e0 alla crisi di partecipazione ed economica delle societ\u00e0 che hanno fatto la Storia di questa disciplina sportiva, causando chiusure, fusioni e migrazioni di giocatori: tra le altre, i Rams Milano si sono sciolti nel 1986, i Falchi Modena (eredi degli antesignani \"Diavoli Modena\") nel 1987, sempre nel 1987 le Aquile Ferrara sono retrocesse in A2, i Panthers Parma e i Rhinos Milano spariranno nel 1990 (sebbene questi ultimi siano i campioni in carica, segno che il movimento non riesce pi\u00f9 a generare una significativa attrattiva commerciale), e gli Angels Pesaro nel 1993, i Seamen Milano retrocederanno in A2 nel 1991 e i Jets Bolzano nel 1993, e chiuderanno i battenti nel 1995.\nNella realt\u00e0 sportiva bolognese, sono diversi i fattori che cambiano e spostano l'attenzione: il ritorno nella serie maggiore della squadra di calcio locale, il Bologna FC, la crescita delle due squadre di basket (Virtus e Fortitudo) che imperverseranno nella Serie A1 e nell'Eurolega (tanto che la citt\u00e0 verr\u00e0 soprannominata \"Basket City\"), e la crescita di una solida realt\u00e0 provinciale nel football americano, i Phoenix San Lazzaro (poi \"Phoenix Bologna\") che calamiter\u00e0 giocatori e risorse dalle franchigie storiche.\nA causa di difficolt\u00e0 economiche, i Warriors si fondono con l'altra squadra cittadina blasonata, i Doves, con i quali avevano dato vita fino a quel momento ad un'accesa e partecipata rivalit\u00e0. Disputano un mediocre campionato 1990 (6 - 0 - 6) con il nome di Bologna American Football e la sponsorizzazione \"Saiet\", e per la prima volta dal 1982 nemmeno si qualificano ai play-off; nel campionato 1991, con la denominazione Rebels Bologna e la sponsorizzazione de \"La Fortezza\", chiudono la stagione regolare con un 7 - 0 - 3, ma la difesa non \u00e8 pi\u00f9 quella di un tempo, e vengono battuti dai Pharaones Milano (che hanno arruolato molti giocatori dai disciolti Rhinos) nei quarti di finale.\nLa societ\u00e0 riprende il nome \"Warriors\" nei campionati 1992 (7 - 0 - 5 e quarti persi con le Aquile Ferrara) e 1993 (3 - 0 - 7), ma il continuo calo di pubblico e le crescenti difficolt\u00e0 portano, nel 1994, allo scioglimento.\nLa rinascita.\nDalle ceneri dei Warriors, nel 1995 nasce la Virtus American Football Team, affiliata alla polisportiva SEF Virtus Bologna, che disputa per alcune stagioni il campionato di arena football, e la serie A per una sola stagione, nel 2000.\nNel 2003 la Virtus AFT riprende il nome di \"Warriors\", disputando la Serie B (allora Silver League), per poi tornare in serie A la stagione successiva. Nel 2005 i Warriors giungono ancora al Superbowl, sconfitti dai pluriscudettati Lions Bergamo, e nel 2006 partecipano al loro primo Eurobowl, che non avevano potuto disputare nel 1987, anno in cui la massima manifestazione continentale non ebbe luogo.\nNel 2008 disputano l'ultimo Superbowl organizzato dalla NFL Italy, perdendo alla Lunetta Gamberini contro gli Hogs Reggio Emilia, per poi iscriversi alla Italian Football League l'anno successivo.\nCampionato 2010.\nIl 2010 \u00e8 stato un anno di transizione per i \"Guerrieri\", che si sono classificati ottavi (penultimo posto) nel Girone Unico della Italian Football League. La stagione \u00e8 stata difficoltata da diversi fattori: una preparazione tardiva, problemi con il terzo americano e numerosi infortuni hanno inficiato la resa dei \"Guerrieri\", che hanno iniziato a produrre punti solo nelle ultime partite della stagione regolare.\nLa squadra \u00e8 stata guidata dal tecnico statunitense John Knight, che ha avuto Vincent \"Vinny\" Argondizzo come vice, e Giorgio Longhi come allenatore della difesa.\nSono stati ingaggiati nuovi giocatori statunitensi: Vincent Esposito (#7, quarterback) e Jason Haller (#3, runningback) hanno disputato regolarmente la stagione; per quanto riguarda il doppio-ruolo di wide receiver/defensive back, c'\u00e8 stata una rotazione di giocatori a causa di problemi personali: Alfonso Jackson \u00e8 stato sostituito da Lance Burns, che ha dovuto lasciare la squadra dopo le prime tre giornate, sostituito a sua volta da Frank Duong (#9).\nCampionato 2011.\nIl tecnico italo-americano Vincent \"Vinny\" Argondizzo, assistente nell'anno precedente, \u00e8 stato promosso a capo-allenatore.\nSono stati ingaggiati tre nuovi giocatori statunitensi: il quarterback Eric Marty che ha gi\u00e0 esperienza europea (ha guidato i Giants Bolzano e gli austriaci Danube Dragons, con entrambe le squadre ha vinto i rispettivi campionati), il runningback Jordan Scott dalla Colgate University di cui detiene diversi record e il wide receiver Walter Peoples dalla Southeast Missouri State University, cui verr\u00e0 chiesto di giocare nel doppio ruolo, cio\u00e8 anche come defensive back in difesa. Scott e Peoples vestiranno la maglia biancobl\u00f9 per tre campionati, eccellendo nelle rispettive categorie.\nCon una stagione regolare perfetta (9 partite vinte e nessuna sconfitta), i \"Guerrieri\" si sono classificati primi nel Girone Unico della Italian Football League 2011; nella semifinale dei play-off hanno battuto gli Hogs Reggio Emilia, e nell'Italian Superbowl IV disputato a Parma davanti a 2.500 spettatori (il quarto organizzato dalla Italian Football League (IFL) ed il settimo partecipato dai Guerrieri \u2013 la nona finale, conteggiando i due Winter Bowl disputati negli anni novanta come Virtus AFT, di cui una vinta) sono stati sconfitti dai Panthers Parma per 76 \u2013 62, record di punti complessivi segnati dalle due finaliste.\nCampionato 2012.\nNel 2012 l'head coach Vincent Mario \"Vinny\" Argondizzo diventa capo-allenatore della Nazionale italiana e cos\u00ec sulla panchina dei \"Guerrieri\" arriva Antonino \"Tony\" Mangiafico. Oltre ai confermati Jordan Scott (runningback) e Walter Peoples (wide receiver, defensive back), \u00e8 stato ingaggiato il quarterback Eric Watt dalla Trine University vincitore del Gagliardi Trophy 2010 come terzo giocatore statunitense.\nDopo 9 vittorie sulle 11 gare disputate in stagione regolare e il terzo posto nel Girone Unico, i \"Guerrieri\" accedono nuovamente ai playoff, dove nella \"wild card\" casalinga battono i Dolphins Ancona ma poi allo Stadio Lanfranchi di Parma perdono la semifinale per 20 \u2013 42, ancora contro i Panthers Parma.\nCampionato 2013.\nL'italo-americano Vincent \"Vinny\" Argondizzo \u00e8 tornato a dirigere la squadra dopo un anno dedicato completamente alla Nazionale italiana, che condurr\u00e0 fino agli Europei B nell'estate 2013.\nOltre ai confermati Jordan Scott (runningback) e Walter Peoples (wide receiver, defensive back), \u00e8 stato ingaggiato il quarterback Jacob Caron dalla Pomona-Pitzer University come terzo giocatore statunitense.\nI \"Guerrieri\" si sono classificati primi nel Girone B, e sono stati eliminati dai Seamen Milano nella semifinale dei playoff giocata in casa e che hanno condotto per tre quarti su quattro, superati negli ultimi 10 minuti di gioco.\nSono cinque, i giocatori bolognesi inseriti nel roster definitivo della Nazionale per l'Europeo B disputato al Vigorelli di Milano dal 31 agosto al 7 settembre: il wide receiver Mario \"SuperMario\" Panzani, 42 anni e recordman per iarde ricevute in carriera nel campionato italiano, gli uomini di linea d\u2019attacco Stefano Chiappini e Francesco Fanti, i difensori Federico Forlai e Paolo Ricchiuti. L'Italia ha vinto le due partite del girone contro la Spagna e la Gran Bretagna, e ha perso la finale contro la Danimarca per 29 \u2013 49.\nCampionato 2014.\nNel 2014 la societ\u00e0 ha lanciato il progetto ALLBLUE, che prevede l'introduzione di un nuovo logo (una versione pi\u00f9 moderna del precedente) e la partecipazione al campionato di prima divisione (IFL) senza l'ausilio di giocatori professionisti stranieri.\nMauro Solmi \u2013 gi\u00e0 giocatore dei \"Guerrieri\" negli anni '80 e allenatore della difesa di lungo corso \u2013 \u00e8 diventato il capo-allenatore, mentre Vincent Argondizzo si \u00e8 occupato degli \"special team\".\nI \"Guerrieri\" hanno disputato il Girone Unico della Prima Divisione IFL 2014 e hanno chiuso la stagione regolare con un record di 3 partite vinte e 7 perse, il nono attacco e la sesta difesa della divisione per punti fatti e subiti, piazzandosi all'ottavo posto del girone. La posizione in classifica non \u00e8 stata sufficiente per ottenere la qualificazione ai play-off.\nCampionato 2015.\nNel 2015, i \"Guerrieri\" hanno disputato la stagione regolare nel Girone Sud della Prima Divisione IFL e ottenuto il terzo posto \u2013 valido per la qualificazione ai playoff \u2013 con un record di 5 partite vinte e 5 perse, l'ottavo attacco e la quarta difesa della divisione per punti fatti e subiti.\nNei quarti di finale, sono stati battuti dai Panthers Parma allo Stadio Ennio Tardini per 14 \u2013 43.\nLa retrocessione.\nNel 2016 i \"Guerrieri\" scontano il fatto di essere l'unica squadra che non schiera giocatori americani e nemmeno l'oriundo, e disputano il peggiore campionato della loro Storia, perdendo tutte e dieci le partite della regular season, e lo spareggio (\"playout\") per rimanere nella massima categoria (contro i Lions Bergamo).\nL'anno successivo disputeranno per la seconda volta il campionato di Seconda Divisione, la prima volta dopo una retrocessione sul campo.\nUn nuovo inizio.\nI Warriors Bologna si presentano sullo schieramento di partenza del Girone C della Seconda Divisione FIDAF con la squadra pi\u00f9 giovane della categoria, ed alcuni acquisti da franchigie vicine, come il ritorno del QB Nicol\u00f2 \"Willo\" Scaglia (#10) dalle Aquile Ferrara.\nChiudono la stagione regolare con un record perfetto di 8\u20130 e due vittorie tirate nei derby con i Braves Bologna (14\u201310, 14\u201313), il primo posto nel girone, il quarto attacco dell'intera divisione per punti segnati e la migliore difesa (solo 36 punti subiti).\nNei quarti di finale dei play-off superano i Gladiatori Roma per 24\u201314, poi cedono il passo agli Hogs Reggio Emilia per 6\u201314.\nUna stagione largamente positiva, nella quale la squadra guerriera ha messo in evidenza un gruppo compatto ed alcune individualit\u00e0 di valore assoluto.\nCampionato 2018, il Silver Bowl.\nL'ex-giocatore ed allenatore della Nazionale Giorgio Longhi, che \u00e8 stato \"quality coach\" nel campionato precedente, \u00e8 diventato capo-allenatore della squadra senior, ed \u00e8 stato affiancato da Andrea Vecchi (arrivato dai Rhinos Milano, che sotto la sua direzione hanno raggiunto due Italian Bowl e un Eurobowl) nel ruolo di allenatore dell'attacco e dal confermato Mauro Solmi come allenatore della difesa.\nL\"'offensive coordinator\" Vecchi ha reso pi\u00f9 concreto e redditizio il gioco d'attacco, ridisegnando i ruoli (ad esempio Maxym Berezan, che nella stagione precedente \u00e8 stato il primo runningback della squadra, \u00e8 stato spostato a tight end), introducendo una nuova formazione-base (una shotgun formation con un solo RB di fianco al quarterback), e il sistema di chiamata degli schemi a gesti dalla sideline (il cosiddetto no huddle offense, che velocizza la ripresa dell'azione senza dare il tempo alla difesa di impostare i correttivi tattici necessari).\nDiversi giocatori sono arrivati oppure rientrati da altre squadre: il RB Ervis Cira ed il DE Andrea Mirenda da Milano, il WR Edoardo Gulisano dagli Elephants Catania, mentre debutter\u00e0 con la squadra senior il runningback Alessio Corazza che \u00e8 stato leader delle corse nell'Under 19; rientrano gli offensive linemen Cristi Ciobanu e Riccardo Bovina, e i defensive back Manuel Masi dai Ravens Imola, Antonio Sciacqua da Bari, Matteo Faieti e Paolo Bracciale.\nDopo una stagione regolare di sole vittorie (8 \u2013 0 il record), i \"Guerrieri\" hanno vinto tutte e tre le partite di play-off aggiudicandosi il XXV Silver Bowl a Parma, realizzando cos\u00ec una \"perfect season\" cio\u00e8 una \u201cstagione perfetta\u201d (senza sconfitte, 11 \u2013 0) ed ottenendo la promozione alla Prima Divisione FIDAF 2019.\n\u00c8 stato il primo trofeo di secondo livello conquistato dalla squadra bolognese.\nNuova divisa.\nIn questo campionato, i \"Guerrieri\" hanno indossato una nuova divisa casalinga, tutta blu reale \u2013 coerentemente con il programma sportivo in esecuzione, \"All Blue\" \u2013 anche nei pantaloni, che sostituiscono quelli storici di colore argento. I pantaloni blu hanno sostituito quelli argento anche nella divisa di trasferta (con le maglie bianche, come da tradizione).\nDettaglio stagioni.\nTornei nazionali.\nCampionato.\nI \"Guerrieri\" hanno partecipato 26 volte al campionato italiano di 1\u00ba livello, qualificandosi 19 volte ai play-off, partecipando a 7 finali e vincendone 1 (il VI Superbowl, 1986).\nNei livelli inferiori, con la denominazione Virtus A.F.T. hanno vinto il VI Snowbowl (1997) della Winter League FIAF (terzo livello) disputata con formazioni a 8 giocatori. \nSecondo livello.\nIl campionato di secondo livello di football americano in Italia cui hanno partecipato i \"Guerrieri\" ha assunto, nel corso degli anni, varie denominazioni: \"Winter League FIAF\", \"Silver League FIAF\", \"Silver League NFLI\", \"Seconda Divisione FIDAF\".\nTerzo livello.\nIl campionato di terzo livello di football americano in Italia cui hanno partecipato i \"Guerrieri\" ha assunto, nel corso degli anni, varie denominazioni: \"Winter League FIAF\", \"CIF9\".\nTornei internazionali.\nI \"Guerrieri\" Campioni d'Italia 1986 non disputarono il torneo europeo per club campioni nazionali l'anno successivo, perch\u00e9 la competizione non venne disputata.\nParteciparono alla European Football League nel 2006, in virt\u00f9 della finale del massimo campionato italiano giocata e persa contro i Lions Bergamo l'anno precedente.\nPersonaggi storici.\nMaglie ritirate.\nCome da tradizione americana, alcuni giocatori sono stati talmente importanti per la storia dei Warriors che i loro numeri sono stati ritirati e non possono pi\u00f9 essere indossati dai giocatori biancobl\u00f9."}
{"id": "2536288", "revid": "6923", "url": "https://it.wikipedia.org/wiki?curid=2536288", "title": "Torre Annunziata", "text": "Torre Annunziata (\"Torr'Annunziata\" in napoletano) \u00e8 un comune italiano di abitanti della citt\u00e0 metropolitana di Napoli in Campania.\nSi estende nell'insenatura pi\u00f9 interna del golfo di Napoli in uno stretto lembo di terra cinta tra il Vesuvio e il mare: \u00e8 infatti municipalit\u00e0 della Zona rossa del Vesuvio, importante centro balneare e membro del Parco regionale del fiume Sarno, che ne delimita il confine meridionale con la sua foce.\nFin dalla fondazione ha fatto della pesca, del commercio, del turismo e della produzione della pasta le principali attivit\u00e0, tanto da essere detta \"Capitale dell'arte bianca\", per la massiccia produzione che tocc\u00f2 il picco nel primo dopoguerra, con oltre sessanta tra mulini e pastifici, di cui restano in attivit\u00e0, tra i pi\u00f9 noti e premiati al mondo, i marchi Voiello e Setaro. \u00c8 dal periodo della prima rivoluzione industriale, un importante centro produttivo, prima nel settore metalmeccanico e siderurgico, e, ad oggi, nautico e farmaceutico, oltre che portuale, accogliendo il terzo porto della regione per estensione. \u00c8 inoltre sede dello Stabilimento militare Spolette, gi\u00e0 Reale Fabbrica d'Armi sotto il regno delle due Sicilie e oggi gestita dall'Esercito Italiano.\nSorge sui resti dell'antica Oplontis, citt\u00e0 residenziale imperiale e patrizia, sepolta dall'eruzione del Vesuvio del 79, di cui conserva l'attiva stazione termale e il sito archeologico, dal 1997 riconosciuto come patrimonio dell'umanit\u00e0 dall'UNESCO.\nGeografia fisica.\nTerritorio.\nTorre Annunziata sorge nel Golfo di Napoli, alle pendici del Vesuvio, estendendosi da nord ad sud per una lunghezza di circa sei chilometri, in una piccola insenatura compresa tra Capo Oncino e la foce del fiume Sarno, posta innanzi allo scoglio di Rovigliano, un turrito faraglione, sotto cui si insediano colonie di corallo.\nIl territorio \u00e8 pianeggiante ed \u00e8 costituito principalmente da materiale vulcanico eruttato dal Vesuvio nel corso dei secoli, di cui \u00e8 testimone l'arenile composto di sabbia nera.\nIdrografia.\nIl fiume Sarno, nell'antichit\u00e0 adorato come divinit\u00e0, \u00e8 stato motivo del rigoglio urbano del comune, tanto da essere sottoposto a canalizzazione per fornire il necessario sostentamento ai mulini nella prima epoca di produzione della pasta con un'opera voluta dal conte Muzio Tuttavilla verso la fine del XVI secolo.\nTuttavia \u00e8 oggi tra i principali motivi dell'inquinamento marino, essendo riconosciuto come il corso d'acqua pi\u00f9 inquinato d'Europa, a causa di sversamenti illegali e mancanza, in alcuni comuni che il fiume attraversa, di adeguati sistemi di riqualificazione delle acque.\nPer tale motivo sono in atto opere di depurazione del bacino.\nRischi ambientali.\nAll'inquinamento provocato dal fiume Sarno, si \u00e8 aggiunto, soprattutto nel secolo scorso, quello provocato dalle attivit\u00e0 industriali locali. Si \u00e8 tuttavia contestualmente formata una sensibilit\u00e0 ambientale, ed ora le condizioni di inquinamento delle acque marine sono in progressivo miglioramento.\nL'area \u00e8 stata interessata dal sisma del 1980, che provoc\u00f2 numerosi sfollati ed apr\u00ed una crisi nella statica di alcuni edifici, in particolare nel \"Rione Carceri\", che \u00e8 ancora in atto e non manca di destare l'interesse nazionale.\nIl principale rischio ambientale \u00e8, per\u00f2, di natura vulcanica, per cui il comune \u00e8 posto nella cosiddetta zona rossa, quella a maggior rischio di catastrofe nel caso di ripresa dell'attivit\u00e0 eruttiva.\nClima.\nTorre Annunziata gode di un clima tipicamente mediterraneo, con temperature estive che oscillano tra i 25 e i 37 gradi, mentre le medie invernali sono comprese tra i 7 e i 14 gradi. Essendo posta in riva al mare \u00e8 molto ventilata dalle correnti marine ed \u00e8 ben protetta dal massiccio del Vesuvio dai venti freddi che provengono dall'entroterra campano.\nOrigini del nome.\nL'etimologia del nome \"Torre Annunziata\" risale all'epoca della fondazione avvenuta nel XIV secolo, quando nella punto in cui sorge la Basilica Ave Gratia Plena fu eretta una piccola chiesa dedicata alla Vergine dell'Annunciata, in una zona appartenente alla Contea di Sarno. Poco tempo dopo, il conte Raimondo Orsini fece erigere una torre a difesa degli abitanti, per cui la borgata inizi\u00f2 ad essere chiamata \"Torre dell'Annunciata\" o \"dell'Annunziata\". Dopo un lustro in cui divenne \"Gioacchinopoli\" tra il 1810 ed il 1815, con il ritorno al potere di Ferdinando I delle Due Sicilie si ritorn\u00f2 al vecchio toponimo divenendo definitivamente \"Torre Annunziata\".\nStoria.\nEt\u00e0 antica: Lo splendore di Oplontis.\nLocalit\u00e0 segnata sulla Tabula Peutingeriana con la simbologia usata per i siti termali. I primi abitanti della costa vesuviana e della valle del Sarno furono i Sarrastri mescolati ai Pelasgi, poi gli Osci. Nell'VIII secolo a.C. seguirono i Greci e poi gli Etruschi. Verso la fine del V secolo inizi\u00f2 in Campania la dominazione dei Sanniti, spazzata via dai Romani solo nell'89 a.C.\nEt\u00e0 medievale: la Silva mala e il Nemus Regalis.\nTardo Antico e Alto Medioevo.\nL'eruzione del Vesuvio del 79 distrusse tutto, dando inizio ad un periodo oscuro di circa un millennio durante il quale comparve una fitta vegetazione, il luogo fu cos\u00ec denominato \"Silva mala\", poich\u00e9 infestata da belve e ladroni. Il territorio fu altres\u00ec razziato da Genserico (da qui il culto della Festa dei Gigli di Nola); sub\u00ec devastazioni durante la Guerra gotica (535-553) e le incursioni dei Saraceni, che saccheggiarono il monastero di Rovigliano nel 989. Verso l'anno 1000 si ebbero alcuni stanziamenti di abitanti presso il mare, dediti alla pesca e all'agricoltura, che man mano ripopolarono tutta la zona. E i boschi del sito divennero riserva reale di caccia. Il quartiere Terravecchia \u00e8 sorto sul territorio di \"Silva mala\" (poi \"Bosco delle tre Case\") e il quartiere Grazie in quello di \"Nemus Regalis\" (Bosco Reale) e il quartiere Annunziata al centro tra i due da cui era separato da due rii.\nLa fondazione.\nIl 19 settembre 1319, Carlo d'Angi\u00f2 don\u00f2 con diploma emesso in Aversa per Don Bartolomeo di Capua Ministro di Stato e Protonotario del Regno, quattro moggia di terra a dei fedeli, Guglielmo di Nocera, Puccio Franconi di Napoli, Andrea Perrucci di Scafati, Matteo di Avitaya (Avitabile) che fondarono una chiesa dedicata alla Vergine Annunziata, un piccolo monastero e un ospizio nel luogo detto \"La Calcarola\".\nTurris Sanctissima Annunciatae de Scafata.\nCon la dinastia Angioina, Raimondo Orsini del Balzo conte di Nola fece costruire una prima Torre per la difesa. Tutto il casale (uno dei 33 casali di Napoli) prese, quindi, il nome di \"Torre dell'Annunciata\" e si svilupp\u00f2 a fianco di quello di \"Terra Vecchia\", a nord, parte dello Stato di Valle, feudo dei Piccolomini. Nel periodo Aragonese (1415) la regina Giovanna II d'Angi\u00f2 don\u00f2 il Casale e parte della Silva mala, in feudo ad un amalfitano, Conte Nicol\u00f2 D'Alagno o d'Alagna o Alaneo, come scritto nell'epigrafe sotto l'arma, posta sul muro dello scalone lateranense (Arma Magnifici Militis Nicolai de Alaneo de Napoli Senatoris MCCCCVIII) primo feudatario (padre di Lucrezia favorita del re Alfonso V d'Aragona), che costru\u00ec una seconda Torre ben pi\u00f9 robusta.\nEt\u00e0 moderna: Due feudi, due Principi.\nTorre Nunziata.\nAl dominio come feudo rustico della famiglia d'Alagna (1419-1512) succedettero i Galluccio di Tora (1512-1517), gli spagnoli \"de Bucchis\" italianizzato in Bucca (1517-1592-1608), i franco-normanni Tuttavilla conti di Sarno (1592- 1614).\nNel XVII secolo si susseguirono le famiglie romane dei Colonna principi di Gallicano e duchi di Zagarolo (1624-1653) e dei Barberini principi di Palestrina (1662-1705) che acquistarono il feudo all'asta il 26 dicembre 1662.\nUltimi feudatari furono i toscani Massarenghi (1705-1714) e gli amalfitani Dentice del Pesce principi di Frasso (1714-1806).\nIl feudo si estese, furono costruiti mulini e la Real Zecca alla foce del Canale del Sarno (1597, consulente l'architetto Domenico Fontana) per sfruttare le sue acque.\nTorre dell'Annunciata.\nIl feudo di Torre Annunziata era completamente circondato dallo Stato di Valle dei principi Piccolomini in continuum abitativo territoriale e le dispute sui confini si protrassero per secoli. La borgata di Torre dell'Annunciata si ampli\u00f2 urbanisticamente con la costruzione, prima di nuove chiese e poi di case e opifici, la Real Polveriera (1652). L'eruzione del Vesuvio del 1631 distrusse quasi completamente tutta la zona e le borgate, ma la ricostruzione inizi\u00f2 subito, richiamando gente principalmente dalla costiera Sorrentina e da tutte le parti d'Italia, finanche dall'estero. Carlo III diede un importante impulso industriale facendovi costruire nel 1758 la Real Fabbrica d'armi (che vide la luce grazie prima a Francesco Sabatini, della scuola vanvitelliana e poi a Ferdinando Fuga), la Real Ferriera (1791), che si affianc\u00f2 allo sviluppo dei mulini e dei pastifici per l'afflusso sempre maggiore di popolazione, segnando cos\u00ec l'inizio dell'Ottocento, secolo d'oro della citt\u00e0.\nEt\u00e0 contemporanea: Gioacchinopoli.\nGli anni d'oro.\nNel 1806 sotto il regno di Giuseppe Bonaparte cess\u00f2 ogni dominio feudale. Dal 1810 al 1815, regnando a Napoli Gioacchino Murat, Torre Annunziata divenne Gioacchinopoli (fusione dei casali di Torre Annunziata e Terravecchia).\nNel 1842 sotto la restaurazione borbonica si prolung\u00f2 la ferrovia da Portici fino a Torre Annunziata. Con il Regno d'Italia fu prolungata fino in Calabria. Nel 1871 furono terminati i lavori del porto e dello scalo marittimo delle ferrovie. Si ebbe un notevole sviluppo commerciale con importazione di grano e carbone e un'esportazione mondiale di paste alimentari. Si aggregarono al comune di Torre Annunziata le frazioni Oncino e Grazie. Alla fine dell'Ottocento Torre Annunziata era un immenso pastificio che assorbiva il 60% della forza lavoro. Nel 1887 nasce la Ferriera del Vesuvio e nel 1898 la Circumvesuviana. Le attivit\u00e0 industriali fiorirono fino alla seconda guerra mondiale, nonostante le eruzioni del Vesuvio del 1906 e la prima guerra mondiale.\nLa Grande Torre Annunziata.\nIl 13 aprile 1928 si costitu\u00ec il comune autonomo di Pompei, Torre Annunziata cedette le frazioni La Civita di Valle e Pontenuovo, ovvero l'intero territorio degli Scavi archeologici di Pompei fino al Santuario della Beata Vergine del Rosario di Pompei. Il 1943 fu l'anno della crisi dell'\"arte bianca\". Nel 1946 i comuni di Boscotrecase e Boscoreale, aggregati in precedenza alla \"Grande Torre Annunziata\", seconda citt\u00e0 della Campania per popolazione e sviluppo, riottennero l'autonomia. La richiesta di compensazione territoriale con l'aggregazione della frazione Santa Maria La Bruna (Torre del Greco) e di Trecase, all'epoca frazione di Boscotrecase, non ebbe esito.\nStoria recente.\nNegli anni ottanta, dagli ambienti della malavita napoletana, fu portato a compimento l'omicidio del giornalista Giancarlo Siani, che operava come corrispondente in citt\u00e0. Per l'omicidio nessun membro dei clan locali \u00e8 stato ritenuto responsabile, il boss Valentino Gionta \u00e8 stato assolto con formula piena per \"non aver commesso il fatto\"\".\"\nA partire dagli anni novanta, l'intervento pubblico, per fronteggiare la crisi economica e sociale che ha riguardato l'intera area con la chiusura dei principali stabilimenti localizzati a Torre Annunziata, si \u00e8 espresso attraverso la Programmazione negoziata ovvero la stipula con le parti sociali di un Contratto d'Area \"Torrese-Stabiese\" al fine di riutilizzare le aree industriali dismesse con nuove iniziative imprenditoriali e fronteggiare la disoccupazione a livello locale. Il contratto d'area \u00e8 stato gestito dalla TESS che attualmente, divenuta agenzia di sviluppo locale, si occupa di un'area pi\u00f9 vasta denominata \"Costa del Vesuvio\" che unisce l'area torrese-stabiese e quella attigua precedentemente interessata dal Patto territoriale del Miglio d'Oro.\nStemma.\nD'azzurro al castello al naturale, aperto di nero, merlato alla guelfa e fiancheggiato da due torri finestrate di nero e parimenti merlato, terrazzato sulla pianura di verde attraversata in palo dalla strada di accesso al naturale. Il tutto sormontato da una stella d'argento a cinque punte.\nMonumenti e luoghi d'interesse.\nArchitetture religiose.\nChiese Santa Maria Del Buon Consiglio.\nChiese cattoliche nell'Arcidiocesi di Napoli.\nQuartieri \"Terravecchia\", \"Fuori Porta\" e \"Oncino\":\nChiese cattoliche nella Diocesi di Nola.\nQuartieri \"Annunziata\", \"Grazie\", \"Carminiello\":\nArciconfraternite e cappelle.\nQuartiere Annunziata:\nBorgata del Principio:\nQuartiere Terravecchia:\nQuartiere Bottaro:\nMonasteri e conventi.\nQuartiere Annunziata:\nBorgata del Principio:\nQuartiere Terravecchia:\nEdicole votive.\nLe edicole votive, talvolta veri tempietti, sono oltre cento tra quelle affrescate, maiolicate, in cotto, in bronzo, contenenti statuine e dipinti.\nArchitetture civili.\nPalazzi, ville, masserie.\nQuartiere Annunziata:\nQuartiere Grazie:\nQuartiere Terravecchia:\nQuartiere Fuori Porta:\nQuartiere Boscomonaco:\nQuartiere Oncino:\nArchitetture militari.\nTorri, castelli.\nQuartiere Annunziata:\nContrada La Torretta:\nQuartiere Grazie:\nQuartiere Oncino:\nQuartiere Rovigliano:\nStrade e piazze principali.\nCorso Umberto I, Via Gino Alfani, Via Vittorio Veneto, Via Carlo Poerio, Via Vincenzo Gambardella, Via Pasquale Fusco, Via Caravelli, Via Prota, Corso Vittorio Emanuele III, Via Roma, Corso Giuseppe Garibaldi, Via dei Mille, Via C. E. Maresca, Traversa Maresca, Via Vesuvio, Via Epitaffio, Via Gioacchino Murat, Via Sepolcri, Via Alfredo Simonetti, Via Giuseppe Tagliamonte, Viale Guglielmo Marconi, Viale Cristoforo Colombo, Via Porto, Via Riviera Caracciolo, Via d'Angi\u00f2, Via Dogana, Via Diodato Bertone, Via Castello, Viale Manfredi, via Plinio, Via Terragneta e Rampe Vito Nunziante.\nPiazza Ernesto Cesaro, Piazza Giovanni Nicotera, Piazza Giacomo Matteotti, Piazza Cesare Battisti, Piazza Enrico De Nicola, Piazzale Gargiulo gi\u00e0 Kennedy, Piazza Matteo Renato Imbriani, Piazza Risorgimento, Piazza Giovanni XXIII della Pace, Largo Fabbrica d'Armi, Largo Ferriera Vecchia, Piazza Paolo Morrone, Largo Genzano.\nMonumenti e altri beni culturali.\nMonumenti:\nMonumenti funebri:\nLapidi:\nStatue:\nBusti:\nAree verdi cittadine:\nSiti d'interesse archeologico: ville romane, terme.\nNell'area di Torre Annunziata sono state rinvenute diverse costruzioni risalenti all'epoca romana, vestigia dell'antica citt\u00e0 di Oplontis: i primi sporadici scavi iniziarono nel XVII secolo, la fase pi\u00f9 consistente, tuttavia, si avr\u00e0 solo a partire dal 1968. Sono state riportate alla luce diverse costruzioni tra cui una delle pi\u00f9 ricche e sfarzose ville di epoca romana, risalente al I secolo a.C. e presumibilmente appartenuta alla Gens Poppaea e forse dimora estiva di ricchi pompeiani: in particolare si crede che tale villa sia appartenuta a Poppea Sabina, seconda moglie di Nerone. In anni pi\u00f9 recenti \u00e8 stata scavata e riportata alla luce un'altra imponente costruzione rustica d'epoca romana, chiamata villa di Lucio Crasso Tertius, tra le cui mura sono stati rinvenuti gioielli e monili forgiati con ammirevole tecnica orafa: la villa non \u00e8 aperta al pubblico. Si conosce inoltre la presenza di un'ulteriore villa, quella di Lucio Crasso Tertius, rinvenuta durante la costruzione della ferrovia Napoli - Salerno, in seguito nuovamente sotterrata ed oggi ancora interrata.\nNella zona inoltre \u00e8 possibile riconoscere altri tipi di ritrovamenti come i ruderi delle terme di Marco Crasso Frugi, situati nei pressi delle attuali Terme Vesuviane oppure le Saline Erculee, poste lungo la costa verso la foce del fiume Sarno: qui sorgeva il pago delle saline, cio\u00e8 il sobborgo delle cave di sale. Dal 1997 il sito archeologico di Oplontis \u00e8 entrato a far parte della lista dei patrimoni dell'umanit\u00e0 dell'UNESCO\nAntiche terme:\nSociet\u00e0.\nEvoluzione demografica.\nNel 1631 la popolazione fu decimata dall'eruzione del Vesuvio. Nel 1812 ci fu un cospicuo aumento demografico a seguito dell'annessione del \"Quartiere Terravecchia\", staccatosi da Boscoreale. Lo stesso accadde nel 1881, per l'annessione del Quartiere Oncino e del Quartiere Grazie.\nNel 1931 oltre ai 37900 abitanti di Torre Annunziata, sono conteggiati quelli dei comuni di Boscoreale, Boscotrecase, dell'allora frazione di Trecase, annessi nel 1928 da un decreto del governo fascista, che dalla citt\u00e0 oplontina distacc\u00f2 la zona a sud, creando il nuovo comune di Pompei. Mancano i dati della frazione Flocco (Poggiomarino) anch'essa annessa, portando la popolazione totale a circa 77000 unit\u00e0.\nLo stesso dicasi per il 1936, quando gli abitanti della sola Torre Annunziata erano 41113.\nI comuni e le frazioni annesse riottennero l'autonomia nel 1946, ma i territori ceduti a Pompei non furono mai riannessi.&lt;br&gt;\nEtnie e minoranze straniere.\nAl 1\u00ba gennaio 2016 a Torre Annunziata risultano residenti 557 cittadini stranieri, che rappresentano l'1.3% della popolazione. Le comunit\u00e0 pi\u00f9 numerose sono:\nTradizioni e folclore.\nMaria SS. Della Neve.\nUn'antica tradizione narra che il 5 agosto di un imprecisato anno dellaseconda met\u00e0 del XIV secolo, alcuni pescatori torresi, nei pressi dello scoglio di Rovigliano, nell'issare le reti da pesca, vi ritrovarono impigliata una cassa di legno; la raccolsero ed in essa rinvennero, con grande meraviglia, un'icona di Maria. L'immagine era di terracotta, di tipo greco, a busto: la Madonna stringeva con il braccio sinistro il Bambino Ges\u00f9. L'immagine fu trasportata nella chiesetta della SS. Annunziata.\nCultura.\nIstruzione.\nUniversit\u00e0.\nIn citt\u00e0 \u00e8 presente una Facolt\u00e0 di Economia dell'Universit\u00e0 degli Studi di Napoli \"Parthenope\" sita in via Simonetti.\nDall'anno accademico 2012/2013 l'Universit\u00e0 Parthenope ha chiuso il punto d'ascolto di Torre Annunziata.\nMedia.\nStampa locale.\nA Torre Annunziata sono pubblicati diversi periodici: \"La Voce della Provincia\" dal 1968, \"Lo Strillone\" dal 1994, \"Torre Sette\", \"Nuovevoci\" dal 2006, \"Noi Ex\", \"Tg Cooper\" e \"Al\u00e8 Savoia\".\nDal 2007 \u00e8 sede del quotidiano regionale \"Metropolis\", che prima aveva sede nella vicina Castellammare di Stabia e di quello sportivo \"Resport\".\nStampa locale storica.\nTra il XIX ed il XX secolo in citt\u00e0 erano presenti varie testate. Vale la pena di ricordare \"A Trummetta\" del 1881, \"La Tromba\" del 1898, \"Il Voto\" del 1887, \"Il Moschettiere\" del 1900, \"La Riscossa\" ed infine \"\u00c8 Permesso?\" del 1919.\nTelevisione.\nIn citt\u00e0 \u00e8 presente l'emittente televisiva \"Metropolis TV\" in onda sia sul digitale terrestre che sulla piattaforma televisiva di Sky Italia.\nIn passato, negli anni ottanta, era attiva l'emittente \"Antenna Vesuvio\".\nTeatro.\nL'attivit\u00e0 teatrale \u00e8 ben radicata grazie ad un elevato numero di compagnie amatoriali, da esse \u00e8 partita la carriera attoriale di Maria Nazionale, candidata come miglior attrice non protagonista al David di Donatello e, precisamente dalla filodrammatica Salesiana, quella di Gea Martire.\nPremi.\nIl premio Citt\u00e0 di Torre Annunziata, articolato in diverse sezioni, viene assegnato ogni anno alla migliore compagnia amatoriale in una rassegna che si svolge presso il teatro Politeama.\nCinema.\nLa presenza di Torre Annunziata nel cinema \u00e8 legata principalmente ai pregi paesaggistici, all'importanza storica e alla sua peculiare lingua, che hanno interessato diversi cineasti fino a fare della citt\u00e0 la protagonista nelle opere pi\u00f9 recenti. Una delle pi\u00f9 importanti famiglie di produttori mondiali, i De Laurentiis, \u00e8 originaria della citt\u00e0, dove sono nati Dino De Laurentiis, vincitore del premio Oscar alla memoria Irving G. Thalberg nel 2001 e Luigi fondatore della Filmauro.\nUna prima rappresentazione, forse la prima in assoluto, \u00e8 datata 1906, Eruzione del Vesuvio, un documentario muto italiano diretto da Roberto Troncone, che mostr\u00f2 le distruzioni arrecate dal vulcano alle abitazioni.\nUna seconda rappresentazione si trova in uno dei film pi\u00f9 importanti del Novecento, Due soldi di speranza, capostipite del filone del neorealismo rosa, girato nel 1952 tra Napoli e Boscotrecase da Renato Castellani e selezionato tra i 100 film italiani da salvare. Nel 2002 la parlata di Torre Annunziata nel film Incantesimo napoletano, diretto da Paolo Genovese e Luca Miniero, viene ironicamente definita \"nu napulitano accus\u00ec stritto ca nun se capiscono manco lloro\", ovvero una tipologia di flessione napoletana cos\u00ec complessa da essere incomprensibile agli stessi parlanti; il film narra di una bambina napoletana, Assuntina, nata in una famiglia tradizionale di pescatori, che ha per\u00f2 cadenza e preferenze alimentari milanesi. Per tale motivo viene tentata invano dai genitori, come ultima insperata soluzione, la permanenza della figlia presso parenti di Torre Annunziata, dove potr\u00e0 apprendere lingua e usi partenopei, ma con scarso successo. Nel film viene fatta oggetto di ironia la cultura cittadina, fortemente radicata al proprio luogo di origine: gli zii, interpretati da Salvatore Misticone e Clotilde De Spirito, si presenteranno dicendo \"nuje simme d'a Taurre, simme nate a Taurre e ce vulimme mur\u00ec.\"\nLe pellicole del 2002 e del 2009, rispettivamente E io ti seguo, diretto da Maurizio Fiume, e Fortap\u00e0sc, diretto da Marco Risi, trattano della tragica fine del giornalista Giancarlo Siani, corrispondente da Torre Annunziata de Il Mattino negli anni ottanta. Il porto, le spiagge e i vicoli sono le principali ambientazioni cittadine dei lungometraggi, il secondo dei quali offre una pi\u00f9 approfondita ricostruzione della storia politica del primo lustro degli anni '80, rappresentando il consiglio comunale, lo scandalo degli appalti e le attivit\u00e0 della camorra autoctona, nella figura di Valentino Gionta, fino alla strage di Torre Annunziata.\nNel 2017 i Manetti Bros. presentano alla Mostra internazionale d'arte cinematografica di Venezia il film campione d'incassi, Ammore e malavita. Il protagonista Ciro, interpretato da Giampaolo Morelli, \u00e8 un giovane oplontino, rimasto orfano dopo l'omicidio del padre e in seguito arruolato da Don Vincenzo Strozzalone, boss napoletano, che si adopera affinch\u00e9 egli diventi esperto in numerose tecniche di combattimento, fino a divenire invincibile. L'impossibilit\u00e0 di eseguire un ordine di omicidio nei confronti di un'infermiera, che Ciro riconosce come Fatima, interpretata da Serena Rossi, suo primo e unico amore di giovent\u00f9 a Torre Annunziata, lo spinger\u00e0 a riparare nella citt\u00e0 di origine, dove lo zio, che per anni si \u00e8 occupato di contrabbando di sigarette, ora si \u00e8 concentrato su quello dei fuochi d'artificio. Nella ricerca dei fuggitivi i sicari del boss verranno a cercarlo in citt\u00e0 in una soluzione narrativa che si rileva un ennesimo omaggio alla lingua nunziatese, il napoletano pi\u00f9 \"stretto e incomprensibile,\" nella recitazione di Patrizio Rispo nel ruolo di un cartolaio. Queste ultime scene sono state girate presso una storica edicola cittadina, che, assieme al tratto di costa prospiciente l'arenile, il porto e le sue rampe, colleganti il corso al mare, ripropongono il meglio del paesaggio urbano nella cinematografia nazionale.\nPremi.\nOgni anno viene organizzato un festival del cortometraggio ideato dall'associazione culturale Esseoesse, il CortoDino - Premio Internazionale del Cortometraggio Dino De Laurentiis, dedicato alla memoria del produttore cinematografico Dino De Laurentiis.\nGeografia antropica.\nAltre localit\u00e0 del territorio.\nIl quartiere di Rovigliano \u00e8 situato lungo la costa, nella parte orientale, al confine con Castellammare di Stabia e Pompei. Conta circa ottomila abitanti. \u00c8 collegato al capoluogo, oltre che dagli autobus cittadini, anche dal treno, trovandosi sulla linea Torre Annunziata-Castellammare di Stabia-Gragnano con la stazione di via Schito. Esistono corse metropolitane che la collegano a tutti i comuni costieri della citt\u00e0 metropolitana di Napoli fino ad arrivare a Napoli Campi Flegrei. A Rovigliano sorge la Chiesa di San Michele Arcangelo e sono distaccati alcuni uffici comunali.\nAltre localit\u00e0 sono Sannino e Cipriani, a nord dell'autostrada Napoli-Reggio Calabria al confine con Boscotrecase e Boscoreale, una volta frazioni, sono divenute nel corso dei decenni parte integrante del comune. Infine Terragneta, sul litorale poco prima della stessa Rovigliano, dove anticamente erano impiantate le saline divenne in seguito la zona industriale di Torre.\nInfrastrutture e trasporti.\nFerrovie.\nLa ferrovia raggiunse Torre Annunziata il 1\u00ba agosto 1842, quando la Napoli-Portici fu prolungata fino a Castellammare di Stabia. Torre Annunziata divenne nodo ferroviario nel 1844 quando proprio da Torre fu costruita la diramazione per Pompei e Nocera Inferiore. Il 1\u00ba maggio 1885 invece, ci fu l'inaugurazione della linea Torre Annunziata-Cancello dismessa nel 2006, mentre il 15 aprile 1886 venne attivato il raccordo ferroviario per Torre Annunziata Marittima.\nIl 28 dicembre 1904 con l'inaugurazione della ferrovia Napoli-Pompei-Poggiomarino, Torre Annunziata fu raggiunta anche dalla Circumvesuviana, che divenne nodo ferroviario quando nel 1948 fu inaugurata la Napoli-Torre Annunziata-Sorrento: su quest'ultima tratta, nel 2017, \u00e8 stata inaugurata la fermata di Villa Regina - Antiquarium.\nDi seguito sono riportate le stazioni presenti sul territorio comunale:\nAmministrazione.\nGemellaggi.\nTorre Annunziata \u00e8 gemellata con:\nIl porto della citt\u00e0 ha accordi di collaborazione con:\nSport.\nL'attivit\u00e0 sportiva principale praticata \u00e8 il calcio, che a Torre Annunziata conta circa 600 iscritti. Altri sport praticati in citt\u00e0 sono pallacanestro, pallavolo, tennis, boxe, taekwondo, vela ed atletica leggera.\nLa societ\u00e0 sportiva cittadina pi\u00f9 rappresentativa \u00e8 il , una delle pi\u00f9 antiche societ\u00e0 di calcio in Campania ed una delle pi\u00f9 antiche d'Italia.\nNel 1924 ha conteso lo scudetto al Genoa, ed ha disputato vari campionati di Serie A e Serie B. La squadra di calcio femminile \"Real Lady Savoia\" milita nel campionato di Serie B. \nTorre Annunziata ha dato i natali al calciatore Ciro Immobile, uno degli attaccanti italiani pi\u00f9 forti della sua generazione, campione d'Europa con la nazionale italiana nel 2021.\nIn ambito pallavolistico, la societ\u00e0 cittadina \"Vesuvio Oplonti Volley\" milita nel campionato nazionale maschile di serie B2.\nNell'ambito della pallavolo femminile si segnala la societ\u00e0 \"Givova Fiamma Torrese\", cha dalla stagione agonistica 2017/18, milita nel campionato nazionale di serie B/1, con due partecipazioni ai play off per la promozione in serie A.\nMolto importanti sono anche le associazioni di Boxe quali: la Pugilistica Oplonti e la Boxe Vesuviana. Tra gli sportivi torresi illustri legati alla Pugilistica Oplonti ricordiamo Ernesto Bergamasco, olimpionico a Monaco 1972, e Alfonso Pinto vicecampione olimpico ad Atene 2004. Tra i pugili illustri legati alla Boxe Vesuviana ne ricordiamo due entrambi allenati dal maestro Lucio Zurlo: Pietro Aurino considerato insieme a Vincenzo Cantatore il miglior peso mediomassimo leggero della boxe professionistica italiana, olimpionico ad Atlanta 1996 e campione europeo nello stesso anno; Irma Testa, prima donna italiana a partecipare ad una olimpiade (Rio de Janeiro 2016). Campionessa europea dei pesi Piuma nel 2019 e medaglia di bronzo alle Olimpiadi di Tokyo 2020 (disputate nel 2021).\nInoltre in citt\u00e0 \u00e8 presente dal 1930 una sezione dell'Associazione Italiana Arbitri, che nei decenni ha formato centinaia di arbitri, molti dei quali hanno calcato i campi della Serie A come ad esempio Francesco De Robbio, Virginio Quartuccio e Marco Guida.\nImpianti sportivi.\nLa maggior struttura comunale \u00e8 lo Stadio Alfredo Giraud. La citt\u00e0 non ha grandi strutture sportive, data anche l'esiguit\u00e0 del territorio comunale. Nel 2017 \u00e8 stata inaugurata la palestra comunale in via Provinciale Schiti, un primo passo verso la creazione di un palazzetto dello sport, dato che molte societ\u00e0 sportive praticano le loro attivit\u00e0 nelle palestre delle scuole cittadine."}
{"id": "2536289", "revid": "1318658", "url": "https://it.wikipedia.org/wiki?curid=2536289", "title": "Casino Royale (Climax!)", "text": "Casino Royale \u00e8 un episodio appartenente alla prima stagione della serie antologica statunitense \"Climax!\" Diretto da William H. Brown Jr., \u00e8 stato trasmesso in prima visione negli Stati Uniti d'America da CBS il 21 ottobre 1954. Rappresenta il primo adattamento assoluto del personaggio di James Bond creato da Ian Fleming.\nTrama.\nJames \"Jimmy\" Bond, nome in codice 007, agente della CIA, viene preso di mira da un assassino: riesce a schivare i proiettili ed entra nel Casino Royale. L\u00ec incontra il suo contatto britannico, Clarence Leiter; mentre Bond spiega le regole del baccar\u00e0, Leiter gli illustra la sua missione: sconfiggere Le Chiffre al gioco d'azzardo e costringere i sovietici a \"ritirarlo\".\nBond incontra quindi un'ex amante, Valerie Mathis, l'attuale fidanzata di Le Chiffre; incontra anche Le Chiffre stesso, che Bond batte al baccar\u00e0. Quando ritorna nella sua camera d'albergo, tuttavia, Bond si confronta con Le Chiffre e le sue guardie del corpo, insieme a Mathis, che Le Chiffre ha scoperto essere un agente del Deuxi\u00e8me Bureau.\nLe Chiffre tortura Bond per scoprire dove questi ha nascosto l'assegno per le sue vincite, ma Bond non rivela dove si trova. Dopo uno scontro con le sue guardie del corpo, Bond spara e ferisce Le Chiffre, salvando Valerie. Esausto, Bond si siede su una sedia di fronte a Le Chiffre per parlare. Mathis si mette in mezzo e Le Chiffre la afferra da dietro, minacciandola con una lama di rasoio: mentre Le Chiffre si muove verso la porta con Mathis come scudo, lei lotta, liberandosi, e Bond riesce a sparare a Le Chiffre.\nProduzione.\nQuesto episodio, dopo il successo della saga cinematografica di 007 \u00e8 stato riedito come film a s\u00e9 stante, e distribuito in questo formato anche in home video.\n\"Casino Royale\" si prende alcune libert\u00e0 rispetto al romanzo omonimo da cui \u00e8 tratto: l'inglese James Bond, agente dell'MI6, \u00e8 stato qui trasformato nell'americano \"Jimmy\" Bond, agente della CIA, mentre di conseguenza Felix Leiter, contatto di Bond all\"intelligence\" statunitense, qui diventa Clarence Leiter, agente dei servizi britannici; \u00e8 inoltre presente l'inedito personaggio di Valerie Mathis, un incrocio tra Vesper Lynd e Ren\u00e9 Mathis. L'episodio \u00e8 introdotto da una presentazione a opera di William Lundigan."}
{"id": "2536290", "revid": "729019", "url": "https://it.wikipedia.org/wiki?curid=2536290", "title": "Rated-RKO", "text": "The Rated-RKO \u00e8 stato un tag team di wrestling attivo nella World Wrestling Entertainment tra il 2006 e il 2007, formata da Edge e Randy Orton.\nIl nome Rated-RKO deriva dalla fusione di due espressioni americane: \"Rated R\", soprannome di Edge, ed \"RKO\", nome della mossa finale di Orton.\nStoria.\nIl team venne creato il 2 ottobre 2006 per contrastare l'azione della rinata D-Generation X (Shawn Michaels e Triple H), rea di aver ostruito la strada dei due lottatori in momenti diversi delle loro carriere. Il 13 novembre seguente Edge e Orton conquistarono il World Tag Team Championship, battendo i campioni in carica Ric Flair e \"Rowdy\" Roddy Piper in uno show speciale della WWE tenutosi a Manchester (Inghilterra); il loro regno titolato dur\u00f2 fino al 29 gennaio 2007, quando vennero sconfitti da John Cena e Shawn Michaels.\nCon il passare dei mesi, il rapporto tra i due lottatori inizi\u00f2 a vacillare a causa del desiderio comune di vincere il WWE Championship; si affrontarono in due Fatal 4-Way match che vedevano coinvolti anche Shawn Michaels ed il campione in carica John Cena, ma non riuscirono a vincere la cintura. Il tag team si sciolse definitivamente l'11 maggio 2007, quando Edge si trasfer\u00ec nel roster di \"SmackDown!\".\nIl 10 dicembre 2007 Edge e Orton si riunirono, per una sola notte, nella puntata speciale di \"Raw\" dedicata al 15\u00ba anniversario dello show rosso. I due fecero squadra con Umaga per affrontare l'Evolution (Batista, Ric Flair e Triple H) in un 6-Men Tag Team match, ma persero per squalifica."}
{"id": "2536293", "revid": "124960109", "url": "https://it.wikipedia.org/wiki?curid=2536293", "title": "Montalto delle Marche", "text": "Geografia fisica.\nIl Comune di Montalto delle Marche \u00e8 sito nella fascia collinare che va dalla costa Adriatica alla Catena dei Sibillini, ad una distanza percorribile in venti minuti, sia dal mare che dalla montagna. Il territorio comunale nelle sue caratteristiche morfologiche, si estende su una superficie di 34\u00a0km\u00b2 con un'altezza di 513 mt s.l.m.\nLa composizione abitativa \u00e8 strutturata in un insediamento centrale, costituito da Montalto capoluogo e tre frazioni: Porchia, Patrignone e un consistente agglomerato urbano in c.da Lago (in zona Valdaso). Le frazioni di Porchia e Patrignone sono paesi di origine medievale con parti di mura di cinta e torri ancora esistenti, un tempo comuni autonomi.\nNel Capoluogo Montalto delle Marche sono ben conservate 3 porte di ingresso al paese, nonch\u00e9 l'intero borgo medievale, che si suddivide in tre zone principali: il Cassero, la Peracchia e Piazza Umberto I.\nStoria.\nIl territorio era frequentato gi\u00e0 nella preistoria: nel Museo Civico sono raccolti numerosi reperti del neolitico (6.000 a.c.) e della cultura appenninica (2.500 a.c.), picena (VII sec. a.c.), romana e successive. Nel XIV secolo le comunit\u00e0 locali si organizzano nei liberi comuni di Montalto, Patrignone, Porchia.\nNel 1418 Montalto elegge autonomamente il Podest\u00e0 e nel XV secolo \u00e8 terra di Consulta dove si tengono le sedute del Presidato Farfense, all'interno dello Stato Pontificio.\nDal 1586, su volont\u00e0 del Pontefice Sisto V (originario di Montalto) la citt\u00e0 \u00e8 sede del Presidato omonimo che comprendeva 13 comuni (Stato di Montalto). Per volere del Papa, inoltre, viene fondata una Zecca.\nNel 1798, durante l'invasione Francese, Montalto insorge contro l'esercito napoleonico: il Vescovo Mons. Castiglioni, futuro Papa Pio VIII, verr\u00e0 arrestato per ordine di Napoleone e deportato a Mantova.\nCon la restaurazione del 1816, Montalto diviene Capoluogo di distretto e include i Governi di Amandola, Offida, Ripatransone e dal 1832, quello di San Benedetto del Tronto. Il Presidato di Montalto verr\u00e0 infine soppresso definitivamente nel 1861 con la fine dello Stato Pontificio e l'Unit\u00e0 d'Italia.\nVa inoltre ricordato che la cittadina ha dato i natali all'architetto Giuseppe Sacconi, progettista del Vittoriano di Roma.\nCultura.\nArchivi Storici (Montalto, ex comuni di Patrignone e Porchia).\nVi sono conservati pregevoli antichi documenti tutti restaurati, oltre 350 pergamene di cui la pi\u00f9 antica un \"Breve Recordationis\" del 1170, il Castrum Vetustior del 1320 e i manoscritti di Felice Peretti. Al suo interno, una biblioteca storica con numerose cinquecentine e pregevoli edizioni storiche curata dal Centro Studi \"Sisto V\".\nMuseo Archeologico di Montalto.\nIl museo \u00e8 ospitato nel palazzo dei Presidi fatto costruire da Papa Sisto V tra il 1587-1588 come sede al governo dello Stato di Montalto. Anticamente questi locali costituivano la residenza del capo delle guardie carcerarie e sono collegati direttamente con il piano superiore oggi sede del Museo delle Carceri.\nL'ingresso al Museo si trova in Piazza Umberto I, 12. Le collezioni del Museo Archeologico raccolgono reperti delle epoche preistoriche, paleocristiana, del periodo piceno e del periodo romano.\nMuseo delle Carceri.\nSituato all'interno delle antiche carceri del Presidato Sistino, il Museo delle Carceri del Presidato Sistino ha al suo interno essenziali arredi ricostruiti sulla base di un Inventarium del 1604 che unitamente ai graffiti ed ai disegni dei reclusi sulle pareti delle celle , contribuiscono al recupero della dimensione storica dell\u2019ambiente . Al suo interno \u00e8 installato un impianto fonico con cui si raccontano le storie autentiche dei carcerati drammatizzate da una compagnia teatrale . Per oltre quattro secoli attraverso questa struttura carceraria sono transitati rei di fatti delittuosi talvolta compiuti con gli stessi oggetti del quotidiano lavoro agricolo trasmutati in pericolose armi di offesa : un rastrello, una falce \u2026 , ma anche persone povere , carcerate per debiti contratti in conseguenza di carestie , epidemie ecc.\nMuseo Sistino Vescovile.\nPresso il Seminario Vescovile (Diocesi di San Benedetto-Ripatransone-Montalto), l'archivio del capitolo, con i preziosi documenti dell'antica Diocesi di Montalto creata da Sisto V\nPinacoteca Civica.\nLa Pinacoteca \u00e8 ubicata all\u2019ultimo piano del palazzo municipale. In essa vi sono raccolti paramenti, dipinti ed opere di vario genere salvate dalla dispersione e tutte sistematicamente restaurate. Tra le opere pi\u00f9 interessanti: arredi e abiti dei Magistrati (chiamati Priori) della fine del \u2018500, la collezione di medaglie d\u2019oro che il Papa Sisto V volle a corredo del loro abbigliamento; il quattrino della zecca di Montalto ; alcuni dipinti a soggetto sacro del XVII \u2013 XVIII secolo ; una serie di ritratti, tra cui quelli di Papa Sisto V e di sua sorella Camilla Peretti ; una porta della citt\u00e0 del XVII secolo in legno intagliato detta Porta dei Leoni; un raro dipinto ad olio su rame raffigurante l'adorazione dei Magi del XVII sec. ; raccolta di fotografie storiche di Montalto e del territorio della fine dell\u2019800 e dei primi del \u2018900 ; in una stanza \u00e8 stato ricomposto lo studio dell\u2019arch. Giuseppe Sacconi , autore dell\u2019Altare della Patria a Roma . \u00c8 divisa in quattro sale principali (Montalto /Sistina, Patrignone , Porchia, Valdaso) a significare l\u2019unit\u00e0 territoriale delle 4 comunit\u00e0 che attualmente costituiscono il comune di Montalto.\nMuseo Etnografico \"l'acqua, la terra, la tela\".\nIl museo etno antropologico denominato \u201cL\u2019ACQUA, LA TERRA , LA TELA\u201d \u00e8 allestito nel sottosuolo del palazzo municipale . Gli ambienti offrono una suggestiva architettura, con volte reali , archi , un antico pozzo per l\u2019acqua nonch\u00e9 , nel sottosuolo, un piccolo labirinto di grotte con incroci di cunicoli a volta . Gli oggetti e gli attrezzi depositati, in perfetto stato di conservazione e restaurati, sono illustrati da pannelli descrittivi a carattere didattico : le pale di un mulino , i telai, il carro , gli aratri, i gioghi ecc.\nEconomia.\nArtigianato.\nTra le attivit\u00e0 economiche pi\u00f9 tradizionali, diffuse e attive vi sono quelle artigianali, come l'arte del merletto rinomata in tutta Italia.\nEventi e associazioni.\nNella citt\u00e0 esistono molte associazioni attive, tra cui la Pro Loco Montalto delle Marche, l'Associazione Giovanile \"MyClan\" e l'Associazione \"Streghe e Folletti\".\nLa Notte delle Streghe e dei Folletti.\nIdeata e allestita per la prima volta nell'Agosto del 1991 dalla Pro Loco, \"La Notte delle Streghe e dei Folletti\" \u00e8 l'evento caratteristico di Montalto delle Marche. Si svolge ogni anno, il 12-13-14 agosto, grazie all'organizzazione dell'Associazione \"Streghe e Folletti\". Nell'entroterra piceno, rivivono, nell'incanto delle fiabe, streghe e folletti, nel suggestivo centro storico, tra vicoli e piazzette della cittadina, fino al rogo della strega.\nAssociazione Giovanile Montaltese \"MyClan\".\nFondata dai ragazzi di Montalto delle Marche nel 1\u00ba aprile 2010, l'Associazione Giovanile Montaltese, meglio nota con il nome \"MyClan\", \u00e8 una delle associazioni pi\u00f9 attive del territorio. Organizza numerosi eventi (tornei sportivi, mostre, presentazioni di libri, concerti, party a tema), oltre alla festa patronale di San Vito martire e alla \"Casserata. Una Sagra del Cassero\", che si tiene tutti gli anni nel terzo fine settimana di luglio.\nCoro \"La Cordata\".\nIl coro \"La Cordata\" di Montalto delle Marche \u00e8 un coro di ispirazione alpina e popolare di sole voci maschili. Nel 1984, durante un'escursione al monastero di S. Leonardo poco sopra le gole dell'Infernaccio sui Monti Sibillini, un piccolo gruppo di ragazzi improvvis\u00f2 a quattro voci il \u201cSignore delle Cime\u201d suscitando in Padre Pietro Lavini, ammirazione ed incoraggiamento a proseguire. Tre anni pi\u00f9 tardi quel piccolo coro che cantava con tanto entusiasmo, con l'aiuto di altri amici divenne \u201cLa Cordata\u201d, una formazione maschile, composta da 30 elementi, che attraverso lo studio del canto della montagna, alpino e popolare, si ritrovano per la gioia di cantare insieme. Nasce il 29 maggio 1987 a Montalto Marche, un centro ricco di storia e tradizioni musicali, situato sulle verdi colline dell'entroterra marchigiano, poco distante dalla catena dei monti Sibillini. L'8 dicembre dello stesso anno nella Chiesa S. Maria in Viminatu di Patrignone, Don Tiberio Caferri battezza il neonato coro nel suo primo concerto, Renato Cacciamani ne inventa il nome realizzando graficamente lo stemma e trenta timidi coristi in pantaloni neri e maglione rosso, presentati da Patrizia Serafini intonano il primo canto \u201cSul Ponte di Perati\u201d, nell'armonizzazione di Don Fernando Morresi. Da quel giorno si propone di migliorare la propria vocalit\u00e0, mantenendo inalterato il modo semplice di cantare tipico della canzone d'ispirazione popolare. Maturando progressivamente la preparazione musicale, partecipa ad oltre 265 importanti concerti e rassegne corali in varie citt\u00e0 italiane e straniere, riscuotendo ovunque unanimi consensi di pubblico e di critica, con giudizi positivi di commissioni d'ascolto ed illustri personaggi della coralit\u00e0 italiana come Giorgio Vacchi (Coro Stelutis Bologna), Mario Lanaro (Coro Brigata Alpina Julia), Gianni Malatesta (Coro Tre Pini Padova), Bepi De Marzi (Coro \"I Crodaioli\u201d, Arzignano), Silvio e Mauro Pedrotti direttori del coro della SAT di Trento. Da segnalare il Concerto nell'Aula Magna del Conservatorio Giuseppe Verdi (Torino). Il coro \u00e8 diretto fin dalla fondazione dal M\u00b0 Patrizio Paci, alpino durante il servizio militare a Trento, dove matura la passione per i canti della montagna, interpretati secondo lo stile tradizionale tipico del modello trentino, da cui trae ispirazione per vocalit\u00e0 e repertorio, fino a personali armonizzazioni ed elaborazioni corali di melodie popolari italiane, in particolare marchigiane, alcune interpretate ed incise anche da celebri cori, Veneti, Trentini, Emiliani, Piemontesi e Friulani, lavori di prossima pubblicazione e consultabili nel sito: www.labachecadellepartiture.blogspot.com.\nNel 1992 viene conferito al coro il Premio ARCOM (Ass. Reg. Cori Marchigiani), per impegno continuo e crescita musicale costante. Partecipa inoltre a trasmissioni radiofoniche e televisive, come \u201cAndar per Cori\u201d, trasmessa dalla sede regionale RAI - Ancona ed \u201cUtile e futile\u201d in diretta su Raiuno. Dal 1988 organizza il Festival degli Appennini, ospitando il meglio della coralit\u00e0 popolare.\nSport.\nMotocross.\nIn contrada Lugugnano \u00e8 attiva dal 2001 una pista di motocross (Lugugnano Cross Park) conosciuta a livello internazionale, che richiama molti piloti sia amatoriali che professionisti.\u00c8 anche attiva una scuola di motocross e una squadra corse (Lmt Racing Team) che pratica agonismo sia a livello regionale che nazionale.\nCalcio.\nLa squadra della citt\u00e0 \u00e8 \"F.C. Montalto 1979\" che milita nel girone B marchigiano di Promozione. \u00c8 nato nel 1979. I colori sociali sono il giallo ed il rosso.\nVedi anche la frazione Porchia\nTennis.\nDal 2012 \u00e8 stato ripristinato il circolo tennis \"Il Salice\" un campo in terra rossa che ha visto crescere gli appassionati di questo sport del comune Piceno."}
{"id": "2536295", "revid": "119141687", "url": "https://it.wikipedia.org/wiki?curid=2536295", "title": "City Lights Bookstore", "text": "City Lights Bookstore \u00e8 una casa editrice statunitense fondata nel 1953 da Lawrence Ferlinghetti e da Peter Martin (due figli di italiani) situata a suo tempo in Columbus Avenue 261, all'angolo con Broadway Street, nel quartiere italiano di San Francisco denominato North Beach. Ha anche una libreria che si interessa di letteratura indipendente internazionale, arti e politica progressista.\nAl secondo piano della libreria c'era la redazione della rivista di cinema e cultura \"City Lights\" (il nome era ispirato al film \"Luci della citt\u00e0\" di Charlie Chaplin) fondata dallo stesso Martin.\nLa storia.\n\u00c8 ricordata come ritrovo della Beat Generation, di molti dei suoi protagonisti pi\u00f9 significativi, in quanto lo stesso Ferlinghetti \u00e8 considerato un appartenente al gruppo. \u00c8 citata in \"Big Sur\" di Jack Kerouac dove il suo fondatore compare sotto il nome di Lorenzo Monsanto.\nTra le pubblicazioni da ricordare c'\u00e8 la collana \"Pocket Poets Series\" che raccoglie una cernita di scrittori all'epoca emergenti, o indipendenti, e promossi da Ferlinghetti.\nLa pubblicazione di maggior rilievo fu l'edizione di \"Howl &amp; Other Poems\" di Allen Ginsberg, che all'epoca suscit\u00f2 molto clamore e controversie legali.\nInfatti, nel 1956, l'uscita di \"Howl\" come libro numero 4 della collana, port\u00f2 all'arresto di Ferlinghetti con l'accusa di diffusione di oscenit\u00e0.\nIl processo ebbe un richiamo nazionale in quanto fu seguito dal \"San Francisco Renaissance\" e dall'ormai famoso movimento degli scrittori \"beat\".\nMolti prestarono il loro aiuto nella risoluzione del processo, tra cui figure di prestigio letterario e professionale, e cos\u00ec Ferlinghetti venne rilasciato. Nonostante tutto, per\u00f2, il caso \u00e8 importante poich\u00e9 crea il primo precedente di appello al Primo Emendamento (libert\u00e0 di parola e di stampa) per la pubblicazione di materiale controverso, ma di interesse sociale.\nQuesto evento e l'eccezionalit\u00e0 del ruolo di City Lights nella cultura di San Francisco e in quella statunitense dopo la seconda guerra mondiale, avendo pubblicato autori della Beat Generation e diffuso molte altre opere rilevanti, ha permesso a questa piccola libreria, nel 2001, di ottenere lo status di \"Landmark\" (punto di riferimento). Tale status garantisce il mantenimento di determinate caratteristiche dell'edificio e dei suoi dintorni cos\u00ec da poterne fruire la storicit\u00e0 e l'importanza.\nL'ambiente.\nAll'inizio l'estensione della libreria si limitava ad un piccolo spazio di un edificio costruito dopo il terremoto di San Francisco del 1906. Nel tempo le sue dimensioni si sono moltiplicate, tanto che oggi si contano tre piani in cui si raccolgono contenuti e arti di vario genere.\nNonostante sia meta di molti curiosi, lettori e letterati, City Lights resta intrisa del suo carattere beat originario e ci\u00f2 \u00e8 visibile nella scelta di essere una libreria indipendente, e nella scelta dei libri: da quelli delle maggiori case editrici fino a quelli pi\u00f9 rari e con poco respiro pubblicitario.\nL'indipendenza, poi, implica che all'interno della libreria si pu\u00f2 sfogliare, leggere, confrontarsi, lasciare le proprie opere oppure solo sostare in questa zona franca della letteratura e dell'arte.\nSono famosi i suoi dipendenti per la capacit\u00e0 e la conoscenza enciclopedica cosicch\u00e9 si entra per comprare un libro e se ne esce con un altro, magari di un perfetto sconosciuto.\nOggi City Lights \u00e8 membro della American Bookstore Association.\nIn Italia, a Firenze nel 1996, Antonio Bertoli fonda City lights Italia, libreria e casa editrice, unica altra sede oltre a quella di San Francisco. Oggi City Lights \u00e8 dell'editore Giunti, ed \u00e8 diretta dallo stesso Antonio Bertoli."}
{"id": "2536296", "revid": "86587", "url": "https://it.wikipedia.org/wiki?curid=2536296", "title": "Ball\u00f2", "text": "Ball\u00f2 \u00e8 una frazione del comune di Mirano, nella citt\u00e0 metropolitana di Venezia.\nStoria.\nIl toponimo sembra derivare dal latino \"vallatum\" nel senso di \"luogo protetto da un vallo\". In effetti, nel 1309 \u00e8 attestato come \"Valladum\".\nNella storia di Ball\u00f2 sono da ricordare le residenze medioevali dei nobili padovani dei Curtarolo (nel 1168) e dei Dotto (nel 1300) localizzate presso una storica grande azienda agricola vicino al cimitero e a uno storico edificio prossimo alla Chiesa. Mentre i Curtarolo traevano origine dell'omonimo paese i Dotto sono ricordati perch\u00e9 il nobile Dolo Dotto determin\u00f2 l\u2019origine del nome della localit\u00e0 vicina di Dolo. \nSociet\u00e0.\nLa seguente ricostruzione dell\u2019andamento demografico di Ball\u00f2 \u00e8 ricavato dal libro\nLa Chiesa.\nLa Chiesa Parrocchiale \u00e8 dedicata a san Bartolomeo apostolo che si festeggia il 24 agosto. \u00c8 situata in via Ball\u00f2, ed appartiene alla Diocesi di Treviso. Questa Chiesa nel 2000 ha subito una ristrutturazione. All'interno sono ancora presenti gli altari del settecento e il battistero di Angelo Gatto. \nIl campanile, di stile settecentesco, \u00e8 un'opera recente di circa settant'anni.\nLa Chiesa pu\u00f2 vantare di due cori: il primo \u00e8 la corale San Bartolomeo richiesta molto sia in Italia e in Europa (tra cui Parigi, Praga e Berlino) e il coro giovanile Shalom.\nGeografia e territorio.\nSi trova nella pianura Padana a circa 30\u00a0km da Venezia e 17 km da Padova. La frazione pi\u00f9 a Sud del Comune di Mirano, confina a Nord con Scaltenigo, ad Est con Vetrego, a Sud con Cazzago di Pianiga e Arino di Dolo, ad ovest con Pianiga. Si tratta della parrocchia pi\u00f9 a Sud della Diocesi di Treviso. Alla parrocchia di Ball\u00f2 appartengono anche alcune vie del comune di Pianiga.\n\u00c8 attraversata dalla ferrovia Venezia\u00a0\u2013 Milano con la presenza, nel suo territorio, della stazione denominata \"Dolo\". \u00c8 attraversata anche dalla Autostrada A4.\nI principali corsi d'acqua sono il Volpino e il Cognaro alimentati dal fiume Tergola.\nAttivit\u00e0 sportive-sociali ed eventi.\nI colori sociali della squadra di calcio \"A.C. Ball\u00f2-Scaltenigo\", sono il rosso e il blu. Il campo sportivo \u00e8 intitolato a \"Felice Martignon\". La prima squadra milita nel campionato 2020-2021 di I categoria - provincia di Venezia. \nBall\u00f2 partecipa insieme alle altre frazioni di Mirano, al \"Zogo dell'Oca\" nel mese di novembre. Ha vinto tre edizioni nel 2005, nel 2007 e nel 2016.\nPaese.\nSono stati ristrutturati da pochi anni l'oratorio e la canonica.\nLa scuola materna ha avuto l'integrazione del nuovo asilo nido.\n\u00c8 stato realizzato il nuovo centro con relativa piazzetta, appartamenti e negozi, tra cui la farmacia . Tra i progetti finiti c'\u00e8 il campo sportivo polifunzionale composto da un campo da calcio in erba sintetica che pu\u00f2 essere utilizzato anche come campo da tennis e un campo da basket utilizzato anche come campo da pallavolo.\nBall\u00f2 \u00e8 composta da due associazioni di volontariato: l\"'Associazione NOI\" della parrocchia che organizza ogni anno assieme agli animatori campiscuola per ragazzi delle elementari, medie e superiori e varie feste parrocchiali e \"l'Associazione Nuovo Millennio\" che offre vari servizi tra cui lezioni di danza, recuperi, gite e centri estivi."}
{"id": "2536298", "revid": "775372", "url": "https://it.wikipedia.org/wiki?curid=2536298", "title": "Commissione cinematografica", "text": "Viene definita commissione cinematografica (o Film Commission) quell'ente, a partecipazione pubblica, predisposto all'attrazione di produzioni cinematografiche ed audiovisive in un determinato territorio da parte di enti locali o soggetti territoriali con finalit\u00e0 pubbliche (Regioni, Province, Comuni, Camere di Commercio, Consorzi di Sviluppo).\nL'agenzia offre alle produzioni una serie di azioni di aiuto atte a velocizzare, semplificare e sburocratizzare l'offerta di servizi che implicano decisioni e autorizzazioni da parte della Pubblica Amministrazione o di Corpi dello Stato. Essa fornisce inoltre informazioni concentrate e pubbliche in forma equidistante e trasparente circa la disponibilit\u00e0 di location a imprese e professionisti, ed attraverso la pubblicazione di due database: la PRODUCTION GUIDE e la LOCATION GUIDE. Nella realt\u00e0 italiana ed in genere europea, dove \u00e8 tradizione il finanziamento pubblico alla produzione audiovisiva, la Film Commission \u00e8 anche erogatore di contributi finanziari. Parte di questi contributi sono previsti come forma di incentivo automatico in caso di accordi rispettati circa la lavorazione sul luogo prestabilito che volgono sia al risparmio sul bilancio di produzione del film, sia a ricadute economiche sul Territorio di competenza della commissione cinematografica.\nCompiti.\nLe commissioni cinematografiche rappresentano un riferimento per le produzioni nazionali e internazionali, gli investitori, gli autori, gli operatori professionali e le istituzioni del cinema e dell'audiovisivo. In particolare in Italia l'associazione Italian Film Commission riunisce organismi che provvedono gratuitamente all'erogazione di servizi, tra i quali: uno sportello centralizzato per i permessi, l'assistenza logistica, l'accesso alle risorse finanziarie locali, la mappatura di maestranze e fornitori, i dati dei servizi nei territori e la ricerca delle location. Si adopera per incentivare gli investimenti nel segmento cinematografico e audiovisivo nelle singole regioni, offre un'immagine unitaria dell'Italia cinematografica raccontata nelle sue specificit\u00e0 regionali, promuovendone i territori e le loro peculiarit\u00e0 da un punto di vista culturale, artistico, turistico, paesaggistico, industriale.\nA sostegno dello sviluppo territoriale su scala globale, Italian Film Commission si dedica al consolidamento dei rapporti con enti ed istituzioni nazionali e internazionali, assicura un'informazione costante ai propri associati sulle attivit\u00e0 del settore, sviluppa iniziative di sistema per la crescita e la promozione dell'Italia audiovisiva. Attivit\u00e0 di rilievo sono l'organizzazione di iniziative congiunte e la partecipazione ai principali festival e mercati cinematografici in Italia e all'estero. Italian Film Commission favorisce la crescita della coproduzione internazionale e la realizzazione di partnership operative e di sviluppo. La promozione e la tutela della qualit\u00e0 dei servizi per le produzioni audiovisive, sono tra le finalit\u00e0 dell'Associazione, oltre al miglioramento operativo delle strutture associate con la realizzazione di iniziative formative e d'aggiornamento.\nGran parte delle commissioni cinematografiche italiane sono associate pi\u00f9 o meno direttamente alla Italian Film Commission (IFC), e sono sovvenzionate e autorizzate ad operare dai vari enti pubblici quali regioni, province e comuni, per questi ultimi in alcuni casi sono associate con le camere di commercio.\nQuesta consuetudine ha carattere di autoregolamentazione e prende a modello il regolamento dell'Association of Film Commission International (AFCI), poich\u00e9 in Italia non esiste un quadro legislativo che le regola.\nMembri Italian Film Commission.\nLe Film Commission che fanno parte dell'Associazione Nazionale delle Film Commission:"}
{"id": "2536300", "revid": "767487", "url": "https://it.wikipedia.org/wiki?curid=2536300", "title": "Zanna Bianca (film 1973)", "text": "Zanna Bianca \u00e8 un film del 1973 diretto da Lucio Fulci. Ha avuto un seguito nel 1974, intitolato \"Il ritorno di Zanna Bianca\". Ispirato al romanzo di Jack London, il film presenta trama e personaggi in gran parte diversi, pur mantenendo Beauty Smith, che organizza combattimenti tra cani, nel ruolo di antagonista della storia.\nTrama.\nCanada, 1886, durante la corsa all'oro. Charlie, un indiano commerciante di pellicce, scopre suo figlio Mitsah che tenta di far amicizia con un lupo ed allontana l'animale, credendolo pericoloso. Quella sera, Charlie si ricrede quando il lupo, in realt\u00e0 un incrocio tra lupo e cane che \u00e8 stato chiamato Zanna Bianca da suo figlio, d\u00e0 l'allarme poich\u00e9 Mitsah \u00e8 caduto in un lago ghiacciato. Con l'aiuto di Zanna Bianca, Charlie salva il bambino, che tuttavia rischia di morire assiderato; l'indiano decide allora di portarlo a Dawson, la citt\u00e0 pi\u00f9 vicina, per farlo curare da un medico. Kurt, altro commerciante di pelli, lo accompagna pur avvertendolo che la citt\u00e0 non \u00e8 sicura. Intanto Jason Scott, commissario governativo e scrittore, arriva a Dawson per scrivere un articolo sui cercatori d'oro; viene accolto da suor Evangelina, da poco arrivata in citt\u00e0 con l'intenzione di aprire un ospedale nella missione. La suora ha notato la corruzione di padre Oatley, ossessionato dal denaro: il prete \u00e8 succube del bandito Beauty Smith, che domina in realt\u00e0 l'intera citt\u00e0 di Dawson e gli affari che vi si svolgono. Smith \u00e8 inoltre attratto dalla ballerina/cantante Krista, che si esibisce in un saloon ed \u00e8 la figlia segreta del prete.\nSuor Evangelina cura Mitsah, mentre Charlie viene insultato dagli scagnozzi di Beauty Smith in quanto indiano; Zanna Bianca, che l'aveva seguito, uccide il cane di Smith che gli era stato mandato contro. Il bandito, che sfrutta i cani nei combattimenti, cerca di convincere Charlie a vendergli Zanna Bianca; l'indiano rifiuta, ma viene coinvolto in una rissa ed accoltellato da uno degli uomini di Smith. Il bandito organizza una lotta tra Zanna Bianca ed un orso incatenato, in cui il lupo viene gravemente ferito prima che Scott e Suor Evangelina possano intervenire, salvando l'animale che viene restituito a Mitsah. Al bambino, che sta guarendo, viene per\u00f2 taciuta la morte del padre; Scott inizia ad avere per lui un affetto paterno. Intanto, Beauty Smith sta pensando di cambiare citt\u00e0 e vuole convincere Krista a seguirlo, ma lei rifiuta; ne segue una rissa, durante la quale Smith accidentalmente uccide la donna. Accorso sul posto, padre Oatley grida contro Smith e svela ci\u00f2 che il bandito aveva tenuto nascosto, ossia che a Nome (dove Smith ha intenzione di trasferirsi) sono stati scoperti nuovi filoni d'oro.\nChester, l'assassino di Charlie, era stato nel frattempo arrestato, ma viene liberato da un giubba rossa corrotta, e tenta di uccidere Scott su ordine di Smith; l'attentato fallisce per l'intervento di Zanna Bianca, che salta dalla finestra ed aggredisce il delinquente, uccidendolo. Smith ed uno dei suoi scagnozzi (Jim Hall) fuggono prendendo in ostaggio Mitsah, padre Oatley tenta di fermarli e viene ucciso. Scott, con l'aiuto degli abitanti di Dawson e di Zanna Bianca, insegue Smith, che tenta di disperderli facendo saltare una diga; il lupo salta addosso al bandito ma la dinamite esplode spazzando via Smith, Hall e lo stesso Zanna Bianca. Il giorno seguente, Scott, suor Evangelina e Mitsah stanno lasciando Dawson su un battello. Il bambino \u00e8 affranto per la morte del padre e la perdita del suo cane, ma Zanna Bianca \u00e8 sopravvissuto e nuota fino al battello ricongiungendosi al suo padroncino.\nProduzione.\nIl film \u00e8 stato girato in Austria, bench\u00e9 sia ambientato a Dawson City, in Canada. Pablo P\u00e8rez e Emilio Ruiz del Rio hanno seguito gli effetti speciali. Zanna Bianca \u00e8 interpretato nel film da un cane da pastore tedesco. Doppiaggio italiano a cura della S.A.S (Virna Lisi e Franco Nero mantengono le loro voci originali).\nSequel.\nNel 1974 il film ha avuto un sequel, \"Il ritorno di Zanna Bianca\"."}
{"id": "2536301", "revid": "469589", "url": "https://it.wikipedia.org/wiki?curid=2536301", "title": "Saverne", "text": "Saverne (Zabern in tedesco, Z\u00e0were in alsaziano) \u00e8 un comune francese di 12.296 abitanti situato nel dipartimento del Basso Reno nella regione del Grand Est. La citt\u00e0 ha lo status di sottoprefettura.\nGeografia fisica.\nSaverne si trova nella parte occidentale del dipartimento del Basso Reno, vicino al confine tra Alsazia e Lorena.\nLa citt\u00e0 \u00e8 a circa quaranta chilometri a nord-ovest di Strasburgo, capoluogo del dipartimento e della regione, e lungo il tracciato della Route Nationale 4, che collega Strasburgo a Parigi. La citt\u00e0 \u00e8 attraversata dalla Zorn, un affluente del Moder, e dal Canale Marna-Reno. Lungo i bordi di questo canale passa l'itinerario ciclabile di lunga percorrenza EuroVelo 5, che collega Londra a Roma e Brindisi.\nSaverne occupa una posizione strategica: il vicino Col de Saverne apre un grande passaggio naturale tra l'altopiano della Lorena e la piana d'Alsazia, attraverso il Massiccio dei Vosgi.\nAmministrazione.\nGemellaggi.\n&lt;br&gt;"}
{"id": "2536302", "revid": "701660", "url": "https://it.wikipedia.org/wiki?curid=2536302", "title": "Parche", "text": "Le Parche (), nella mitologia romana, sono il corrispettivo delle Moire greche, assimilabili anche alle Norne norrene.\nNome e mito.\nIn origine si trattava di una divinit\u00e0 singola, Parca, dea tutelatrice della nascita. Successivamente le furono aggiunte Nona e Decima, che presiedevano agli ultimi mesi di gravidanza; infine fu cambiato il nome della Parca in Morta.\nFiglie di Giove e Temi (la Giustizia), esse stabilivano il destino degli uomini. In arte e in poesia erano raffigurate come vecchie tessitrici scorbutiche o come oscure fanciulle. In un secondo momento furono assimilate alle Moire (Cl\u00f2to, L\u00e0chesi e \u00c0tropo) e divennero le divinit\u00e0 che presiedono al destino dell'uomo.\nLa prima filava il filo della vita; la seconda dispensava i destini, assegnandone uno a ogni individuo stabilendone anche la durata; la terza, l'inesorabile, tagliava il filo della vita al momento stabilito. Le loro decisioni erano immutabili: neppure gli dei potevano cambiarle. Venivano chiamate anche Fatae, ovvero coloro che presiedono al Fato (dal latino \"Fatum\" ovvero \"destino\").\nNel F\u00f2ro, in loro onore, erano state realizzate tre statue, chiamate \"tria Fata\" (\"i tre destini\").\nNella letteratura.\nLe Parche appaiono nel carme \"Dei sepolcri\" (1807) di Foscolo \u00ab[...] E un incalzar di cavalli accorrenti / Scalpitanti su gli elmi a' moribondi, / E pianto, ed inni, e delle Parche il canto\u00bb (vv. 210 - 212). Questo avviene quando l'autore immagina un \u00abnavigante\u00bb contemplare la battaglia combattutasi tra i greci guidati da Milziade e i persiani; mentre la battaglia \u00e8 in atto, il navigante sente il canto delle Parche e le vede tagliare il filo della vita dei soldati achei. Foscolo cos\u00ec spiega: \u00abLe Parche cantando vaticinavano le sorti degli uomini nascenti e de' morenti\u00bb.\nAppaiono nella \"Divina commedia\" di Dante Alighieri: le cita Virgilio parlando con Stazio nel canto XXI del Purgatorio (vv. 25-27): [...]Ma perch\u00e9 lei che d\u00ec e notte fila/non li avea tratta ancora la conocchia/che Cloto impone a ciascuno e compila[...]&gt;.\nAppaiono ne \"l'Orlando Furioso\" di Ludovico Ariosto (canto XXXIV,vv. 82-88): V'\u00e8 chi, finito un vello, rimettendo/ ne viene un altro, e chi ne porta altronde:/ un'altra de le filze va scegliendo/il bel dal brutto che quella confonde./ - Che lavor si fa qui, ch'io non l'intendo? - / dice a Giovanni Astolfo, e quel risponde: / Le vecchie son le Parche, che con tali / stami filano vite a voi mortali.\nNella cultura di massa.\nLe Parche appaiono anche nel film d'animazione Disney \"Hercules\" sotto forma di orribili vecchie. Possiedono un paio di forbici per tagliare il filo della vita esattamente come le Moire mitologiche e un solo occhio che condividono a turno, come le Graie.\nUna delle tre Parche ovvero Atropo, nei panni del Fato, compare nell'episodio \"Il mito del Titanic\", titolo originale \"My Heart Will Go On\" della serie televisiva statunitense \"Supernatural\". Nell'universo di \"Supernatural\" viene chiamata Atropos.\nLe tre Parche sono anche tre \"boss\" del videogioco \"God of War 2\".\nLe Parche si trovano inoltre in vari libri della saga di Percy Jackson e gli Dei dell'Olimpo, di Rick Riordan, dove scelgono il destino di alcuni eroi tagliando il filo."}
{"id": "2536304", "revid": "123748888", "url": "https://it.wikipedia.org/wiki?curid=2536304", "title": "Luca Fanfoni", "text": "Biografia.\nHa iniziato lo studio del violino al Conservatorio di Parma con Giuseppe Alessandri per proseguire al Conservatorio di Musica \"G. Verdi\" di Milano, diplomandosi sotto la guida di Gigino Maestri. Successivamente studia con Leonid Kogan e Franco Gulli all'Accademia Chigiana di Siena, e Dora Schwarzberg a Vienna.\nVince il primo premio al Concorso Internazionale di Stresa, il primo premio al Concorso Nazionale di Pescara e il primo premio alla Rassegna Nazionale Violinistica di Vittorio Veneto. Ottiene nel 1988 il primo premio al Concorso Internazionale \"Romano Romanini - Premio Citt\u00e0 di Brescia\", il terzo premio al Concorso \"Giovan Battista Viotti\" di Vercelli nel 1986 e un premio speciale al Premio Paganini di Genova nel 1989.\nNegli anni 1989/90 \u00e8 stato violino di spalla dell'Orchestra del Teatro alla Scala di Milano. Precedentemente \u00e8 stato violino di spalla al Teatro Comunale di Bologna.\nSi \u00e8 esibito in sale da concerto quali: Carnegie Hall di New York, Palazzo del Quirinale di Roma, Philharmonie Hall di Anversa, Kaikan Hall di Kyoto e Geijutsu Gekijo di Tokyo, Sala Verdi del Conservatorio di Milano, Music Hall dell'Hochschule di Vienna, Sala dei Concerti del Conservatorio di Lucerna, Pantheon di Roma, Toppan Hall di Tokyo, Concert Hall di Sapporo, Symphony Hall di Okayama, Granship di Shizuoka, Across di Fukuoka, Concert Hall di Nagoya, Bart\u00f3k Hall di Szombathely, Teatro Municipale di Piacenza.\n\u00c8 docente di violino al Conservatorio \"Arrigo Boito\" di Parma e svolge intensa attivit\u00e0 discografica."}
{"id": "2536308", "revid": "123531912", "url": "https://it.wikipedia.org/wiki?curid=2536308", "title": "Storia dell'islam nell'Italia medievale", "text": "La storia dell'Islam in Italia va iscritta all'interno dell'espansionismo verso l'Europa dei potentati musulmani maghrebini a partire dal VII secolo. Rispetto alla penisola iberica, la presenza musulmana sulla penisola italiana \u00e8 stata effimera ed il controllo sulla Sicilia \u00e8 stato stabile soltanto dal 965 fino al 1061, ma le incursioni, per pirateria, guerra di corsa e invasione, sono continuate fino al XVI secolo per opera dei Turchi.\nIl contesto politico economico.\nNell'VIII secolo gli emiri arabi, che avevano conquistato gi\u00e0 il Nordafrica e la penisola iberica, ebbero una battuta d'arresto al loro espansionismo con la Battaglia di Poitiers (732) e rivolsero maggiore attenzione all'Italia. Essi avevano oramai strappato il controllo del Mediterraneo ai bizantini e le coste italiane erano facile preda, vi era, inoltre, la strategica opportunit\u00e0 di conquistare Roma.\nNell'Europa occidentale il periodo di instabilit\u00e0 politica e mancanza di risorse, causa e conseguenza della caduta dell'Impero romano d'Occidente, non si era ancora spento; l'Impero romano d'Oriente subiva i contraccolpi del veloce espansionismo dei secoli passati; gli arabi invece godevano di maggiori disponibilit\u00e0 di risorse provenienti da Oriente. Gli attacchi all'Italia meridionale seguirono la stessa strategia attuata altrove, con incursioni a scopo di saccheggio e rapimento sulle coste e la successiva occupazione o la fondazione di centri costieri da utilizzare per la penetrazione verso l'interno.\nSin dalla conquista dell'attuale Tunisia nel VII secolo, fu allestito presso Tunisi un cantiere navale allo scopo di contrastare e soppiantare la flotta militare e commerciale bizantina. Di pari passo inizia l'attivit\u00e0 corsara dei saraceni sulle coste italiane a scopo di saccheggio e rapimento: tra gli stimoli a questa attivit\u00e0 vi era anche la necessit\u00e0 di schiavi per i cantieri. Spedizioni regolari, ma non a scopo di occupazione, si ebbero in Sicilia e Sardegna per tutto l'VIII secolo. Furono le prime occupazioni temporanee a Ischia, Ponza, Lampedusa e i saccheggi di altre localit\u00e0 strategiche a spronare Bizantini e Carolingi a dotarsi di flotte a difese delle coste italiane. Basi molto importanti per questa controffensiva, che costrinse anche gli arabi a dotare la costa africana di \"rib\u0101\u1e6d\" di difesa, furono Napoli, Amalfi e Gaeta, formalmente sotto l'autorit\u00e0 di Costantinopoli.\nI rapporti commerciali tra i saraceni e i signori italiani furono per lo pi\u00f9 sereni: bande saracene venivano utilizzate come mercenari e le loro navi commerciali erano regolarmente attraccate nei porti italiani.\nLa Sicilia, geograficamente quasi chiusa in un territorio controllato dagli arabi, sub\u00ec per decenni attacchi e poi venne progressivamente occupata. Gli arabi attaccarono poi la penisola, fondando un emirato a Bari (durato circa 25 anni) e puntando pi\u00f9 volte alla conquista di Roma. Alleanze militari, messe insieme con gran difficolt\u00e0, riuscirono a respingere l'invasione.\nLa conquista della Sicilia e gli attacchi alla Calabria.\nPrimi attacchi arabi alla Sicilia (652-827).\nL'opera di conquista musulmana della Sicilia e di parti dell'Italia meridionale dur\u00f2 75 anni. I primi attacchi navali islamici diretti in Sicilia, regione dell'Impero romano d'Oriente, si verificarono nel 652: queste incursioni furono organizzate all'epoca in cui il futuro califfo omayyade Mu'awiya ibn Abi Sufyan era \"wali\" della Siria, da poco conquistata all'Impero bizantino, e furono condotte da Mu'awiya ibn Hudayj della trib\u00f9 dei Kinda. Le razzie durarono alcuni anni; l'esarca di Ravenna Olimpio organizz\u00f2 una spedizione per frenare le razzie, ma non riusc\u00ec ad impedire che gli arabi portassero via con s\u00e9 un ricco bottino.\nUna seconda spedizione si verific\u00f2 nel 669. La spedizione era composta da 200 navi da Alessandria d'Egitto. Venne saccheggiata per un mese Siracusa, capitale dell'isola, e il territorio circostante. Completata nel VII secolo la conquista da parte degli Omayyadi dell'Ifriqiya, gli attacchi alla Sicilia a scopo di saccheggio si fecero costanti: ne avvennero nel 703, 728, 729, 730, 731; nel 733 e 734 la reazione militare bizantina fu notevole.\nLa prima vera spedizione per la conquista dell'isola fu lanciata nel 740: il principe musulmano Habib, che aveva partecipato all'occupazione del 728 di Siracusa, inizi\u00f2 l'impresa ma fu costretto a rinunciarvi per la necessit\u00e0 di sedare una rivolta berbera in Tunisia. Un nuovo attacco fu portato a Siracusa nel 752.\nNell'805, il patrizio imperiale di Sicilia Costantino firm\u00f2 una tregua di dieci anni con Ibrahim ibn al-Aghlab, emiro d'Ifriqiya (nome che gli invasori arabi dettero alla romana \"Provincia Africa\"), ma questo non fu un impedimento per i corsari provenienti dall'Africa e della Spagna musulmana ad attaccare ripetutamente tra l'806 e l'821 la Sardegna e la Corsica. Nell'812 il figlio di Ibr\u0101h\u012bm, Abd Allah I, ordin\u00f2 un'invasione vigorosa della Sicilia, ma le sue navi furono prima ostacolate dall'intervento di Gaeta e Amalfi, e poi distrutte in gran parte da una tempesta. Tuttavia, essi riuscirono a conquistare l'isola di Lampedusa e, nel mar Tirreno, a depredare e devastare Ponza e Ischia. Un ulteriore accordo tra il nuovo patrizio Gregorio e l'emiro stabil\u00ec la libert\u00e0 di commercio tra l'Italia meridionale e l'Ifriqiya. Dopo un ulteriore attacco di Muhammad ibn Abd Allah, cugino dell'emiro Ziyadat Allah I nell'819, sulle fonti non sono citati attacchi musulmani verso la Sicilia fino all'827.\nOccupazione della Sicilia (827\u2013902).\nSecondo Michele Amari, il turmarca della flotta bizantina Eufemio di Messina, che s'era impadronito del potere in Sicilia con l'aiuto di vari nobili, chiese l'aiuto degli arabi nell'825 per tutelare il suo dominio sull'isola. I bizantini reagirono duramente sotto la guida di Fotino, quindi Eufemio, battuto a Siracusa, scapp\u00f2 in Ifriqiya. L\u00ec trov\u00f2 rifugio presso l'emiro aghlabide di Qayrawan, Ziyadat Allah I, cui chiese aiuti per realizzare uno sbarco in Sicilia e prenderne il comando.\nIl 17 giugno 827 Asad ibn al-Furat sbarc\u00f2 a Mazara del Vallo. L'esercito d'invasione musulmano contava su 10.000 fanti, 700 cavalieri e 100 navi, rafforzate dalla flotta di Eufemio e cavalieri a lui fedeli si aggiunsero dopo lo sbarco.\nIl generale bizantino Teodoro ferm\u00f2 gli invasori, ma nell'830 giunsero i loro rinforzi: ben 30000 soldati dall'Africa e dalla Spagna. Palermo cadde l'11 settembre 831. In questo periodo gli arabi ebbero come alleato l'anti-bizantino Sergio I di Napoli. Nell'835 cadde in mani arabe Pantelleria e nell'843 la citt\u00e0 di Messina. Enna e Cefal\u00f9 resistettero agli attacchi per anni prima di essere rase al suolo rispettivamente nell'859 e nell'858. Subito dopo fu espugnata anche Malta. I bizantini subirono una schiacciante sconfitta presso Butera, perdendo circa 10000 uomini.\nAbu l-'Abbas Muhammad I e il suo esercito continuarono l'espansione nel Mediterraneo, conquistando Taranto, Bari, ed altre citt\u00e0 di Puglia. Nell'846 il suo esercito saccheggi\u00f2 la Basilica di San Pietro in Vaticano e la Basilica di San Paolo fuori le mura, e tent\u00f2 di impadronirsi di Roma e Napoli. \nNell'851 mor\u00ec il governatore e generale Abu Ibrahim al-Aghlab, stimato per il buon modo di trattare i sottomessi. Gli succedette al-\u02bfAbb\u0101s b. Fa\u1e0dl, il feroce vincitore di Butera, che lanci\u00f2 una campagna di devastazione delle terre ancora in mano bizantina.\nDopo una lunga resistenza, nell'878 venne distrutta anche Siracusa, millenario centro culturale greco-romano. La popolazione della citt\u00e0 venne completamente massacrata.\nUna rivolta a Palermo contro il governatore Saw\u0101da b. Muhammad fu presto soffocata nell'887. La morte di Basilio I il Macedone nell'886 incoraggi\u00f2 i musulmani ad attaccare anche la Calabria, dove l'esercito imperiale, fu sconfitto nell'estate dell'888. Tuttavia una seconda rivolta nell'890, in gran parte generata dall'ostilit\u00e0 tra arabi e berberi, rallent\u00f2 le operazioni di conquista e dall'Africa arriv\u00f2 un nuovo contingente nel 900 guidato da Ab\u016b l-\u02bfAbb\u0101s \u02bfAbd All\u0101h. Questi riusc\u00ec anche a conquistare Reggio Calabria il 10 giugno 901.\nTaormina riusc\u00ec a mantenere la sua indipendenza fino al 902, quando sub\u00ec la stessa sorte di Siracusa. Tra il 938 ed il 940 ci furono nuove campagne verso i territori non colonizzati. La citt\u00e0 montana di Rometta fu l'ultima a cedere nel 965.\nLa prassi era che nei centri che avevano opposto una resistenza pi\u00f9 orgogliosa, gli uomini adulti venivano uccisi, le donne e i giovani inviati come schiavi sessuali in Ifriqiya.\nL'Emirato siciliano.\nNon mancarono rivolte interne in Sicilia e tentativi falliti d'indipendenza dall'Ifriqiya, come quella del 941, in cui gran parte dei prigionieri furono venduti come schiavi, col governatore Khal\u012bl che vantava di aver ucciso la fantasiosa cifra di 600.000 persone nel corso di quelle campagne.\nDopo un'ennesima rivolta, nel 948 l'Imam fatimide Ism\u0101\u02bf\u012bl al-Man\u1e63\u016br nomin\u00f2 \u1e24asan al-Kalb\u012b emiro dell'isola. La sua carica divenne presto ereditaria e lentamente il suo emirato divenne di fatto autonomo sotto i suoi discendenti dal governo fatimide, assorbito dalla conquista dell'Egitto e poi da quella, incompiuta, della Siria.\nNello scenario di discordie e di instabilit\u00e0 creatosi, i Bizantini tentarono nel 1038 una riconquista con Stefano, fratello dell'imperatore Michele IV il Paflagone, il generale Giorgio Maniace, alcune truppe normanne ed esuli lombardi.\nLa spedizione fu un insuccesso da un punto di vista strategico ma i risultati tattici conseguiti furono di grande importanza.\nSituazione sociale.\nLa popolazione crebbe grazie all'immigrazione di musulmani provenienti da Africa, Asia e Spagna: essi trovavano in Sicilia una posizione privilegiata rispetto agli abitanti originari che erano costretti alla conversione per migliorare lo status sociale. Gli Aghlabidi portarono importanti riforme economiche e produttive. Palermo nel X secolo divenne la citt\u00e0 pi\u00f9 popolosa in Italia, con 300\u00a0000 - 350\u00a0000 abitanti.\nAi cristiani che sopravvissero alla guerra d'invasione, era concesso lo status di dhimmi. Tale status implicava degli obblighi (quasi sempre rimasti teorici) come il contrassegnare con appositi simboli i propri abiti e le proprie case e pagare tasse pi\u00f9 alte rispetto ai musulmani (la \"zakat\" era pi\u00f9 lieve della \"jizya\" e dell'eventuale \"khar\u0101j\"); ai cristiani non era concesso di occupare ruoli sociali che implicassero potere sui musulmani o possedere case pi\u00f9 alte delle loro; sul piano religioso non era concesso edificare nuove chiese, suonare le campane ed effettuare processioni, nonch\u00e9 leggere la Bibbia dove si poteva essere uditi da musulmani; il bere pubblicamente alcolici non era consentito. Per i cristiani poi vi era l'obbligo di alzarsi in piedi ogni qual volta un musulmano entrava in una stanza e ceder loro il passo; sul piano della difesa personale, ai cristiani non era consentito indossare armi e avere un cavallo o montare su di un mulo; sul piano delle libert\u00e0 sociali, all'uomo cristiano non era consentito sposare una musulmana, mentre un uomo di fede islamica poteva liberamente sposare una cristiana. Alla donna cristiana non era consentito entrare ai bagni pubblici se vi si trovavano donne islamiche: ci\u00f2 era molto umiliante in quanto, prima dell'occupazione islamica, erano le prostitute a non poter frequentare i bagni pubblici in presenza di donne di altra estrazione. A questo si aggiungevano le usuali privazioni che all'epoca un popolo occupante imponeva ad un popolo sottomesso.\nTutto ci\u00f2 era del tutto teorico e quasi sempre disatteso (ma non si facevano eccezioni per il divieto per un cristiano di sposare una musulmana), a meno che non si perseguisse la precisa volont\u00e0 di affliggere psicologicamente la comunit\u00e0 cristiana.\nLa conquista normanna.\nNel corpo di spedizione del generale Maniace aveva militato il normanno Guglielmo \"Braccio di Ferro\" che, tornato tra i suoi parenti, rifer\u00ec delle meraviglie dell'isola e della possibilit\u00e0 di farsene un dominio a scapito dei musulmani.\nFu cos\u00ec che nel febbraio 1061 i Normanni guidati da Roberto il Guiscardo e, sul campo, dal fratello Ruggero, della famiglia degli Altavilla, sbarcarono a Calcara (oggi frazione di Messina) per iniziare le operazioni di conquista dell'isola. L'occupazione di Messina avvenne poco dopo e, nonostante l'arrivo di rinforzi dal Maghreb e la strenua resistenza capeggiata da Ibn \u02bfAbb\u0101d, la superiorit\u00e0 militare normanna a poco a poco s'impose in un'isola ormai preda delle contese tra i piccoli signorotti (\"q\u0101\u02beid\") musulmani.\nContribu\u00ec alla disfatta degli arabi anche la repubblica marinara di Pisa, che nel 1063 attacc\u00f2 il porto di Palermo mettendo in grave difficolt\u00e0 i musulmani e saccheggiando numerose navi, con un bottino che servir\u00e0 anche per la costruzione della famosa cattedrale in Piazza dei Miracoli.\nLa Sicilia divent\u00f2 normanna al termine di 30 anni di guerra, con la caduta di Noto nel 1091. Palermo cadde nel 1072, al termine di un anno intero d'assedio.\nI musulmani sotto il nuovo Regno di Sicilia.\nL'influenza araba sull'isola rimase profonda ancora per un secolo dopo l'arrivo dei Normanni, come descritto dal geografo arabo-spagnolo Ibn Jubayr che sbarc\u00f2 sull'isola dopo il ritorno da un pellegrinaggio a la Mecca nel 1184.\nCon sorpresa, Ibn Jubayr godette della calda accoglienza dei cristiani normanni. Egli fu inoltre stupito di trovare che anche i cristiani parlavano arabo, che nel governo molti funzionari erano musulmani.\nL'arte e scienza araba rimasero fortemente influenti. Federico II di Svevia, re di Sicilia, agli inizi del XIII secolo, parlava correntemente in arabo ed ebbe diversi ministri musulmani. L'origine araba ancora oggi rimane in molti termini della lingua siciliana.\nUna ribellione in grande scala scoppiata nel 1190 segn\u00f2 l'ultimo capitolo dell'Islam in Sicilia. La questione musulmana dovette essere risolta sotto i re Hohenstaufen Enrico VI (1194-1197) e suo figlio Federico II (1197-1250).\nL'insediamento musulmano di Lucera.\nDal 1220, Federico II, al fine di ricondurre alla ragione le riottose popolazioni saracene di Sicilia, decise di trasferirle in un insediamento pi\u00f9 gestibile: fu scelta la zona di Lucera, in Puglia; qui, nel 1239, sembra non si contassero pi\u00f9 di dodici abitanti di religione cristiana. Nell'anno 1300, dopo che i musulmani di Lucera rifiutarono di prestargli obbedienza, Carlo II d'Angi\u00f2 decise che la citt\u00e0 dovesse essere interamente distrutta e gli abitanti musulmani massacrati. I sopravvissuti furono venduti come schiavi.\nGli attacchi alle coste tirreniche, liguri e adriatiche.\nDopo la conquista dell'intera Penisola iberica, gli arabo-berberi continuarono la loro avanzata sulla Provenza, raggiungendo Arles ed Avignone. A ricacciare i musulmani oltre il Rodano fu Carlo Martello (738) e solo nel 759 Pipino il Breve riusc\u00ec a riprendere la citt\u00e0 di Narbona scacciando il nemico oltre i Pirenei. Nel frattempo, i musulmani riuscirono a penetrare nel Piemonte, ove, attraverso la loro base stabile a Frassineto, continuarono i loro devastanti attacchi e saccheggi.\nDall'VIII all'XI secolo, infatti, navi corsare saracene batterono regolarmente tutto il Mar Tirreno. Per tutto questo periodo colpirono con scorrerie ed incursioni le coste della Sardegna e della Corsica, ma non riuscirono a conquistarle, grazie alla resistenza degli abitanti e agli interventi pisani e genovesi.\nLa Sardegna infatti non era sfuggita alle scorrerie saracene e nel 1016, dopo essere stata oggetto di incursioni di corsari, l'emiro Muj\u0101hid al-\u02bf\u0100mir\u012b di Denya, dalle Baleari, ne tent\u00f2 senza riuscirci l'occupazione. Nel 1022 altri saraceni effettuarono nuovi tentativi, sino a che nel 1052 i pisani, dopo lunghi e sanguinosi combattimenti alleati con i genovesi e con i giudicati sardi, riuscirono a cacciarli dall'isola.\nVennero depredati ripetutamente gli insediamenti della Penisola, tanto che il paesaggio si costell\u00f2 di torri costiere per l'avvistamento e la segnalazione dei predoni saraceni.\nAmalfi, Gaeta, Napoli e Salerno, nel corso di questo periodo, conquistarono progressivamente l'indipendenza da Bisanzio, dal Papa e l'indipendenza reciproca, difendendosi anche dai signori Longobardi: questa instabilit\u00e0 cre\u00f2 una situazione favorevole all'occupazione saracena nel Tirreno meridionale. Amalfi, Gaeta e Napoli dovettero venire spesso a patti con i saraceni per ragioni commerciali, militari e politiche.\nLe incursioni in Liguria e in Piemonte.\nL'invasione dei Saraceni si collega agli altri insediamenti degli Arabi, fino al X secolo presenti un po' in tutto il Piemonte centro-meridionale, quindi nel Monferrato, sui valichi alpini fino al Gran San Bernardo sul versante italiano, a Vienne su quello francese, a ventaglio sulla Riviera Ligure, provenienti essi dalla loro munitissima base di Saint-Tropez, in Provenza, dove fondarono il famoso Frassineto (identificabile con l'attuale borgo medievale di \"La Garde Frainet\"), loro principale insediamento, che dette nome, secondo gli storici, a tutti gli altri \"Frassineti\" e \"Prassinelli\" subalpini, a causa della presenza araba in localit\u00e0 che assunsero conseguentemente la denominazione della matrice provenzale.\nIn un primo momento, le orde saracene si limitarono a sporadiche razzie nelle vallate del Piemonte attraversando i valichi alpini, ormai, a causa dell'indebolimento dell'Impero Carolingio, sguarniti di una qualsiasi forma di controllo.\nIn seguito, i Saraceni tentarono di applicare alle loro incursioni prive di un disegno strategico un principio di organizzazione destinato a stabilizzare definitivamente la loro presenza sul territorio delle vallate piemontesi, dando luogo alla fondazione di alcuni insediamenti, imponendo tributi alle popolazioni locali, ormai prive di un riferimento statuale, e vessandole con soprusi d'ogni sorta.\nDopo aver occupato la costa almeno fino all'odierno confine italo-francese, i Saraceni valicarono le Alpi Marittime, giungendo nella provincia di Cuneo attraverso tre vie:\nIn seguito, occuparono un vasto tratto montuoso tra il col di Tenda, il Marguareis e la Bisalta, per assicurarsi il ritorno a Frassineto.\nTuttora, lungo tutta l'alta valle Tanaro, sono visibili innumerevoli torri saracene. Gli islamici giunsero anche a controllare i passi alpini e ad imporre un tributo ai viandanti che dovessero valicarli.\nIl timore dei predoni islamici si diffuse talmente nell'immaginario collettivo delle popolazioni della Provenza, della Liguria e del Piemonte, da generare numerose leggende tuttora tramandate oralmente: i Saraceni, scendendo nella notte nei villaggi, rapivano i bambini per portarli nei loro rifugi, massacrando gli uomini e violentando le donne. Il \"Planctum Pedonae\", in un linguaggio misto di latino e di espressioni popolari, racconta la desolazione e la devastazione dei paesaggi delle contrade di Provenza, Piemonte e Liguria attraversate dalle scorribande saracene del decimo secolo.\nIl Chronicon Novaliciense narra l'abbandono dei monaci della Novalesa (rifugiatisi a Torino) di fronte all'avanzata dei saraceni paragonando quest'ultima all'invasione di un fiume in piena.\nIl controllo delle Alpi.\nNel corso del IX secolo la posizione dei saraceni in Provenza, Piemonte e Liguria si and\u00f2 rafforzando, e le enormi ricchezze da essi raccolte, unite alla loro potenza ormai incontrastabile, fecero s\u00ec che anche molti avventurieri italiani e francesi si unissero spontaneamente a loro, oppure organizzassero bande autonome per sfruttare la situazione di caos in cui le regioni erano precipitate.\nA rafforzare i Saraceni e a dar loro il controllo dell'area alpina furono anche i giochi di potere della nobilt\u00e0 locale. Nel 940, infatti, Ugo d'Arles organizz\u00f2 una prima spedizione per tentar di riconquistare Provenza e Piemonte e distruggere la base di Frassineto, in accordo con l'imperatore bizantino Romano Lecapeno.\nNel 942 vi fu dunque un attacco congiunto provenzale-bizantino alla roccaforte saracena: i provenzali avanzarono da terra e dal mare la flotta bizantina effettu\u00f2 un blocco al golfo. Tuttavia, dopo i primi successi, il destino dell'operazione si capovolse, poich\u00e9 dall'Italia giunse la notizia che Berengario d'Ivrea, rivale di Ugo d'Arles, stava assoldando mercenari in Germania e Svizzera per cingere la corona italiana.\nI nuovi avvenimenti mutarono completamente l'atteggiamento di Ugo, che rimand\u00f2 in patria la flotta greca e concluse un accordo coi saraceni, grazie al quale essi sarebbero stati liberi di restare al Frassineto a patto di occupare anche la zona delle Alpi Pennine, allo scopo di sbarrare il passo a Berengario qualora avesse tentato di scendere in Italia dalla Svizzera.\nI musulmani, dunque, anzich\u00e9 essere sconfitti furono rafforzati dalla nuova situazione politica, e continuarono a spadroneggiare, specialmente nel territorio italiano: poterono insediarsi lungo le principali vie di comunicazione delle Alpi Marittime, Cozie, Graie e dell'Appennino ligure-piemontese rapendo o uccidendo i viandanti diretti a Roma, o pi\u00f9 spesso, imponendo loro un tributo, divenuto dopo qualche anno pressoch\u00e9 ufficiale, come testimonia Frodoardo negli \"\"Annales Rhemenses\". E nel 970 l'imperatore Ottone I, passando per l'alto Monferrato, descrisse cos\u00ec lo stato dell'area piemontese: \"attraversammo i luoghi deserti delle Langhe, e li lasciammo, senza richiedere alcun tributo\".\nUgo d'Arles, a causa della sua condotta, pass\u00f2 alla storia come \"il Re Traditore\" ; tuttavia la sua decisione di utilizzare i saraceni come forza terrestre dimostra che i mori non erano solo degli imbattibili corsari e degli invincibili combattenti navali, ma costituivano anche un'abilissima fanteria di montagna, giustificando l'affermazione di Eccherardo, secondo cui \"\u00e8 nella natura dei saraceni essere molto valorosi fra le montagne\"\".\nSoltanto nell'anno 979 Guglielmo d'Arles, con una vasta compagine di feudatari locali, riusc\u00ec ad avviare una crociata contro tutti i luoghi occupati dai Mori. Dopo molte battaglie, anche il Frassineto fu espugnato e, a tradimento, fu presa la rocca de \"La Garde Freinet\". La cacciata dei saraceni si concluse nell'anno 980; Guglielmo assegn\u00f2 quelle terre ad uno dei suoi pi\u00f9 valorosi guerrieri e fedele collaboratore: Gibellino di Grimaldi, probabile capostipite del ramo Grimaldi (attuali sovrani del Principato di Monaco).\nGli attacchi al Lazio, all'Umbria e alle Marche.\nNell'anno 813 gli arabi attaccarono la costa romana, assalendo e distruggendo \"Centumcellae\", l'odierna Civitavecchia. Il ducato di Napoli port\u00f2 per primo truppe arruolate fra i saraceni sull'Italia peninsulare, quando nell'836 il duca Andrea II li assunse come mercenari durante la sua guerra contro Sicardo, principe di Benevento. Sicardo reag\u00ec ingaggiando egli stesso mercenari saraceni e l'uso divenne ben presto una consuetudine.\nNell'anno 840 i musulmani depredarono e distrussero il cenobio di Subiaco. Nell'845 invece occuparono Capo Miseno e Ponza creando avamposti per le operazioni militari. Nello stesso anno depredarono Brindisi e occuparono Taranto che fu liberata solo nell'880 dall'imperatore Basilio I il Macedone.\nNell'846, una flotta saracena pone sotto assedio Gaeta; gli assedianti si stabiliscono in localit\u00e0 \"ad duos leones\" presso l'attuale Ausonia, prendendo il controllo delle vie di comunicazione verso sud.\nIl giorno 28 agosto dell'846 navi saracene giunsero alla foce del Tevere. Due settimane prima, Adalberto I di Toscana, capito che si stava preparando un attacco verso Roma dalle coste sarde, avvert\u00ec papa Sergio II, ma il tempo era insufficiente per evitare un assedio.\nTre colonne saracene avanzarono verso Roma da terra dopo aver occupato \"Centumcellae\", \"Portus\" e Ostia. Gli assalitori non riuscirono a penetrare nelle mura aureliane, ma devastarono e depredarono tutto ci\u00f2 che vi si trovava fuori comprese le basiliche di San Pietro e San Paolo (questo evento indusse pochi anni dopo Papa Leone IV a far edificare le mura leonine a protezione del Colle Vaticano). In San Pietro si trovava una guarnigione di difesa composta da Franchi, Longobardi, Sassoni e Frisoni che oppose resistenza fino a venire completamente sterminata.\nGuido I di Spoleto riusc\u00ec a sconfiggere presso \"Centumcellae\" e Fondi i saraceni che saccheggiavano il Lazio dopo essersi ritirati da Roma. Nello scontro successivo presso Gaeta, incontr\u00f2 difficolt\u00e0, ma giunsero in soccorso truppe inviate da Sergio I di Napoli e condotte dal figlio Cesario. A novembre la flotta araba presso le coste laziali fu pesantemente danneggiata da una tempesta. Due anni dopo fu saccheggiata ed incendiata Ossaro e poi Ancona, traendone molti abitanti da vendere sul mercato degli schiavi. In questa occasione l'Arco di Traiano fu privato delle statue e degli ornamenti bronzei.\nPapa Leone IV, a seguito di questi eventi, si dedic\u00f2 all'edificazione delle cosiddette mura leonine a difesa di San Pietro.\nNell'anno 849 venne appurato che si stava allestendo una nuova flotta araba che dalle coste sarde avrebbe attaccato Roma. In questa occasione Gaeta, Napoli e Amalfi misero a disposizione una flotta che si posizion\u00f2 tra Ostia ed il Tevere. Condotta da Cesario, and\u00f2 all'attacco appena vide i nemici all'orizzonte e li sbaragli\u00f2, facendo molti prigionieri. Durante questa che viene definita battaglia di Ostia - ritratta da Raffaello nelle \"Stanze Vaticane\" - molte navi musulmane colarono a picco, anche a causa di un imprevisto maltempo che le avrebbe colte mentre affannosamente si ritiravano.\nGli attacchi comunque continuarono: nell'anno 856 fu distrutta Canosa e nell'861 fu occupata Ascoli. Nell'868 giunge a Gaeta da Palermo una flotta che, non riuscendo a porre un assedio, si accontenta di saccheggiare il territorio. Nell'872 venne assediata Salerno, che venne liberata dall'intervento di Ludovico II il Giovane. Dopo la morte di quest'ultimo, i Carolingi si disinteressarono del sud Italia; di contro i Bizantini si mostrarono pi\u00f9 decisi a riprendersi i loro possedimenti.\nNuovamente nell'876 gli Arabi iniziarono un'opera di saccheggio e devastazione nei territori romani. Papa Giovanni VIII per\u00f2 aveva armato nel frattempo una flotta che condusse vittoriosamente nella battaglia del Circeo. Furono prese 18 navi nemiche e liberati pi\u00f9 di 500 cristiani che erano stati fatti schiavi. L'esito positivo della battaglia non ferm\u00f2 per\u00f2 la campagna di occupazione intorno a Roma: in questi anni venne nuovamente devastata Subiaco e vennero occupate citt\u00e0 della Tuscia e del Lazio, nonch\u00e9 dell'Umbria e della Sabina pi\u00f9 vicine a Roma.\nIl \"rib\u0101\u1e6d\" presso la foce del Garigliano.\nNell'881 Atanasio II di Napoli ingaggi\u00f2 una guarnigione saracena e le concesse di stabilirsi nei pressi di \"Paestum\", ad Agropoli per la sua politica anti-papale e anti-bizantina. Grazie al tradimento della servit\u00f9 dei monaci, questi saraceni depredarono e bruciarono l'Abbazia di San Vincenzo al Volturno.\nNell'880 o 881, papa Giovanni VIII, fautore di una vigorosa politica anti-saracena, revoc\u00f2 la sua concessione del Traetto, \"patrimonium\" della Chiesa, a Docibile I di Gaeta e la diede a Pandenolfo di Capua. Pandenolfo per\u00f2, forte del nuovo territorio, lanci\u00f2 attacchi verso i territori del Ducato di Gaeta; per ritorsione, Docibile scaten\u00f2 contro il territorio papale di Fondi truppe saracene provenienti da Agropoli, lasciandole stabilire nei pressi di Itri. Il papa accett\u00f2 cos\u00ec di restituire Traetto a Docibile. La sigla di questo accordo scaten\u00f2 un attacco saraceno a Gaeta stessa, in cui molti Gaetani furono uccisi o fatti schiavi. Dopo un accordo di pace, i Saraceni eressero un insediamento fortificato, \"rib\u0101\u1e6d\", sulla foce del fiume Garigliano nel \"patrimonium traiectum\".\nI saraceni da tale campo base, divennero un'affliggente spina nel fianco per il Papato, per la Terra di San Benedetto, per Gaeta e Capua. Nell'883, i Saraceni del \"rib\u0101\u1e6d\", che facevano terra bruciata nei villaggi e distruggevano le \"cellae\" monastiche, distrussero le citt\u00e0 di Traetto, Eulogimenopoli e Montecassino; qui fu ucciso lo stesso abate Bertario e i monaci dovettero abbandonare per lungo tempo l'Abbazia. Nell'anno 890 i saraceni assediarono per sei mesi l'Abbazia di Farfa, l'espugnarono e vi posero un nuovo campo-base.\nAvendo occupato tutte le vie di accesso a Roma, i saraceni assaltavano e taglieggiavano i pellegrini diretti alla citt\u00e0 santa.\nIl papa Giovanni X si adoper\u00f2 per riunire i nobili cristiani in una lega, con l'intento di scacciare i Saraceni dalla loro roccaforte. I primi tentativi fallirono, nel 903 e nel 908, forse a causa del mancato apporto di importanti feudi come Gaeta e Napoli; intanto con le razzie ed i saccheggi la colonia cresceva.\nNel 915 si costitu\u00ec finalmente una lega cristiana, formata dal papa e da principi del Sud Italia, sia longobardi sia bizantini, come Atenolfo II di Benevento e suo fratello Landolfo I, Guaimario II di Salerno, Gregorio IV di Napoli e suo figlio Giovanni, Giovanni I di Gaeta e suo figlio Docibile II.\nIl marchese del Friuli Berengario, a quel tempo Re d'Italia, invi\u00f2 delle forze di supporto da Spoleto e dalle Marche, guidate da Alberico I, duca di Spoleto e Camerino. Anche l'imperatrice bizantina Zoe (vedova di Leone VI) si adoper\u00f2 diplomaticamente e contribu\u00ec inviando un forte contingente dalla Calabria e dalla Puglia sotto lo \"strategos\" di Bari Niccol\u00f2 Picingli. Giovanni X in persona assunse la guida delle sue truppe provenienti dal Lazio e dalla Tuscia.\nLe prime azioni di guerra avvennero nel Lazio settentrionale, dove una piccola squadra di saccheggiatori fu intercettata e distrutta. I cristiani ottennero una serie di vittorie come a Campo Baccano, sulla Via Cassia, e presso Tivoli e Vicovaro. Dopo queste sconfitte i musulmani che occupavano Narni e Ciculi si ritirarono nella roccaforte principale sul Garigliano, che fu posta sotto assedio nel giugno 915.\nLa battaglia del Garigliano ebbe esito positivo per la lega, i saraceni furono espulsi dal Lazio e dalla Campania, anche se le scorrerie navali continuarono per oltre un secolo.\nL'Emirato di Bari (847-871).\nBari, nel giro di pochi decenni, si ritrov\u00f2 ad essere in successione gastaldato longobardo, emirato arabo e, infine capitale della provincia bizantina d'Italia. Un primo insediamento saraceno in Apulia si era gi\u00e0 stabilito a Taranto nell'840, utilizzata come base per scorrerie. Nell'841 Radelchi I di Benevento ingaggi\u00f2 dei mercenari saraceni nella guerra civile contro Siconolfo di Salerno. Alle scorrerie dei soldati musulmani, che saccheggiarono la citt\u00e0 di Capua e costrinsero Landolfo il Vecchio a fondare una nuova capitale nei pressi della collina di Triflisco, rispose Siconolfo, che pag\u00f2 a sua volta truppe di mercenari saraceni per contrastare le offensive di Radelchi. Gli arabi approfittarono della situazione per saccheggiare e creare un loro potentato.\nLa citt\u00e0 longobarda di Bari, anche grazie all'appoggio di Sergio I di Napoli, venne occupata da un esercito musulmano nell'847. Per circa 25 anni divenne la capitale di un piccolo Stato islamico indipendente con un emiro, palazzi ufficiali e una moschea.\nIl primo sovrano musulmano di Bari \u00e8 stato Khalfun (847-852), un comandante berbero probabilmente giunto dalla Sicilia. Dopo la sua morte nell'852, gli succedette Mufarrag ibn Sallam, che rafforz\u00f2 la conquista musulmana e ampli\u00f2 i suoi confini. Egli chiese anche di essere riconosciuto ufficialmente come un \"wali\", ovvero un prefetto provinciale, al governatore dell'Egitto per conto del califfo di Baghdad al-Mutawakkil.\nIl terzo e ultimo emiro di Bari fu Sawd\u0101n, che sal\u00ec al potere circa nell'857 dopo l'uccisione del suo predecessore. Sawd\u0101n occup\u00f2 le terre del Ducato longobardo di Benevento, costringendo il duca Adelchi a pagargli un tributo. Nell'860 ottenne un ingente tributo anche dal monastero di San Vincenzo al Volturno per evitare il saccheggio. Nell'864 ottenne l'investitura ufficiale richiesta da Mufarrag.\nBari fu riconquistata da un esercito bizantino e franco-longobardo guidato dall'imperatore del Sacro Romano Impero Ludovico II nell'871. Liberata, la citt\u00e0 ritorn\u00f2 dominio longobardo, per poi passare nell'876 all'imperatore bizantino Basilio I il Macedone.\nRestava dunque il porto saraceno di Taranto, dal quale si snodava un ricchissimo commercio di schiavi. Furono i bizantini a recuperare Taranto, su richiesta dei baresi (876). Le scorrerie saracene nell'Adriatico non si conclusero tuttavia con la riconquista di Taranto, anzi proprio in quegli anni i musulmani completavano la conquista della Sicilia dai porti della quale ora partivano molte scorrerie. Grave episodio fu il nuovo sacco di Oria e Taranto avvenuto nel 925/926, in quell'occasione fu catturata la famiglia del noto studioso ebraico oritano Shabbetai Donnolo.\nDal punto di vista culturale e urbanistico, il ventennio da capitale di un emirato, non ha avuto grande incidenza sulla citt\u00e0: nulla \u00e8 conservato della Bari musulmana essendo stata rasa al suolo nel 1156 da Guglielmo il Malo.\nLa minaccia turco-barbaresca.\nDi pari passo alla nascita e alla crescita della potenza ottomana, iniziarono e crebbero gli attacchi Turchi alle coste italiane. L'espansione turca, esaltata dalla conquista di Costantinopoli (1453), era proseguita in modo apparentemente inarrestabile, assoggettando con Selim \"Yavuz\" Siria, Arabia, Egitto e Maghreb, spingendosi poi in Europa con la conquista di Belgrado, Rodi e Ungheria, arrivando persino ad assediare Vienna. La guerra di corsa era una fonte di approvvigionamento di risorse economiche e di forza lavoro per la flotta ottomana nell'ottica dell'espansionismo, nonch\u00e9 di schiavi. Figure di spicco della guerra di corsa ottomana furono Khayr al-Din \"Barbarossa\" e Turghud Al\u00ec, detto anche Dragut, ossia \"La spada vendicatrice dell'Islam\".\nNel 1480 i turchi sbarcarono ad Otranto e, dopo la presa della citt\u00e0, sterminarono l'intera popolazione cristiana.\n\"Ariadeno\" Barbarossa, in seguito \"qapud\u00e0n\" della flotta ottomana, \"bey\" di Algeri e di Tlemcen, di origini cristiane come molti ammiragli ottomani, conquista al volgere del XVI secolo l'isola di Gerba trasformandola in base per le sue spedizioni, alleandosi poi con il suo sovrano hafside Ab\u016b \u02bfAbd All\u0101h Mu\u1e25ammad. Fra i saccheggi si ricordano quelli delle zone di Diano Marina, di Reggio Calabria (1512), di Lipari e di Tindari. Nel 1513 venne attaccato dalla flotta della Repubblica di Genova nel porto di Tunisi: sconfitto, fu costretto a rinchiudersi entro le mura della citt\u00e0, perdendo il forte di La Goletta e diverse galeotte. Nel 1526, attacc\u00f2 nuovamente Reggio Calabria subendo per\u00f2 lo scacco da parte dei reggini. Si rivolse allora contro Messina e, superato il Faro di Messina, attacc\u00f2 la fortezza sul porto. In cerca di altri bottini risal\u00ec la penisola italiana, ma davanti a Piombino venne affrontato e costretto alla fuga da Andrea Doria, alla guida di una flotta composta da navi pontificie e da alcune galee dei Cavalieri di Malta. Barbarossa divenne dopo il 1533 l'indiscusso ammiraglio della flotta ottomana. Nel 1534 attacca e saccheggia il territorio di Fondi, mentre gi\u00e0 da settimane andava depredando le coste meridionali della penisola, effettuando rapidi sbarchi dalle sue navi. La tradizione vuole che abbia cercato di rapire Giulia Gonzaga per consegnarla in \"dono\" al sultano Solimano il Magnifico, ma ella riusc\u00ec a sfuggire. Nel 1538 affront\u00f2 nuovamente Andrea Doria nella battaglia di Prevesa, battendolo e catturando alcune galee genovesi. Nel 1543 partecip\u00f2, alleato dei francesi, all'assedio di Nizza che venne espugnata e saccheggiata, l'anno seguente si ferm\u00f2 a Sanremo. Nel 1544 furono deportati 4000 abitanti di Ischia e 9000 di Lipari (quasi l'intera popolazione).\nDragut, bey di Algeri, signore di Tripoli e di al-Mahdiyya, fu \"qapud\u00e0n\" ottomano, successore del Barbarossa. \u00c8 ricordato anche per essere stato uno dei pochi ammiragli di origini turche della flotta ottomana. Prese parte alla battaglia navale di Prevesa al fianco di Barbarossa. Nel 1540 nella baia della Girolata in Corsica, di ritorno da una scorreria a Capraia, fu accerchiato e sconfitto con tutta la flotta da Giannettino Doria. Fu consegnato ad Andrea Doria, che lo fece incatenare come galeotto ai remi della sua nave ammiraglia per quattro anni. Fu venduto come schiavo e liberato pochi anni dopo (probabilmente dietro il pagamento di un ingente riscatto elargito dal Barbarossa in persona). Continu\u00f2 a imperversare nelle coste del Mediterraneo. Nel 1544, quando Khayr al-Din Barbarossa si ritir\u00f2, lasci\u00f2 a lui il comando della flotta ottomana. Dagli ottomani fu allora chiamato \"Spada vendicatrice dell'Islam\", per la spietatezza delle sue azioni.\nIl 25 luglio 1546 Dragut sbarc\u00f2 a Laigueglia e cattura tutti gli abitanti. Successivamente gli stessi vengono liberati dal capitano Berno che riesce ad impadronirsi della nave corsara sulla quale viaggiavano i laiguegliesi rapiti. Il 4 luglio 1549 assedi\u00f2 Rapallo in Liguria, depredando la citt\u00e0 e le chiese di oggetti sacri religiosi. Dopo tre giorni il corsaro ripart\u00ec dal borgo ruentino, portando via come schiave pi\u00f9 di cento fanciulle rapallesi.\nNel luglio 1551, Dragut assal\u00ec le isole maltesi, e dopo un assedio al castello di Gozo di tre giorni port\u00f2 via circa 5000 degli abitanti come schiavi. Tra il 1552 ed il 1553 la sua azione sul Tirreno fu particolarmente intensa con rapimenti e saccheggi lampo; si ricorda quello di Scauri con il rapimento di 200 persone. Nel luglio 1553, Dragut si accost\u00f2 a Cosmopoli ma fu respinto con molte perdite. Ad analogo insuccesso and\u00f2 incontro nell'assedio di Piombino. Nel luglio del 1554 assedi\u00f2 per una settimana circa la citt\u00e0 di Vieste incendiandola e devastandola. Decapit\u00f2 circa 5000 persone sulla roccia ai piedi della Cattedrale e ne deport\u00f2 7000. Il 2 luglio 1555 assedi\u00f2 la cittadina di Paola (Italia), la saccheggi\u00f2 ed incendi\u00f2, fece strage tra la popolazione arrivando a depredare anche il Convento dei frati Minimi, fondato da San Francesco di Paola. Deport\u00f2 giovani e donne da destinare al mercato degli schiavi. Nel 1564 lanci\u00f2 ripetuti assalti e saccheggi al borgo di Civezza, nell'attuale provincia di Imperia. Nel 1565 Dragut mor\u00ec durante il suo assedio al forte di Sant'Elmo a Malta.\nLepanto.\nLa \"battaglia di Lepanto\" (7 ottobre 1571) segn\u00f2 un punto di svolta importante negli equilibri militari nell'area del Mediterraneo. La disfatta di Lepanto rappresent\u00f2 la prima significativa inversione di tendenza, ed imped\u00ec ai Turchi un'ulteriore espansione nel settore occidentale del Mediterraneo. Tradizionalmente si pensa che questo scontro abbia segnato l'inizio della parabola discendente nella storia dell'impero turco-ottomano: in realt\u00e0 pi\u00f9 di un secolo dopo i Turchi erano ancora una volta giunti in forze sotto le mura di Vienna, mentre Venezia dovette combattere altre lunghe guerre con l'Impero ottomano.\nLa battaglia di Lepanto fu combattuta tra le flotte dell'Impero Ottomano e della cristiana Lega Santa che riuniva forze navali di Venezia, della Spagna, di Roma, di Genova, dei Cavalieri di Malta e del Ducato di Savoia. La scarsa coesione tra i vincitori imped\u00ec alle forze alleate di sfruttare appieno la loro vittoria e ottenere una supremazia duratura. Gli attacchi alle coste italiane continuarono ugualmente da parte dei corsari barbareschi: dopo Lepanto fu chiaro che la flotta turca non era invincibile, mentre la Spagna, pur vittoriosa, era troppo impegnata a reprimere la rivolta dei Paesi Bassi spagnoli, e quindi le reggenze barbaresche \"rialzarono la testa\", guadagnando spazi d'autonomia, o dedicandosi alla pirateria, anche contro gli interessi del Sultano. Gli stessi ottomani continuarono a battere le coste italiane: un convertito che arriv\u00f2 addirittura alla carica di Gran Vizir, \"Sinan Pascia\", nome di battesimo Scipione Cicala di origini genovesi, viene posto a capo anche di una flotta corsara che, nel 1594-1595, compie numerose e violente incursioni nell'Italia meridionale, particolarmente in Calabria; Soverato, Cir\u00f2 Marina e la stessa Reggio vengono messe a ferro e fuoco, e ancora adesso \u00e8 nota la strofa popolare su di lui:"}
{"id": "2536310", "revid": "1429175", "url": "https://it.wikipedia.org/wiki?curid=2536310", "title": "Ambrogio (pupazzo)", "text": "Ambrogio \u00e8 stato il pupazzo che, a partire dalla stagione 1989/1990 di \"Bim bum bam\", ha affiancato Uan, la mascotte storica della trasmissione nonch\u00e9 simbolo di Italia 1. Era doppiato da Daniele Demma.\nA differenza degli altri tre pupazzi, Uan, Four e Five, Ambrogio non era la mascotte di una emittente televisiva e si dice che prendesse il nome da Sant'Ambrogio, il Santo Patrono di Milano (la citt\u00e0 dov'era collocato lo studio di \"Bim Bum Bam\"). Piuttosto comparve nell'ambito di Bim Bum Bam alternandosi a Uan dalla stagione 1989/90, affiancato da Carlo Sacchetti e Debora Magnaghi che svolgevano la stessa funzione tutoriale-genitoriale di Paolo Bonolis e Carlotta Pisoni Brambilla nei confronti del pupazzo pi\u00f9 storico. In rarissime occasioni si poteva vederlo a fianco di Uan nel corso delle scenette, mentre erano sempre insieme durante i video delle sigle della trasmissione oppure quando tutto il cast era ospite in trasmissioni diverse dalla propria come \"L'allegria fa 90\" e \"Sabato al circo\". Nelle ultime edizioni di \"Bim Bum Bam\", il pupazzo \u00e8 divenuto un personaggio di contorno al fianco di Uan, accompagnandolo nei vari intermezzi e scenette che caratterizzavano la trasmissione.\nAmbrogio si distingueva per una folta pelliccia color nocciola che lo ricopriva quasi completamente, orecchie rotonde, naso marrone ed un muso giallastro piuttosto allungato. I suoi connotati non rendevano immediatamente riconoscibile l'animale che rappresentava: molti lo ritenevano un leoncino (data la pelliccia che contornava la testa a mo' di criniera), altri una scimmia (per via del suo essere eccessivamente peloso tranne sul viso e sul palmo della mano). Da alcune puntate della stessa trasmissione, per\u00f2, era pi\u00f9 facile supporre che, al pari di Uan, anche Ambrogio fosse un cane (per i suoi attributi, era da considerarsi un cane Chow Chow). . Per riportare alcuni esempi, va citato l'episodio in cui insieme a Uan ha tirato la slitta a Paolo Bonolis e Carlotta Pisoni Brambilla, in assenza di adeguati cani da slitta oppure quando sia lui che Uan si erano travestiti da falsi dottori (Uan da dottoressa Uanesca e Ambrogio da dottor Ambrogiari) per torturare i rispettivi tutori co-conduttori e poi, quando i due pupazzi sono stati perdonati, i \"padroni\" hanno invitato ad una festa tutti i cagnolini randagi della zona, per far capire loro che ci sono cani che vivono in condizioni peggiori e non hanno neanche una minima parte di quello che invece loro ricevono e spesso immeritatamente.\nCome Uan e Four, anche Ambrogio era dotato di una \"personalit\u00e0\" propria: se Uan appariva spesso come il monello di turno, e Four come il pupazzo adolescente e un po' sfacciato, quest'ultimo era piuttosto il tipo eccentrico della compagnia, parlando per esempio di storie riguardo Biribix, un universo parallelo con cui era in contatto. Veniva spesso vestito con camicie molto sgargianti, il suo personaggio preferito era E.T. e, allo stesso modo in cui Uan amava i cremini, Ambrogio amava la pasta con il rag\u00f9.\nIl personaggio cess\u00f2 di esistere con la chiusura della trasmissione. L'ultima edizione di \"Bim Bum Bam\" in cui comparve insieme a Uan fu quella del 1999/2000, per poi non apparire pi\u00f9 sugli schermi.\nDurante le ultime tre sigle di Bim Bum Bam era affiancato dal Coro de I Piccoli Cantori di Milano."}
{"id": "2536312", "revid": "731511", "url": "https://it.wikipedia.org/wiki?curid=2536312", "title": "Sam Langford", "text": "Fu un fenomeno della boxe dei primi decenni del XX secolo.\nLangford, originario di Weymouth Falls, un villaggio rurale della Nuova Scozia, Canada, era soprannominato anche \"Boston Bonecrusher\" (lo spaccaossa di Boston), \"Boston Terror\" o con il nomignolo infamante di \"Boston Tar Baby\" (il piccino di pece di Boston).\nEra alto 1,69 metri e, nel suo periodo di massima forma, pesava 84\u00a0kg.\nRiconoscimenti.\nESPN lo ha definito \"The Greatest Fighter Nobody Knows\", il pi\u00f9 grande dei pugili sconosciuti.\nL'autorevole rivista Ring Magazine lo ha classificato al 2\u00ba posto nella propria classifica dei \"100 greatest punchers of all time\".\nLa International Boxing Hall of Fame lo ha riconosciuto fra i pi\u00f9 grandi pugili di ogni tempo.\nLa carriera.\nLangford combatt\u00e9 i migliori pugili a partire dalla categoria dei pesi leggeri fino a quella dei pesi massimi, sconfiggendo numerosi campioni mondiali. Non riusc\u00ec mai, tuttavia, a conquistare un titolo mondiale per se stesso.\nLa ragione principale fu che il campione mondiale dei massimi Jack Johnson, dopo averlo battuto ai punti in 15 round, il 26 aprile 1906, rifiut\u00f2 ripetutamente di concedergli la rivincita, pench\u00e9 Langford era considerato il pi\u00f9 pericoloso sfidante al suo titolo.\nJohnson giustificava il proprio rifiuto con l'incapacit\u00e0 di Langford di raccogliere i $30.000 da lui richiesti come compenso.\nNonostante Langford non abbia mai avuto una chance per il campionato mondiale dei massimi, il fondatore di Ring Magazine, Nat Fleischer, classificava Langford come uno dei migliori pesi massimi di tutti i tempi.\nGli incontri pi\u00f9 memorabili di Langford furono quelli con altri campioni afroamericani come Sam McVey, Battling Jim Johnson e Joe Jeanette, che sperimentarono essi stessi, nel corso delle loro carriere, barriere simili a quelle incontrate da Langford.\nSempre tra i grandi pugili neri, Langford si batt\u00e9 per ben 17 volte con peso massimo Harry Wills, probabilmente la pi\u00f9 nota vittima dell'emarginazione razziale nel pugilato; sconfisse il campione dei pesi leggeri Joe Gans nel 1903; pareggi\u00f2 con il campione dei welter Joe Walcott nel 1904; perse ai punti in 15 round contro il futuro campione dei massimi Jack Johnson nel 1906, in quello che fu considerato \"The world 'colored' heavyweight title\", il campionato mondiale dei pugili neri.\nTra i grandi pugili bianchi, Langford incontr\u00f2 e mise KO l'ex campione mondiale dei mediomassimi Philadelphia Jack O'Brien nel 1911.\nNel 1923, Sam Langford combatt\u00e9 e vinse l'ultimo \"fight to the finish\" (combattimento all'ultimo sangue) della storia della boxe, in un incontro in cui era in palio il titolo messicano dei pesi massimi.\nSi ritir\u00f2 nel 1926, a 43 anni, costretto dall'indebolimento alla vista da cui era afflitto.\nEsistono filmati di Langford che combatte contro Fireman Jim Flynn e Bill Lang.\nUn aneddoto che si raccontava di Langford era quello che lo vedeva andare, all'inizio dell'8\u00ba round di un incontro, al centro del ring a toccare i guantoni all'avversario, come fanno i pugili all'inizio della prima e dell'ultima ripresa. \"Che significa, Sam, questo non \u00e8 l'ultimo round!\" gli disse sconcertato l'avversario. \"Per te s\u00ec,\" gli rispose Langford, dopodich\u00e9 lo stese e chiuse il match.\nVita dopo la boxe.\nDivenuto completamente cieco, Langford visse per anni ad Harlem, New York City, ridotto alla fame.\nNel 1944 fu pubblicato un famoso articolo giornalistico sulla sua situazione e numerosi fan inviarono denaro per aiutarlo. Alla fine furono raccolti fondi sufficienti per un intervento chirurgico agli occhi, che ebbe successo.\nNel 1955 Langford fu nominato membro della \"Canada's Sports Hall of Fame\".\nMor\u00ec un anno dopo a Cambridge (Massachusetts), nella casa di riposo privata in cui era ricoverato."}
{"id": "2536313", "revid": "767487", "url": "https://it.wikipedia.org/wiki?curid=2536313", "title": "Congresso geografico italiano", "text": "Il Congresso geografico italiano \u00e8 una riunione di accademici (ma anche di aziende) a livello italiano che si svolge ogni tre-quattro anni dal 1892 ad oggi. In essa sono discussi argomenti di geografia, intesa nel senso pi\u00f9 ampio possibile.\nIl primo Congresso geografico italiano fu organizzato a Genova, in coincidenza con la celebrazione del Quattrocentenario della Scoperta dell'America: la scelta della citt\u00e0 derivava dall'intento di celebrare con essa il navigatore Cristoforo Colombo, nonostante le molte polemiche sulla sua origine e nazionalit\u00e0. Tra gli organizzatori, occorre ricordare il marchese Giacomo Doria, che fino al 1891 era stato sindaco di Genova, e che dal 1891 al 1900 fu presidente della Societ\u00e0 geografica italiana.\nla ciclicit\u00e0 del congresso fu interrotta dalla prima guerra mondiale; riprese durante il fascismo, anche per il favore con cui il regime guardava a determinati settori di ricerca (ad esempio la geografia coloniale, le bonifiche, l'industrializzazione) ma si interruppe nuovamente con la seconda guerra mondiale. Alcuni geografi tra i pi\u00f9 noti, come Roberto Almagi\u00e0, vennero allontanati dall'insegnamento universitario perch\u00e9 di origine ebraica dopo il 1938; per questo motivo, il Congresso di Bologna del 1947 fu caratterizzato da un clima all'insegna dell'heri dicebamus."}
{"id": "2536320", "revid": "830939", "url": "https://it.wikipedia.org/wiki?curid=2536320", "title": "Roger MacDougall", "text": "Ha cominciato a scrivere sceneggiature negli trenta. La maggior parte dei suoi lavori sono stati prodotti negli cinquanta. La sua sceneggiatura pi\u00f9 popolare \u00e8 stata quella de \"Lo scandalo del vestito bianco\". \nRoger MacDougall, era il cugino del regista Alexander Mackendrick."}
{"id": "2536321", "revid": "125153203", "url": "https://it.wikipedia.org/wiki?curid=2536321", "title": "Loretta Napoleoni", "text": "Si \u00e8 occupata dello studio dei sistemi finanziari ed economici attraverso cui il terrorismo finanzia le proprie reti organizzative. Nata e cresciuta a Roma, vive da molti anni nel Regno Unito, a Londra.\nBiografia.\nStudi.\nLoretta Napoleoni nel 1979 si \u00e8 laureata con lode in Scienze Politiche a indirizzo politico-economico presso l'Universit\u00e0 di Roma \"La Sapienza\".\nDal 1980 ha lavorato per alcuni anni a un progetto di fattibilit\u00e0 della Banca nazionale d'Ungheria sulla convertibilit\u00e0 in monete europee del fiorino ungherese.\nAttivit\u00e0.\nHa partecipato nel 2005 alla conferenza internazionale sul terrorismo promossa dal \"Club de Madrid\".\nHa collaborato inoltre con diverse forze di sicurezza, tra cui l'Homeland Security degli Stati Uniti d'America, l'israeliano \"International Institute for Counter-Terrorism\", la polizia catalana.\nConsulenza e collaborazioni giornalistiche.\nSvolge inoltre attivit\u00e0 di consulenza per le reti televisive BBC e CNN e ha scritto su diverse testate internazionali, tra le quali \"El Pa\u00eds\". In Italia scrive per varie testate, tra cui \"Internazionale\", \"l'Unit\u00e0\", \"Vanity Fair\" e \"Wired\", ha una rubrica settimanale su \"Il Venerd\u00ec di Repubblica\", mentre nella Svizzera italiana collabora con il settimanale \"Il Caff\u00e8\" ed \u00e8 editorialista del programma radiofonico \"Plusvalore\". Ha anche curato una videorubrica con \"il Fatto Quotidiano\".\nLoretta Napoleoni fa parte del comitato della Fundaci\u00f3n Ideas para el Progreso, presieduta dall'ex premier spagnolo Jos\u00e9 Luis Rodr\u00edguez Zapatero, ed \u00e8 socia di Oxfam Italia.\nSaggistica.\nIn Italia ha pubblicato, per il Saggiatore, i saggi \"Terrorismo S.p.A\" (2005) ed \"Economista Canaglia\" (2007), che hanno riscosso successo di critica e di vendite. Nel 2009 ha pubblicato con Chiarelettere \"La morsa\", il primo libro scritto e pubblicato direttamente in italiano, la lingua madre, prima che in inglese. Nel saggio la Napoleoni riprende e sviluppa le tesi dei due libri precedenti, legandoli assieme. \nPer la Rizzoli ha pubblicato nel 2010 \"Maonomics\", una critica al sistema economico occidentale partendo dal successo cinese. Il libro ha vinto il premio Singapore Critics Choice Best Nonfiction on Economics e nel 2010 il Premio dell'Associazione per il Progresso Economico. Nel 2014 \u00e8 uscito, per Feltrinelli, \"ISIS. Lo stato del terrore\". Nel 2018 ha pubblicato Kim Jong Un Il nemico necessario (Rizzoli). \nPolitica.\nIl 5 gennaio 2010 in una intervista al quotidiano la Repubblica ha annunciato la sua candidatura alle primarie del Partito Democratico per concorrere alla carica di Presidente della Giunta Regionale del Lazio, contro la candidata del Popolo delle libert\u00e0 Renata Polverini, ma tale candidatura non si \u00e8 poi formalizzata.\nIn seguito si \u00e8 avvicinata alle posizioni del Movimento 5 Stelle di Beppe Grillo; in particolare, ha dato la propria disponibilit\u00e0 a svolgere le funzioni di consulente del sindaco di Parma Federico Pizzarotti, espressione di quel movimento.\nNel 2013 appoggia la lista civica di Maurizio Caserta per le elezioni comunali di Catania essendo designata assessore in caso di vittoria. Il candidato, tuttavia, riceve solo il 7,36 per cento dei voti e non viene eletto."}
{"id": "2536322", "revid": "36426", "url": "https://it.wikipedia.org/wiki?curid=2536322", "title": "Trittici", "text": ""}
{"id": "2536323", "revid": "339392", "url": "https://it.wikipedia.org/wiki?curid=2536323", "title": "Tatra (veicoli)", "text": ""}
{"id": "2536324", "revid": "4193", "url": "https://it.wikipedia.org/wiki?curid=2536324", "title": "Alfredo Bambi", "text": "Artista di variet\u00e0: comico e macchiettista, malizioso battutista, cantante, fu il popolare interprete dei testi drammatici di Americo Giuliani e fu tra i primi, assieme a Gastone Monaldi ed Ettore Petrolini, a girare l'Italia in \"tourn\u00e9e\" con testi dialettali romaneschi.\nBiografia.\nDi estrazione popolare, prima d'intraprendere la carriera teatrale, esercit\u00f2 i pi\u00f9 vari mestieri: stuccatore, fabbro ferraio, barbiere ed altri ancora. Si avvicin\u00f2 all'arte drammatica per via di un suo amore giovanile, Altomira Trucchi, prima donna della compagnia di operetta (allora dette \"vaudevilles\") romanesca di Oreste Raffaelli. Entr\u00f2 cos\u00ec anch'egli, giovanissimo, e senza paga, nella compagnia.\nIl suo sogno d'amore non fu coronato da successo, ma ormai il ghiaccio era rotto e Bambi cominci\u00f2 a dedicarsi al variet\u00e0, che aveva scelto per via della sua ammirazione per Nicola Maldacea. Agli inizi guadagnava soltanto una lira al giorno, appena sufficiente per sfamarsi con un caff\u00e8 e latte e un panino. Presto per\u00f2 fu ingaggiato da Corrado Bianchi, spalla del Pulcinella Gambardella; compagnia dove si guadagn\u00f2 la sua prima serata d'onore, dovuta alla sua abilit\u00e0 nella truccatura e al maturare del suo ingegno che andava affinandosi nell'impersonare i personaggi pi\u00f9 svariati.\nMa il salto di qualit\u00e0 avvenne grazie al fiuto di Giuseppe Jovinelli, che lo scrittur\u00f2 per la stagione 1910."}
{"id": "2536328", "revid": "1543377", "url": "https://it.wikipedia.org/wiki?curid=2536328", "title": "Francesco Hayez", "text": "Passato dalla temperie neoclassica a quella romantica (della quale \u00e8 stato il maggiore esponente in Italia), Hayez \u00e8 stato un artista innovatore e poliedrico, lasciando un segno indelebile nella storia dell'arte italiana per esser stato l'autore del dipinto \"Il bacio\" e di una serie di ritratti delle pi\u00f9 importanti personalit\u00e0 del tempo. Molte sue opere, solitamente di ambientazione medioevale, contengono un messaggio patriottico risorgimentale criptato.\nDopo aver trascorso la giovinezza a Venezia e Roma, si spost\u00f2 a Milano, dove entr\u00f2 in contatto con Manzoni, Berchet, Pellico e Cattaneo, conseguendo numerosissimi uffici e dignit\u00e0; tra queste, degna di menzione \u00e8 la cattedra di pittura all'Accademia di Brera, della quale divenne titolare nel 1850.\nLe fonti.\nLa pi\u00f9 completa fonte primaria sulla vita e l'attivit\u00e0 dell'Hayez sono le \"Memorie\", che egli stesso dett\u00f2 a intervalli all'amica Giuseppina Negroni Prati Morosini tra il 1869 e il 1875. Siamo davanti a un interessante esempio di autobiografia, intenso e ricco di aneddoti, considerazioni personali e note di costume che, abbracciando il periodo compreso tra il 1791 e il 1838, appare essere \u00abla conclusione di una lunga strategia della costruzione dell'immagine dell'artista quale Hayez si pu\u00f2 dire abbia perseguito da sempre\u00bb. Raffaello Barbiera, assiduo frequentatore sia dell'Hayez sia della nobildonna meneghina, lasci\u00f2 una vivida descrizione delle circostanze che condussero alla redazione dell'opera:\nAlla morte dell'amico artista, la Morosini fece dono delle \"Memorie\" all'Accademia di Brera il 3 aprile 1890, adempiendo alle volont\u00e0 espresse dallo stesso Hayez. La genesi editoriale dell'opera si articola in due manoscritti: l'uno integrale, pubblicato come \"Le mie memorie\" a Milano nel 1890 con una prefazione di Emilio Visconti Venosta, e l'altro opportunamente rimaneggiato e ritoccato, edito con lo stesso titolo da Fernando Mazzocca nel 1995.\nBiografia.\nL'infanzia e l'adolescenza.\n\u00abNacqui in Venezia il giorno 10 febbraio 1791 nella parrocchia di S. Maria Mater Domini\u00bb: \u00e8 lo stesso Hayez a parlarci della sua nascita, nell'incipit nelle sue \"Memorie\". Mentre sulla fanciullezza dell'artista sono stati versati fiumi d'inchiostro, sulle sue vicende familiari non ci sono pervenute molte notizie: sappiamo che la madre era la muranese Chiara Torcellan, e che il padre Giovanni era un pescatore originario di Valenciennes. In ogni caso, la sua famiglia originaria - che comprendeva altri quattro fratelli - era poverissima, e segnata da vicissitudini e sofferenze: per questo motivo, il piccolo Francesco fu affidato a un'agiata zia materna di Milano, sposata con Francesco Binasco, disinvolto antiquario e collezionista di opere d'arte.\nSin d'ora trascorse la fanciullezza e l'adolescenza presso la dimora meneghina degli zii, dai quali ricevette anche una prima educazione: Francesco Binasco, intuendo il precoce talento artistico del nipote, lo introdusse infatti all'esercizio della pittura, con l'auspicio di indirizzarlo nella branca del restauro, cos\u00ec da impiegarlo presso la propria mercatura. Contemporaneamente, il giovane Francesco si accost\u00f2 alle lezioni di disegno impartite da un certo Zanotti per poi passare, alla morte di quest'ultimo, alla scuola del tardosettecentista veneziano Francesco Maggiotto. Qui, sotto la guida del Maggiotto, acquist\u00f2 una vasta cultura figurativa e letteraria, divorando libri di carattere mitologico e storico, e avendo modo di studiare alcuni dei grandi maestri veneti del Settecento, da Giambattista Tiepolo e Sebastiano Ricci a Francesco Fontebasso e Giovanni Battista Piazzetta. Uno, in particolare, era l'artista prediletto, Gregorio Lazzarini: da quest'ultimo ricevette un'impronta profonda, tanto da fondare il proprio stile sulla sua maniera chiara e levigata.\nTerminato l'apprendistato presso il Maggiotto, lo zio Binasco decise di valorizzare ulteriormente le doti pittoriche del nipote: fu cos\u00ec che Hayez venne allocato sotto la guida di Filippo Farsetti, che aveva radunato presso il proprio palazzo sul Canal Grande una considerevole raccolta di gessi, tratti dalle statue antiche pi\u00f9 famose. Hayez, per l'appunto, dedic\u00f2 buona parte del suo tempo alla copia dei modelli in gesso della ricca collezione del Farsetti, mentre la sera si recava alla scuola di nudo presso la vecchia Accademia di belle arti di Venezia. Qui strinse amicizia con il pittore Lattanzio Querena, con il quale si interess\u00f2 allo studio della pittura a colori; il 1\u00ba aprile 1805 arriv\u00f2 addirittura a confermare la propria fama in ascesa, vincendo il primo premio per il disegno di nudo.\nNel segno di Canova e di Raffaello Sanzio.\nQuando nel 1806 Venezia cadde nell'orbita francese, divenendo una provincia del neocostituito Regno d'Italia napoleonico, la sede dell'Accademia venne spostata nel complesso della Carit\u00e0; il conte Leopoldo Cicognara, presidente dell'Accademia dal 1808, dar\u00e0 un impulso che si riveler\u00e0 decisivo per la fortuna dell'Hayez. In ogni caso, qui segu\u00ec il corso di Teodoro Matteini, al quale venne assegnata la cattedra di pittura di storia. Fu in questi anni, tra l'altro, che Hayez condusse le sue prime esperienze artistiche, realizzando un\"'Adorazione dei magi\", dipinta entro il 1809 su commissione dei padri armeni della parrocchiale di Lussingrande (in croato Veli Lo\u0161inj), e un \"Ritratto della famiglia del pittore\".\nSempre nel 1809 l'Hayez partecip\u00f2 a un concorso indetto dall'Accademia per l'\u00abalunnato di Roma\u00bb risultandone vincitore a pieni voti, e perci\u00f2 titolare di una borsa di studio e di pittura di durata triennale nella laboriosa officina artistica capitolina. Hayez si trasfer\u00ec nell'Urbe l'ottobre dello stesso anno, accompagnato dal collega Odorico Politi, dallo zio Binasco e, soprattutto, da una serie di lettere commendatizie redatte dal conte Cicognara, tese a elogiare caldamente il talento del suo giovane protetto ad Antonio Canova e al cardinale Ercole Consalvi. Era il 28 aprile 1812 il giorno in cui Cicognara, in un'epistola inoltrata all'amico Canova, gli comunic\u00f2 infatti la sua ambizione di vedere in Hayez un interprete delle ispirazioni nazionali, in grado di dare nuova linfa alla grande pittura italiana: \u00abOh per Dio che avremo anche noi un pittore; ma bisogna tenerlo a Roma ancora qualche tempo, e io far\u00f2 di tutto perch\u00e9 vi rimanga\u00bb.\nTrasferitosi a Roma solo dopo aver fatto tappa a Bologna, Firenze e Siena, Hayez ebbe subito modo di presentarsi ad Antonio Canova, detentore all'epoca di numerosissimi uffici, che lo accolse molto calorosamente. Con ogni probabilit\u00e0, la conoscenza diretta col Canova (e col suo collaboratore Antonio D'Este) contribu\u00ec ad aprirgli le porte delle maggiori collezioni romane: Hayez fu ai Musei Capitolini e al Museo Chiaramonti, ove pot\u00e9 studiare la statuaria greco-romana ivi raccolta. Per tramite di Vincenzo Camuccini, inoltre, l'artista ottenne il permesso di recarsi anche alle Stanze Vaticane, dove pot\u00e9 mettersi direttamente a confronto con il plastico pittoricismo delle figure di Raffaello Sanzio. A quest'intensa attivit\u00e0 di perfezionamento artistico l'Hayez altern\u00f2 gli svaghi e le frequentazioni concesse dalla vita di citt\u00e0, ricca di fermenti e suggestioni culturali. Fra i suoi amici romani vi sono le pi\u00f9 eminenti personalit\u00e0 artistiche del tempo: Pelagio Palagi, Tommaso Minardi, Dominique Ingres, Bartolomeo Pinelli e Friedrich Overbeck, fra quelli espressamente citati nelle \"Memorie\". Lo stesso pittore ammise pi\u00f9 tardi: \u00abdir\u00f2 che chi mi vedeva allo studio e poi in compagnia avrebbe trovato due uomini ben diversi\u00bb.\nI primi successi.\nFrattanto, gli entusiastici incoraggiamenti del Canova indussero Hayez a partecipare nel 1812 a un concorso bandito dall'Accademia di Brera per la realizzazione di un'opera d'arte incentrata sull'impegnativo tema classico del Laocoonte. Hayez realizz\u00f2 una tela dalle solide qualit\u00e0 pittoriche; ciononostante, la giuria lo premi\u00f2 \"ex aequo\" con una ben pi\u00f9 modesta opera di Antonio De Antoni, protetto dall'influente Andrea Appiani, membro dell'Accademia meneghina e \"premier peintre\" di Napoleone Bonaparte. Si tratt\u00f2 questa di una cocente delusione, ma soprattutto della \u00abprima vera, importante affermazione pubblica di Hayez sulla scena nazionale, alla quale fecero seguito altri successi nel giro di pochi anni\u00bb (). Nell'estate del 1813 mand\u00f2 all'Accademia di Venezia - a titolo di saggio finale dell'alunnato - la grande tela raffigurante \"Rinaldo e Armida\", permeata di spiriti romantici e coloristici. L'opera, che rappresenta un'intima rielaborazione della lezione veneta di Tiziano Vecellio filtrata attraverso il classicismo canoviano, fu molto gradita agli accademici veneziani, trovando un fervente ammiratore in Cicognara, che cos\u00ec concesse al borsista il quarto anno di alunnato e un generoso sostegno economico. Hayez coron\u00f2 le speranze del proprio mentore vincendo il 17 maggio 1813 l'ambito primo premio del concorso del cosiddetto \u00abMecenate Anonimo\u00bb (indetto dall'Accademia di San Luca) con la realizzazione dell\"'Atleta trionfante\". Qui i riferimenti alla statuaria classica e canoviana si fanno ancora pi\u00f9 marcati, a prova di come l'artista sia in grado di \u00abselezionare oculatamente i propri referenti figurativi e calibrare specifiche inflessioni stilistiche anche in vista di particolari circostanze\u00bb ().\nQuesta fu anche l'epoca del primo amore. Essendo stato accolto da Giuseppe Tambroni, console al servizio del Regno Italico, nell'elegante palazzo Venezia, Hayez ebbe modo di conoscere la giovane figlia sposata del maggiordomo dell'ambasciata, e di instaurarvi una relazione clandestina. L'intera vicenda, quando la cosa si seppe, suscit\u00f2 un tale scandalo che l'artista venne assalito proditoriamente dal marito della giovane amante. Per sopire questi dissapori, Canova impose al proprio \"prot\u00e9g\u00e9\" di lasciare Roma e di recarsi a Firenze, dove per\u00f2 rimase ben poco: gi\u00e0 il 17 marzo 1814, Gioacchino Murat, su interessamento del ministro dell'Interno Giuseppe Zurlo, gli commission\u00f2 la realizzazione di un quadro, con prezzo e soggetto a discrezione del Cicognara, conferendogli pure un assegno di 50 scudi pontifici mensili per un anno. Con il consenso del Canova, Hayez fece repentinamente ritorno nella citt\u00e0 eterna, riprendendo un tema al quale stava gi\u00e0 lavorando in precedenza: \"Ulisse alla corte di Alcinoo\", dal sapore squisitamente omerico. Malauguratamente il regno di Murat cadde nel 1815, quando la tela non era ancora stata condotta a termine: ci\u00f2 malgrado, Ferdinando I si offr\u00ec comunque di acquistarla per sistemarla nel museo di Capodimonte, ove \u00e8 esposta dal 1816.\nL'intermezzo lagunare.\nNel frattempo, Hayez incominci\u00f2 a frequentare la casa della famiglia Scaccia. Di una dei componenti di quest'ottima famiglia borghese l'artista s'invagh\u00ec perdutamente: era costei Vincenza, fanciulla dolce e di buoni costumi. Il matrimonio fu celebrato il 13 aprile 1817 nella chiesa di Santa Maria in Via; ma gi\u00e0 immediatamente dopo le nozze i novelli sposi lasciarono Roma per recarsi a Venezia. Il distacco dall'Urbe fu voluto dal Cicognara, che chiam\u00f2 a s\u00e9 la giovane promessa per rendere omaggio in chiave artistica all'imperatore Francesco I d'Austria in occasione delle sue nozze (le quarte: 1816) con Carolina Augusta di Baviera. Fu quindi in onore alla nuova imperatrice d'Austria che Hayez dipinse la \"Piet\u00e0 di Ezechia\", raffigurante il noto episodio biblico; quest'opera (oggi andata perduta) venne fatta esporre insieme al \"Ritratto della famiglia Cicognara\", che l'artista realizz\u00f2 memore dell'ineguagliabile beneficio ricevuto dal proprio protettore.\nIn ogni caso, durante la permanenza nella citt\u00e0 lagunare Hayez e la consorte trovarono temporaneo rifugio presso gli zii Binasco, per poi trasferirsi in casa della sorella del pittore, nell'imminenza di un eventuale ritorno a Roma. Ci\u00f2, tuttavia, non accadde: Hayez, infatti, decise di accogliere la proposta fattagli dell'amico Giuseppe Borsato, noto pittore d'ornati, che gli propose di inserirsi nelle vaste imprese decorative da compiersi nelle dimore veneziane e padovane pi\u00f9 prestigiose. L'artista accett\u00f2 con particolare entusiasmo, anche perch\u00e9 v'intravide la possibilit\u00e0 di migliorare la propria situazione economica. Questo, in effetti, fu un periodo nel quale Hayez venne febbrilmente assorbito nell'attivit\u00e0 di decoratore, che lo vide impegnato dal 1818 al 1821. Ben presto, tuttavia, si vide costretto a cessare questa pur lucrosa attivit\u00e0, in quanto poco qualificata dal punto di vista culturale: \u00abquel lavoro era tale da non rendermi contento perch\u00e9 essendo di sola decorazione non potevo fare quegli studi necessari per avanzare nell'arte\u00bb, scrisse.\nFu in questo momento quindi che l'Hayez, scostandosi dai soggetti mitologici e classici in voga al tempo, si accost\u00f2 al filone, a lui pi\u00f9 congeniale, della pittura di soggetto storico, con la stesura di una tela che sarebbe stata uno degli incunaboli degli umori ribollenti del Romanticismo: \"Pietro Rossi prigioniero degli Scaligeri\", primo quadro di soggetto storico-medievale della sua produzione pittorica.\nL'esordio milanese.\nPer riprendere tra le mani il proprio destino, dedicandosi all'impegnata branca della pittura a tema storico, Hayez comprese che avrebbe dovuto lasciare Venezia e recarsi a Milano, che serbava tracce di un grandissimo fervore artistico che vi accentr\u00f2 artisti di grande nome, primi tra tutti Andrea Appiani e Giuseppe Bossi, e che trovava espressione nelle promettenti esposizioni di quell'Accademia di Brera che gi\u00e0 anni addietro premi\u00f2 il suo \"Laocoonte\". A Milano, grazie alla conoscenza diretta con Pelagio Palagi, Hayez ebbe contatti con numerosi alfieri della nuova temperie romantica, primi fra tutti Alessandro Manzoni, Tommaso Grossi, Ermes Visconti e Ignazio Fumagalli. Fu proprio per merito di quest'ultimo che Hayez pot\u00e9 esporre il \"Pietro Rossi\" all'Accademia di Brera nell'estate del 1820, riscuotendo un grande successo che si rivel\u00f2 poi determinante per la sua fortuna a Milano. Hayez, in effetti, da quel momento in poi non sapeva pi\u00f9 come rispondere alle commissioni, che gli piovevano da tutte le parti: oltre ai \"Vespri siciliani\", a \"L'addio di Ettore e Andromaca\" e all'ossianesco \"Catmor e Sulmalla\", importantissima fu l'esecuzione di una tela raffigurante la tragedia manzoniana del \"Conte di Carmagnola\", realizzata su commissione del conte Francesco Teodoro Arese Lucini.\nQuest'opera, oltre a valergli le simpatie del Manzoni, lo consacr\u00f2 promotore di un'arte \u00abimpegnata\u00bb che, mediante il tema storico, provvedeva al riverbero e al riflesso degli ideali risorgimentali. L'eco che ebbe l'opera fu tale che arriv\u00f2 anche a Cicognara che, consapevole del lustro che avrebbe dato alla sua Accademia, l'avrebbe voluta a Venezia: Hayez, tuttavia, \u00abnon volle e il quadro part\u00ec per Milano\u00bb, dove venne presentato nel 1821, ottenendo un successo furioso. Disilluso, Cicognara fu prodigo di rimproveri nei confronti del \u00abSig. Francesco Hayez Veneziano\u00bb, colpevole di non essersi saputo opporre al \u00abdesiderio di quei nobili Committenti che vollero arricchire l'Accademia Milanese delle sue produzioni, e ne defraud\u00f2 in tal modo la Veneta, la quale rimase con desiderio di applaudire il proprio Concittadino, e inviarlo con una corona di pi\u00f9 al luminoso destino\u00bb.\nHayez si sent\u00ec quindi in obbligo di sottolineare che il distacco da Venezia non fu affatto felice, ma fisiologico per imprimere un pi\u00f9 decisivo impulso alla propria carriera; in tal senso, fece appello all'autorit\u00e0 del Canova, cui inoltr\u00f2 questa lettera il 31 luglio 1821:\nIl fatto che Milano predisponesse di un terreno pi\u00f9 fertile ad accogliere il contributo di Hayez \u00e8 testimoniato da Giuseppe Rovani, che nei suoi \"Cent'anni\" - scritti tra il 1859 e il 1864, pi\u00f9 di trentacinque anni dopo l'arrivo dell'artista nella citt\u00e0 ambrosiana - fa dire al protagonista Giulio Baroggi:\nLa fuga in Lombardia, se venne sancita dall'esposizione del \"Pietro Rossi\", venne consumata pienamente con il trasferimento definitivo avvenuto nel 1822: proprio in quell'anno, infatti, Hayez fu designato supplente di Luigi Sabatelli, totalmente assorto nell'impegnativa impresa decorativa di Palazzo Pitti, alla cattedra braidense di Storia d'Italia. Hayez, ospitato dall'amico incisore Michele Bisi, divenne rapidamente milanese per vocazione, tanto che non si allontan\u00f2 mai dalla citt\u00e0 meneghina: anche il progetto di fare ritorno a Roma si era fatto ormai remoto, soprattutto alla morte del Canova (avvenuta nel 1822).\nIn ogni caso, il primo soggiorno a Milano si tratt\u00f2 del \u00abpi\u00f9 bel momento\u00bb della carriera dell'artista, com'ebbe modo di affermare egli stesso nelle \"Memorie\": in questo periodo, infatti, Hayez si prodig\u00f2 nella stesura delle principali opere giovanili, gettando le basi per quelli che saranno i temi sviluppati nella tarda maturit\u00e0. A questi anni risale la grande tela raffigurante \"L'ultimo bacio di Giulietta e Romeo\", realizzata nel 1823 su commissione del collezionista Giovanni Battista Sommariva: nel rappresentare una scena chiave della celebre tragedia shakesperiana, Hayez insiste da una parte sul triste e quanto prossimo commiato dei due amanti perduti, travolti da un amore passionale e letale, e dall'altra su un'attenta ricostruzione d'ambiente filologicamente verificata sulle fonti e ricca di riferimenti letterari.\nSono questi motivi che torneranno a dispiegarsi in altre opere sempre di soggetto storico-letterario, come \"Fiesco si congeda dalla moglie\", direttamente ispirata dalla \"Congiura dei Fieschi\" di Friedrich Schiller, la teatrale composizione de \"La congiura dei Lampugnani\", esplicitamente desunta dalle \"Istorie fiorentine\" di Niccol\u00f2 Machiavelli, o ancora \"Maria Stuarda nel momento che sale al patibolo\" (episodio ancora stavolta tratto dalla \"Congiura dei Fieschi\"), che riscosse uno sfolgorante successo sia per il fascino romantico dell'eroina, sia per la fortuna che ebbe la tragedia schilleriana in quegli anni.\nAl filone di soggetto storico Hayez accost\u00f2 inoltre una copiosa produzione ritrattistica, e infatti fu proprio in questo ambito che ottenne risultati di notevole importanza: travalicando consolidate consuetudini, adott\u00f2 soluzioni inedite e avveniristiche, che emergono nello \u00abspoglio realismo davidiano\u00bb del \"Ritratto del conte Arese in carcere\" (1828) e nella \u00abcitazione aulica e antiquariale, tintorettesca\u00bb del \"Ritratto di Francesco Peloso\" (1824).\nAnche la modesta produzione di autoritratti riflette l'ardito sperimentalismo di Hayez in questi anni, che si raffigur\u00f2 insieme ai compagni Pelagi, Migliara, Molteni e Grossi (\"Autoritratto in un gruppo di amici\", 1824) o addirittura insieme a due belve ingabbiate (\"Autoritratto con leone e tigre in gabbia\", 1831 circa). Se, insomma, il merito dell'Hayez nella pittura di storia fu quello di infondere nelle proprie tele, rese con un'attenta ricerca tecnica e formale, nodi di significati allegorici, nella ritrattistica egli persegu\u00ec un \u00abregistro di pacato realismo\u00bb e una \u00abcaratterizzazione drammatica, domestica, dei personaggi raffigurati\u00bb.\nL'impresa del Salone delle Cariatidi.\nLa magistrale abilit\u00e0 pittorica dell'Hayez gli garant\u00ec una certa notoriet\u00e0 anche al di l\u00e0 dei confini italiani, soprattutto in ambito mitteleuropeo: ebbe importanti committenti e mecenati in Maurizio Bethmann, nella famiglia degli Sch\u00f6nborn e in Guglielmo I di W\u00fcrttemberg, ma specialmente nel principe Klemens von Metternich, che lo incaric\u00f2 di realizzare sulla volta del Salone delle Cariatidi, l'ambiente pi\u00f9 rappresentativo del Palazzo Reale di Milano, un'allegoria ad affresco dell'incoronazione regia dell'Imperatore Ferdinando.\nSi trattava questa di una commissione assai importante: per questo motivo, l'Hayez prima di lasciare Milano esegu\u00ec una serie di disegni preparatori e li sottopose al giudizio del conte Franz Hartig, detentore del governatorato della Lombardia in quei tempi. Dopo essersi consultato con l'amico Andrea Maffei circa l'iconografia da adottare, part\u00ec quindi alla volta di Vienna; Hayez arriv\u00f2 nella capitale asburgica dopo aver fatto affrettatamente sosta a Venezia e Lubiana, dove incontr\u00f2 - rispettivamente - l'arciduca Ranieri, vicer\u00e9 del Lombardo Veneto, e Josef Radetzky. Giunto a Vienna, fu ricevuto a corte da Metternich, e qui present\u00f2 i disegni al ministro dell'Interno, il conte Franz Anton von Kolowrat, che rilasci\u00f2 l'autorizzazione definitiva per il compimento del progetto. Terminata la lunga trafila burocratica, Hayez pot\u00e9 finalmente partecipare al vivace clima artistico e intellettuale della Vienna ottocentesca, visitando l'Accademia di belle arti locale e frequentando gli \"atelier\" di diversi artisti. Nel viaggio di ritorno in Italia fece tappa a Monaco di Baviera, dove incontr\u00f2 l'architetto Leo von Klenze e gli artisti monacensi di quella scuola, come Ludwig Schwanthaler, Peter von Cornelius e Julius Schnorr von Carolsfeld, alcuni dei quali Hayez non rivedeva dai tempi della giovent\u00f9 trascorsa a Roma.\nRientrato a Milano, Hayez realizz\u00f2 immediatamente il cartone e gli abbozzi necessari per l'impresa; tuttavia, per ritardi burocratici e controversie, l'artista non mise subito mano alla decorazione della volta, che - come ricorda egli stesso nelle \"Memorie\" - dovette essere portata a compimento in soli quaranta giorni, appena in tempo per la cerimonia d'incoronazione regia, che pot\u00e9 quindi essere celebrata con la cornice artistica dell\"'Allegoria dell'Ordine Politico di Ferdinando I d'Austria\". L'affresco piacque molto sia all'Imperatore sia al ministro Kolowrat, dai quali fu incaricato di eseguire \"Vettor Pisani liberato dal carcere\" (tema dove l'artista sarebbe poi tornato nuovamente) e \"L'ultimo abboccamento di Iacopo Foscari con la propria famiglia\", raffigurante un episodio desunto da un dramma di Lord Byron - che sar\u00e0 poi fonte di ispirazione per Giuseppe Verdi - entusiasticamente accolta dal pubblico viennese alla galleria del Belvedere. Sempre in questi anni, inoltre, Hayez dipinse \"Malinconia\", tela raffigurante una ragazza lacerata malinconia, sentimento ampiamente trattato anche nella poesia romantica.\nIl successo dei grandi temi romantici.\nTerminata l'impresa decorativa del Salone delle Cariatidi, Hayez inaugur\u00f2 una fase pi\u00f9 matura della propria pittura storica, che ricolm\u00f2 di suggestioni risorgimentali, a simbolo di un linguaggio pittorico della nazione italiana che, gi\u00e0 prima del proclama ufficiale, si vedeva coesa nella propria identit\u00e0 culturale, forte della tradizione del melodramma e della produzione di Alessandro Manzoni. L'inizio di questo cammino - come afferm\u00f2 lo stesso Hayez - fu sancito con la stesura dell\"'Incontro di Giacobbe ed Esa\u00f9\" (1844) e della monumentale tela raffigurante \"La sete dei crociati sotto Gerusalemme\". La gestazione di quest'ultimo dipinto, iniziatasi nel 1835 di propria iniziativa e infine rilevata nel 1838 dal re di Sardegna Carlo Alberto, richiese quasi venti anni, tanto che venne inviata a Torino solo nel 1849, per poi venire allocata nella Sala delle Guardie del Corpo al Palazzo Reale, dove \u00e8 tuttora esposta. Nonostante la critica torinese giudic\u00f2 freddamente la sua opera, il nuovo re Vittorio Emanuele II la accolse con grandissimo plauso, tanto che insign\u00ec l'Hayez dell'Ordine dei Santi Maurizio e Lazzaro. Nel periodo che richiese la stesura della \"Sete dei crociati\", l'artista realizz\u00f2 diversi ritratti: significativi quelli ritraenti Alessandro Manzoni (1841: qui la voce), Ritratto di Matilde Juva Branca e Gian Giacomo Poldi Pezzoli. Del 1848 \u00e8 \"Accusa segreta\", primo dipinto appartenente al cosiddetto \"Trittico della Vendetta\", in cui il pittore abbandona le tematiche a lui molto care delle storie medioevali e dei fatti storici realmente accaduti per accostarsi al tema tardo-romantico della delazione per motivi amorosi.\nSi succedettero cos\u00ec, a un ritmo sempre crescente, commissioni prestigiose, incarichi accademici e riconoscimenti ufficiali. Il 18 agosto 1850 divenne titolare della cattedra di pittura all'Accademia braidense, rimasta vacante in seguito alla morte di Luigi Sabatelli, del quale era gi\u00e0 stato supplente; nel maggio del 1852 gli fu invece conferito l'Ordine della Croce di Ferro dall'imperatore Francesco Giuseppe. Nel 1860 fu nominato professore onorario dell'Accademia di belle arti di Bologna, e nello stesso anno assunse la presidenza di quella di Milano, in rappresentanza dell'amico Massimo d'Azeglio. Molto numerosa \u00e8 anche la produzione artistica legata a questo periodo, che ha visto l'esecuzione del \"Martirio di San Bartolomeo\", realizzato nel 1856 per la chiesa parrocchiale di Castenedolo, e del \"Bacio\", celeberrima opera alla quale il nome dell'Hayez \u00e8 indissolubilmente legato. Dipinto su commissione del conte Alfonso Maria Visconti di Saliceto e presentato a Milano il 9 settembre 1859, \"Il bacio\" raffigura una coppia di due giovani amanti pienamente abbandonati in un intensissimo bacio, che il magistero hayeziano ricolma di ideali patriottici risorgimentali, che ne favorirono il brillante successo; del dipinto, infatti, ne esistono altre tre copie, ciascuna caratterizzata da differenti scelte di colori.\nUltimi anni.\nNel 1861 Hayez decise di lasciare lo studio a Brera e di fare dono del proprio corredo artistico all'Accademia. Sempre in questi anni realizz\u00f2 due monumentali dipinti, \"La distruzione del tempio di Gerusalemme\" e il \"Marin Faliero\", che destin\u00f2 come testamento artistico a quell'Accademia veneziana che lo vide inizialmente formarsi. L'anziana et\u00e0, tuttavia, incominci\u00f2 a fiaccare le energie creative del pittore, tanto che anche nella ritrattistica decise di dedicarsi a opere di minor mole: ci\u00f2 malgrado, realizz\u00f2 ugualmente dei ritratti destinati a divenire celebri, come quello postumo di Gioacchino Rossini (1870) o, ancora, quello ritraente Massimo d'Azeglio (1864).\nLa tranquillit\u00e0 di questi anni si interruppe nel 1869 con la morte della moglie Vincenza. In seguito a questo grave lutto, Hayez trascorse gli ultimi anni della sua vita al fianco di Angiolina Rossi Hayez, figlia adottata dall'artista nel 1873.\nHayez infine mor\u00ec a Milano, l'11 febbraio 1882, all'et\u00e0 di 91 anni, sinceramente pianto dai suoi contemporanei; le sue spoglie, con grande accompagnamento, furono portate al Cimitero Monumentale di Milano, e tumulate in un colombario nella Cripta del Famedio, luogo del medesimo cimitero destinato a ospitare personalit\u00e0 illustri; recentemente, i suoi resti sono stati riuniti in un grande loculo-ossario nella medesima Cripta.\nOnoranze postume.\nIl 10 febbraio 1890, ottavo anniversario della morte e approssimativamente data del centenario della nascita, l'Hayez venne onorato dai membri dell'Accademia di Brera con l'inaugurazione di un monumento in bronzo opera dello scultore Francesco Barzaghi che fu scoperto in piazzetta Brera dove ancora si trova. \nLa presentazione della statua si tenne al termine di una lunga cerimonia in cui vennero onorati alcuni dei pi\u00f9 noti professori dell'Accademia: il pittore scapigliato Tranquillo Cremona, morto prematuramente nel 1878; il pittore e gi\u00e0 presidente dell'Accademia Luigi Bisi, morto nel 1886, il critico d'arte Giuseppe Mongeri, anch'egli successore dell'Hayez alla presidenza e morto nel 1888, e l'Ispettore economo dell'Accademia conte Francesco Sebregondi.\nAl termine della cerimonia un lungo discorso tenuto dal marchese senatore Emilio Visconti Venosta, Presidente della Regia Accademia di Belle Arti, al cospetto delle pi\u00f9 alte personalit\u00e0 dell'amministrazione di Milano. Il testo del discorso fu poi pubblicato negli \"Atti dell'imperial regia Accademia di belle arti in Milano\".\nAlle cerimonia di inaugurazione del monumento erano presenti, fra gli altri: la figlia adottiva Angiolina, donatrice delle opere dell'Hayez che corredavano lo studio del pittore presso l'Accademia; la ticinese Giuseppina Morosini Negroni Prati alla quale Hayez aveva dettato le proprie memorie; l'intimo amico del pittore Cesare Cant\u00f9, il conte Emilio Barbiano di Belgiojoso e il sindaco di Milano Gaetano Negri.\nStile.\nFrancesco Hayez \u00e8 stato il massimo e pi\u00f9 accreditato esponente del Romanticismo in Italia. La maturazione di quest'indirizzo culturale non trov\u00f2 affatto terreno fertile in territorio italico, dove era soffocato sia dai controlli e dagli interventi di censura predisposti dai Borbone, dagli Asburgo e dallo Stato Pontificio, sia da una mancanza di energia e di carica innovativa; questa sostanziale inerzia artistica pose l'Italia in netto contrasto con il resto dell'Europa, che vide l'affermarsi di figure quali Friedrich, Turner, Goya e Delacroix.\nIn tal senso, la pittura di Hayez \u00e8 particolarmente emblematica. Accostandosi al repertorio mitologico e storico, lo stile di Hayez \u00e8 molto vicino alla sensibilit\u00e0 romantica, che egli per\u00f2 reinterpreta alla luce di una temperie spiccatamente classicheggiante e accademica. Questa posizione intermediaria fra il classicismo e il romanticismo, le due posizioni dicotomiche di quella veemente diatriba che segn\u00f2 l'Ottocento, ebbe un ruolo decisivo per la fortuna della produzione hayeziana, che in questo modo esercit\u00f2 un'autorevole influenza sulla pittura ottocentesca e sul gusto estetico italiano. Quest'ultimo, a differenza del modello d'Oltralpe, risultava infatti ancora sottoposto alle limitazioni assoggettate dall'adesione al repertorio mitologico e al canone classico; nella sua prima maturit\u00e0, Hayez riflette questo gusto, risentendo delle influenze esercitate da Canova e Raffaello Sanzio. Lo stesso non si pu\u00f2 dire per i soggetti: all'ambientazione storica (efficacissima formula espressiva) Hayez sottese l'idea dell'Italia unita, in una cornice di propaganda capillare che coinvolse anche il melodramma, all'epoca molto popolare, e la musica di Giuseppe Verdi.\nLe primissime opere dell'Hayez sono caratterizzate da un gusto moderato e da uno stile limpido, il quale si risolve nei felici cromatismi adottati che - grazie ad accattivanti giochi di colore - si fondono con il resto degli elementi del dipinto in un sobrio equilibrio visivo. Come gi\u00e0 accennato, tra l'altro, le scelte cromatiche dell'Hayez erano spesso dei veri e propri veicoli allegorici, con i quali egli pot\u00e9 provvedere alla diffusione quasi subliminale degli ideali risorgimentali: il quadro che meglio risponde a questa visione \u00e8 \"Il bacio\", dove marcatissima \u00e8 l'allusione al Tricolore italiano, che si manifesta grazie ai suggerimenti cromatici delle vesti dei due amanti.\nOltre che per i brani di soggetto storico, l'Hayez si distinse anche per una cospicua produzione di ritratti, dove raggiunse i risultati espressivi pi\u00f9 alti. A esser raffigurati nelle sue tele sono gli esponenti di maggiore spicco del Risorgimento: particolarmente significativi, sotto questo profilo, sono il ritratto della principessa Cristina Trivulzio di Belgiojoso, denso di significati politici, e quello effigiante il \u00abconte Arese in carcere\u00bb, dove l'illustre patriota \u00e8 raffigurato rinchiuso nella fortezza dello Spielberg.\nAltra peculiarit\u00e0 dello stile pittorico di Hayez \u00e8 il suo audace realismo: l'artista, infatti, andava in direzione di un'efficace trasposizione del vero, che si manifestava soprattutto nei diversi nudi femminili, che non di rado suscitarono scandalo in quanto giudicati privi di armonia e volutamente volgari, rei di trascurare le esigenze del decoro e delle auree proporzioni. In questo filone si inscrive felicemente la \"Venere che scherza con due colombe\", impersonata dalla ballerina Carlotta Chabert.\nMa \u00e8 lo stesso Hayez a definire il proprio stile pittorico, in un'acuta introspezione che rivolse a tutti quei giovani aspiranti artisti, cui consigli\u00f2:\nInfluenza culturale.\nStendhal, Mazzini e Defendente Sacchi.\nGiuseppe Mazzini, l'ideologo dell'epopea risorgimentale, in un pungentissimo saggio poi edito con il titolo \"La pittura moderna italiana\" fu categorico nell'affermare che l'Italia era vista dagli osservatori d'Oltralpe come una \u00abterra dei morti\u00bb, un paese afflitto da secolari torpori. Un simile destino sarebbe toccata alla pittura nazionale, soffocata dai rigidi principi dell'et\u00e0 neoclassica, se non fosse stato per il \u00abgenio democratico\u00bb di Hayez, \u00abun grande pittore idealista italiano del secolo XIX\u00bb, il \u00abcapo della scuola di Pittura Storica, che il pensiero Nazionale reclamava in Italia\u00bb, \u00abl'artista pi\u00f9 inoltrato che noi conosciamo nel sentimento dell'Ideale che \u00e8 chiamato a governare tutti i lavori dell'Epoca\u00bb. Mazzini, quindi, ribad\u00ec l'originalit\u00e0 di Hayez, asserendo che \u00abla sua ispirazione emana direttamente dal Genio\u00bb e rivendicando il suo ruolo quale maggior interprete del Romanticismo.\nGi\u00e0 Stendhal, in una lettera del 1828 indirizzata all'amico Alphonse Gonsollin, riconobbe il primato di Hayez, ritenuto dallo scrittore francese uno dei pochi artisti italiani a esser stato in grado di interpretare il maestoso teatro degli ideali romantici:\nAnalogamente, l'esule Mazzini lod\u00f2 altamente il respiro europeo della produzione di Hayez, che egli considera un portavoce universale, quasi una figura profetica:\nLa critica militante di Mazzini ebbe un ruolo decisivo per la notevole fortuna dell'Hayez, che fu gi\u00e0 ammirato e amato dal pavese Defendente Sacchi, che scrisse in favore dell'artista degli infuocati articoli su alcuni periodici popolari. Uno dei testi di Sacchi deve esser stato sicuramente letto dal Mazzini che, pur non avendolo mai visitato, riusciva comunque a evocare la semplicit\u00e0 dell\"'atelier\" di Hayez, brulicante di oggetti:\nNel 1881 ci viene confermata l'influenza culturale dell'artista (ancora in vita per poco), quando venne pubblicato il romanzo \"Malombra\" di Antonio Fogazzaro: nell'opera viene infatti descritta la residenza di un protagonista, nella cui camera da letto \u00e8 appeso un ritratto femminile realizzato proprio da Hayez.\nXX secolo.\nAll'inizio del Novecento la parabola hayeziana scem\u00f2 progressivamente, soprattutto a causa della \u00absfortuna dell'accademia\u00bb di cui godeva nella storiografia artistica di quel periodo: quest'oblio, parzialmente riscattato nel periodo interbellico, quando si affacci\u00f2 timidamente alla ribalta internazionale delle Biennali di Venezia, perdur\u00f2 fino al termine della seconda guerra mondiale.\nIl culto dell'Hayez si ravviv\u00f2 infatti solo a partire dal secondo dopoguerra, grazie alla riabilitazione della cultura accademica che cominci\u00f2 finalmente a divulgarsi mediante le grandi mostre internazionali: in primo luogo, fondamentale fu il ruolo svolto dalla grande mostra antologica dedicata all'artista del 1983, allestita in vari poli museali milanesi, in occasione del centenario della morte. L'inaugurazione di quest'esibizione diede sfogo alla vena interpretativa dei critici italiani del tempo, che in questo modo ebbero l'opportunit\u00e0 di riscoprire un artista straordinariamente eclettico, che, incarnando lo spirito della sua epoca, lo port\u00f2 alle maggiori forme di espressione nei pi\u00f9 disparati campi della pittura, dai temi religiosi, biblici e orientalisti ai nudi femminili e i ritratti. L'unico detrattore di Hayez di questi anni fu Giulio Carlo Argan, che nella sua \"Arte moderna\" (1970) sostenne la necessit\u00e0 di prendere come modello d'imitazione artistica Antonio Canova, scartando la produzione hayeziana per i suoi toni troppo melodrammatici.\nAlla figura di Hayez sono state dedicate numerose rassegne: quella meno ricca del quadriennio 1996-1999, tenutasi presso il palazzo Zabarella di Padova; \"Hayez nella Milano di Manzoni e Verdi\", allestita in occasione del 150\u00ba anniversario dell'Unit\u00e0 d'Italia, e infine la grande mostra monografica tenutasi presso le Gallerie di Piazza Scala dal 6 novembre 2015 al 21 febbraio 2016, \"Hayez\", tesa a illustrare la carriera e le opere dell'artista, con un inedito accostamento delle diverse redazioni del \"Bacio\".\nGrazie alla diffusione dei mezzi di comunicazione di massa, inoltre, la figura di Hayez \u00e8 stata diffusa al di fuori degli ambienti pi\u00f9 strettamente artistici, approdando anche nel cinema e assurgendo a vero e proprio riferimento iconografico. Mario Soldati inserisce il ritratto della moglie di Manzoni su una parete del palazzo del conte d'Ormengo nel film \"Malombra\"; la citazione pi\u00f9 famosa, tuttavia, si trova in \"Senso\", ove il regista Visconti effettua un calco cinematografico del \"Bacio\" nella scena finale alla Villa di Aldeno. Altri riferimenti al pittore si rinvengono nei \"Promessi sposi\" cameriniani, in \"Noi credevamo\" di Mario Martone, dove vanno in scena le angosce e le aspirazioni dell'et\u00e0 risorgimentale, nello spettacolo d'autore della \"Waterloo\" di Bondar\u010duk e nel \"Romeo e Giuletta\" zeffirelliano, pregno di un sensualismo squisitamente romantico.\nL\"'uomo\" Hayez.\nGiuseppe Mazzini, infine, offre un ritratto caratteriale assai dettagliato dell'artista, delineandone anche i principali tratti fisiognomici:"}
{"id": "2536330", "revid": "74801", "url": "https://it.wikipedia.org/wiki?curid=2536330", "title": "Jimmy Chamberlin", "text": "Biografia.\nNoto ai pi\u00f9 come il batterista della rock band The Smashing Pumpkins, Chamberlin \u00e8 nato in una famiglia di musicisti: suo padre era un clarinettista jazz e Paul, suo fratello maggiore, era anch'egli batterista. La formazione musicale di Chamberlin inizi\u00f2 con brani jazz. I musicisti che pi\u00f9 lo hanno influenzato sono Benny Goodman, Duke Ellington, Count Basie, Gene Krupa, Buddy Rich e Ian Paice. Inizi\u00f2 suonando in gruppi locali e in giro per gli States. Nei periodi in cui non suonava, lavorava come falegname nella citt\u00e0 di Joliet. Fu durante uno di questi periodi che venne presentato a Billy Corgan tramite un amico comune. Era il 1988 e i Pumpkins si erano da poco formati; Chamberlin entr\u00f2 dunque a far parte del neonato gruppo rimpiazzando una drum machine. \nChamberlin ebbe problemi di droga, problemi che giunsero ad un punto critico nel momento in cui il successo dei Pumpkins era al suo apice, durante il tour dell'album \"Mellon Collie and the Infinite Sadness\". Prima di una performance al Madison Square Garden di New York, Chamberlin e il tastierista Jonathan Melvoin, assunto per il tour, fecero uso di eroina nella loro stanza di albergo; Melvoin mor\u00ec di overdose, Chamberlin si salv\u00f2 per miracolo. Era il 12 luglio 1996. A causa di ci\u00f2, Corgan e gli altri decisero di espellere Chamberlin dalla formazione del gruppo, e lo sostituirono, per il resto del tour, con Matt Walker, gi\u00e0 batterista dei Filter. Durante questo periodo Chamberlin entr\u00f2 in un centro per la disintossicazione. Nel tardo 1996, si un\u00ec a Sebastian Bach (Skid Row), Kelley Deal (The Breeders), e Jimmy Flemion (The Frogs) per formare The Last Hard Men, che pi\u00f9 tardi pubblicheranno un album omonimo (2001). Tre anni dopo essere stato cacciato, Chamberlin fu riammesso nei Pumpkins nel 1999, ma la band si sciolse nel 2000, dopo un altro album e un altro tour.\nL'avventura di Chamberlin e Corgan continu\u00f2 nel 2001, quando formarono gli Zwan, che si sciolsero nel 2003.\nNell'aprile 2002 spos\u00f2 Lori, con la quale era fidanzato da lungo tempo, e da lei ebbe una bambina, Audrey, nel dicembre dello stesso anno.\nPi\u00f9 tardi Chamberlin form\u00f2 un nuovo gruppo, il Jimmy Chamberlin Complex, che ha registrato l'album di debutto nel 2004. La formazione \u00e8 composta da Chamberlin (batteria e testi), Billy Mohler (basso; gi\u00e0 nella formazione dei The Calling), Sean Woolstenhulme (chitarra; era nei Lifehouse), e Rob Dickinson, cugino di Bruce Dickinson (voce; prima nei Catherine Wheel). Inoltre, Chamberlin port\u00f2 avanti un altro progetto con Jello Biafra, ex cantante dei Dead Kennedys.\nNell'aprile 2004 Corgan annunci\u00f2 di voler lavorare di nuovo con Chamberlin, che si dichiar\u00f2 subito pronto a collaborare.\nIl Jimmy Chamberlin Complex pubblic\u00f2 il suo album di debutto, intitolato \"Life begins again\", il 25 gennaio 2005. Questo album include \"Loki Cat\", nella quale troviamo l'amico di una vita Billy Corgan alla voce.\nIl 21 giugno 2005 - tramite un annuncio comparso sui quotidiani \"Chicago Tribune\" e \"Chicago Sun-Times\" - Corgan ha reso nota la volont\u00e0 di riunire gli Smashing Pumpkins. Chamberlin ha accettato ufficialmente l'invito mentre James Iha e D'arcy Wretzky non sono stati coinvolti nel rinnovato progetto. Nel 2009 Chamberlin ha lasciato nuovamente il gruppo, per poi rientrare nella band nel 2015, a seguito dell'uscita di Mike Byrne."}
{"id": "2536331", "revid": "1516566", "url": "https://it.wikipedia.org/wiki?curid=2536331", "title": "Monterenzio", "text": "Monterenzio (\"M\u00e5ntr\u00e4nz\" in dialetto bolognese cittadino, \"Muntar\u00e8nzi\" in dialetto bolognese montano medio) \u00e8 un comune italiano di abitanti della citt\u00e0 metropolitana di Bologna in Emilia-Romagna.\n\u00c8 uno dei cinque comuni membri dell'Unione Montana Valli Savena-Idice.\nStoria.\nIl primo documento che attesta in modo indiretto l'esistenza di un insediamento detto Monte Renzolo (Mons Renzuli) risale al 998, da un placito di Olderico quale giudice dell'imperatore Ottone III.\nSimboli.\nLo stemma del Comune di Monterenzio \u00e8 stato riconosciuto con decreto del capo del governo del 2 ottobre 1939.\nIl capo d'Angi\u00f2 \u00e8 tipico di molti comuni del contado di Bologna.\nGeografia antropica.\nFrazioni - Localit\u00e0.\nAppartengono al comune di Monterenzio le frazioni e localit\u00e0 di Monterenzio (Capoluogo) Bisano, C\u00e0 di Bazzone, Cassano, Castelnuovo, Farneto, Pizzano, Rignano, San Benedetto del Querceto, San Clemente, Sassuno, Savazza, Vignale, Villa Sassonero, C\u00e0 del Vento, Villa di Cassano, Bisano, C\u00e0 Merla, C\u00e0 Corradini e Fiumetto.\nMonterenzio (capoluogo).\nSede dell'Amministrazione Comunale, di un Museo etrusco-celtico, della piscina e dei principali servizi comunali, in anteguerra la frazione era del tutto rurale e si trovava in alta collina. Gradualmente e soprattutto dopo la seconda Guerra Mondiale, il capoluogo si \u00e8 insediato lungo il Fiume Idice (come peraltro le altre principali frazioni).\nSavazza - Cassano.\nLa frazione \u00e8 Villa di Cassano ma la parte popolata e pi\u00f9 a valle (costeggiante il fiume Idice) \u00e8 conosciuta come Savazza che in effetti sarebbe una semplice \"localit\u00e0\".\nLa frazione di Savazza era inizialmente costituita da un piccolo nucleo urbano di poche case, sviluppatosi alla fine del secolo IX, attorno ad un mulino che fungeva anche da locanda per i viandanti. All'interno delle locanda campeggiava la scritta (in dialetto locale): \nDa quest'ultima parola (s'avvezza) deriva il nome della localit\u00e0. \nBisano (Borgo Bisano) \nLa frazione \u00e8 a monte di Savazza e a valle di San Benedetto del Querceto - Il nucleo antico (del tutto rurale) sorge attorno ad una Chiesa del 1911 che \u00e8 l'ultima evoluzione di un antico Castello Medievale gi\u00e0 attestato al 1109 e credibilmente pi\u00f9 antico, oramai totalmente scomparso. Nell'800 si estraeva il rame in una miniera che rimase attiva vari anni. Sono tutt'ora presenti sorgenti sulfuree a ci\u00f2 collegate. \nSan Benedetto del Querceto.\nLa frazione di San Benedetto del Querceto \u00e8 situata al confine sud del territorio comunale. La comunit\u00e0 cattolica presente venera la Madonna della Cintura, cui \u00e8 dedicata l'ultima domenica di agosto con la tradizionale Festa Grossa.\nIl 23 dicembre 2006 un'esplosione dovuta a una fuga di gas metano ha causato la morte di cinque persone e il crollo di alcuni edifici.\nPizzano\n\u00c8 la Frazione pi\u00f9 a valle del Comune e comprende (principalmente) le localit\u00e0 di C\u00e0 di Bazzone e C\u00e0 Merla. \u00c8 nota anche perch\u00e9 legata alla figura di Cristina da Pizzano - Christine de Pizan.(1365- 1430 circa), famosa letterata trasferitasi in Francia e figlia di Tommaso da Pizzano, proprietario terriero del luogo.\nTerme\nSul versante del Comune insistente sulla Valle del Sillaro (frazione di Rignano Bolognese) \u00e8 presente una stazione termale nota come \"Villaggio della Salute+\" che comprende fonti termali servizi medici e centro benessere, piscine di vario genere.\nAmministrazione\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "2536333", "revid": "125936051", "url": "https://it.wikipedia.org/wiki?curid=2536333", "title": "Trivignano Udinese", "text": "Trivignano Udinese (\"Trivignan\" in friulano) \u00e8 un comune italiano di abitanti del Friuli-Venezia Giulia.\nSociet\u00e0.\nLingue e dialetti.\nA Trivignano Udinese, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla a Trivignano Udinese rientra fra le varianti appartenenti al friulano centro-orientale."}
{"id": "2536334", "revid": "1564499", "url": "https://it.wikipedia.org/wiki?curid=2536334", "title": "Ginestra degli Schiavoni", "text": "Ginestra degli Schiavoni \u00e8 un comune italiano di 423 abitanti della provincia di Benevento in Campania. \u00c8 il comune pi\u00f9 piccolo per popolazione (ma non per estensione territoriale) dell'intera provincia.\nGeografia fisica.\nIl centro abitato di Ginestra degli Schiavoni sorge nella media valle del Miscano, a est del vallone della Cuparella e a ovest del torrente Ginestra (affluente del fiume Miscano), nell'Appennino campano.\nStoria.\nL'insediamento originario sannita-irpino, rintracciabile con buona probabilit\u00e0 nella Chiana Sant'Angelo, era lambito dall'importante via Minucia che collegava Benevento a Troia attraversando il vicino borgo di Aequum Tuticum. Proprio nel segmento della Minucia che collegava le due localit\u00e0 era posta Ginestra. Il percorso della successiva via Traiana (109-117 d.C.), che collegava Benevento a Brindisi, fu portato a valle per volere dell'imperatore, causando una parziale emarginazione del centro.\nDurante la dominazione longobarda, il paese assunse il nome di \"Lombarda Massa\", con il significato di \"podere dei Longobardi\". Solo tra il 900 e il 1000 si ebbe il trasferimento della comunit\u00e0 sul promontorio dove si sviluppa attualmente il centro urbano.\nIl termine Ginestra compare per la prima volta in documenti riferibili al 1100, e dunque alla dominazione normanna, quando il centro assunse il nome della pianta che maggiormente caratterizzava il suo territorio e si and\u00f2 lentamente strutturando attorno alla torre e al necessario sistema di difesa.\nIn seguito alla conquista ottomana dei Balcani e della Grecia, intorno al 1528, circa quaranta famiglie cristiane originarie della Dalmazia, all'epoca chiamata volgarmente \"Schiavonia\", si trasferirono a Ginestra, che prese dunque il nome di \"Ginestra degli Schiavoni\".\nIl comune pass\u00f2 di propriet\u00e0 a diverse famiglie nobili. I primi feudatari furono gli angioini, a cui succedettero i Pagano, i De Sabran, gli Sforza. Nel 1495 venne assegnata ai Marziale, alienata ai Carafa, ai Caracciolo (1579) e agli Spina (primi del XVII secolo. Nel 1617 venne assegnata ai Ciaburro, che la ressero con titolo baronale fino al 1938.\nNel quadriennio 1743-46 il territorio di Ginestra fu soggetto alla competenza territoriale del \"regio consolato di commercio\" di Ariano nell'ambito della provincia di Principato Ultra, cui appartenne fino al 1811 quando fu aggregato al distretto di Bovino nella Capitanata. Dal 1861 il comune appartiene alla provincia di Benevento.\nMonumenti e luoghi d'interesse.\nLa \"Chiesa Madre\", dedicata ai Santi Pietro e Paolo, \u00e8 stata inaugurata nel 1986 e sorge sul luogo dell'antica chiesa di \"Santa Maria dell'Assunzione\", menzionata dalle fonti sin dal 1500. Presenta una pianta di forma circolare, con copertura a ombrello. Conserva il quadro miracoloso di Sant'Antonio, copia dell'originale andato bruciato nel 1924.\nLa \"Cappella di Sant'Antonio\" (originariamente dedicata a San Martino), recentemente restaurata insieme all'invaso antistante, \u00e8 un altro punto di interesse. Localizzata fuori dalle mura urbane, \u00e8 possibile ipotizzare che fosse un punto di riferimento dell'antica viabilit\u00e0: nei pressi infatti passavano i \"tratturi\" di Montefalcone e di San Giorgio La Molara che raggiungevano la Puglia per far svernare le greggi. La campana \u00e8 datata 1690 ed \u00e8 la pi\u00f9 antica testimonianza storica esistente a Ginestra degli Schiavoni.\nSociet\u00e0.\nReligione.\nIl territorio comunale \u00e8 incluso nella forania Miscano-Fortore-Cervaro della diocesi di Ariano Irpino-Lacedonia.\nCultura.\nMusei.\n\"Renewable Energies Museum (R.E.M.)\" \u00e8 una mostra permanente che permette di scoprire e conoscere le principali risorse naturali locali (sole, vento, acqua e vegetazione) allo scopo di valorizzarle nel modo pi\u00f9 opportuno traendone energia rinnovabile a basso impatto ambientale secondo la moderna ottica innovativa dello sviluppo sostenibile.\nGeografia antropica.\nUrbanistica.\nIl nucleo primitivo dell'attuale centro storico, sorto attorno alla torre normanna successivamente inglobata nel palazzo baronale, pu\u00f2 dirsi caratterizzato da uno sviluppo \"a campana\": trova il suo epicentro in Largo Fontanella ed \u00e8 caratterizzato dagli slarghi irregolari delle strade, dalle costruzioni esterne arroccate, e concluso dall'area occupata, fino al Novecento, dal palazzo baronale. Questo era ubicato alla confluenza di tre strade: via Casalbore-Ginestra, via Santa Barbara e corso Umberto I (alla cui altra estremit\u00e0 \u00e8 posta la piazza antistante la Chiesa Madre).\nA partire dalla prima met\u00e0 del XVIII secolo, in seguito al tremendo terremoto del 1688 che rase al suolo l'insediamento, si \u00e8 avuto il secondo sviluppo del centro che, differentemente dalla prima espansione, si affianc\u00f2 al corso Umberto I.\nEconomia.\nIn aggiunta alle tradizionali attivit\u00e0 agricole, zootecniche e forestali, il territorio di Ginestra degli Schiavoni si caratterizza per la presenza di moderni insediamenti nel settore dell'energia rinnovabile a basso impatto ambientale (parchi eolici e centrali fotovoltaiche).\nIl territorio comunale, situato lungo la direttrice della medievale via Francigena (erede della pi\u00f9 antica via Traiana), \u00e8 inoltre parte del distretto turistico-religioso \"Viaticus\" e dell\"'Associazione Europea delle Vie Francigene\".\nAmministrazione.\nGinestra degli Schiavoni fa parte della Comunit\u00e0 montana del Fortore."}
{"id": "2536335", "revid": "92920", "url": "https://it.wikipedia.org/wiki?curid=2536335", "title": "Capacit\u00e0 di intendere e di volere", "text": "\u00abNessuno pu\u00f2 essere punito per un fatto preveduto dalla legge come reato, se, al momento in cui lo ha commesso, non era imputabile. \u00c8 imputabile chi ha la capacit\u00e0 di intendere e di volere\u00bb.\nIn diritto, la definizione di capacit\u00e0 di intendere e di volere comprende due elementi:\nVa precisato che il concetto di capacit\u00e0 di intendere e di volere va inteso come necessariamente comprensivo di entrambe le capacit\u00e0. Il soggetto incapace di intendere e di volere non \u00e8 imputabile, ossia non risponde delle conseguenze di fatti dannosi da lui commessi (se quando li ha commessi era effettivamente incapace di intendere e di volere) - Art. 2046 c.c. I casi in cui un soggetto viene considerato incapace di intendere e di volere sono descritti dall'Art. 85 del codice penale."}
{"id": "2536336", "revid": "487015", "url": "https://it.wikipedia.org/wiki?curid=2536336", "title": "Frassineto", "text": " \nFrassineto ( in latino: Fraxinetum, in francese: \"Le Fraissinet\") fu il nome di una localit\u00e0, attuale La Garde-Freinet, presso Saint-Tropez, nel meridione francese, in cui nel IX secolo si cre\u00f2 un insediamento musulmano, prevalentemente di andalusi. Il nome della localit\u00e0 derivava dall'antico villaggio locale di \"Fraxinetum\", dal latino \"frassino\". In arabo \u00e8 conosciuto come Jabal al-qil\u00e2l, \"monte del legno\".\nStoria.\nContesto storico e fondazione.\nSecondo Liutprando da Cremona, verso l'889-90 musulmani provenienti da al-Andalus e da Ifr\u012bqiya s'insediarono a \"Fraxinetum\", localit\u00e0 situata presso il golfo di Saint-Tropez, nell'odierna Francia sud-orientale. La localit\u00e0, situata su una cresta del massiccio dei Maures, garantiva il controllo di un tratto di costa caratterizzato da golfi e baie e a nord della piana di Vidauban e della via Julia Augusta. Secondo una minoranza di storici medievisti contemporanei i predoni erano forse di origine basca e comunque non arabi, cosa che contrasta con tutte le fonti, sia latine che arabe. \u00c8 invece certo che a Fraxinetum si rifugiarono nel corso degli anni anche non-musulmani, sia banditi fuorilegge che gente altolocata, come, il pi\u00f9 noto tra tutti, Adalberto II d'Ivrea.\nData la longevit\u00e0 del centro di Frassineto rispetto ad altri rifugi saraceni, gli studiosi suppongono che la colonia fosse uno stabile emporio commerciale, pi\u00f9 che ricetto di filibustieri. Ci\u00f2 non toglie che da l\u00ec potessero partire avventure piratesche.\nL'origine di Fraxinetum \u00e8 da ricercarsi nell'insofferenza delle popolazioni andaluse nei confronti degli emiri omayyadi. Le repressione di al-Hakam ibn Hisham furono le pi\u00f9 sanguinarie ed \u00e8 in questo periodo (818) che si colloca l'emigrazione in massa di andalusi (cos\u00ec detti indipendentemente dall'origine etnica e dalla religione) lungo due direttive, in parte verso il Marocco e altri in Egitto. Da qui diedero man forte ai correligionari per la conquista islamica della Sicilia dell'827. Sempre in quest'anno, ad Alessandria d'Egitto venne fondato un regno andaluso autonomo, a cui il califfato abbaside pose fine nell'825. Quindi i musulmani di al-Andalus partirono alla volta dell'Egeo, dove istituirono l'emirato di Creta, indipendente e florido, sia dal punto di vista commerciale che culturale, e potente dal punto di vista militare, sino alla definitiva conquista bizantina del 961.\nCreta divenne il centro di numerose spedizioni militari nell'Egeo, in Italia del Sud, dove venne fondata anche Traetto, e Roma razziata nell'846, nell'849 e nell'876. Nel Mediterraneo occidentale, a causa dell'indebolimento dell'impero carolingio e della sua flotta, Marsiglia venne razziata nell'838 e nell'846, Arles nell'842 e nell'850 e Fr\u00e9jus nell'869. I musulmani stabilirono proprio in questi anni un rifugio in Camargue, come raccontano le \"cronache di San Bertino\", e da l\u00ec imperversavano nella valle del Rodano.\nCollateralmente a questi aspetti marinareschi, in al-Andalus, dopo l'accentramento del potere e le epurazioni condotte da al-\u1e24akam, alla fine del VII secolo si assistette a una recrudescenza delle rivolte e dei movimenti separatisti.\n\u00c8 quindi in questo panorama che viene alla luce Fraxinetum -\"Jabal al-qil\u00e2l\"; in concomitanza, tra l'altro, dell'abbandono, per ragioni ancora non chiarite, del citato porto sul Rodano.\nFraxinetum non divenne come Creta un emirato, essendo guidata da un q\u0101'id (cio\u00e8 un wali), ma rimase, come Creta, un avamposto islamico andaluso indipendente dal potere centrale e ad esso oppositore. Nello stesso modo con Cordoba commerciava, cos\u00ec come con le compagini cristiane. In particolare Jabal al-qil\u00e2l (\"monte degli alberi\") sembra ebbe come industria principale quella del legno, di cui gli Omayyadi necessitavano.\nApogeo.\nUna volta insediatisi sulle coste provenzali, i saraceni inviarono alcuni messaggeri in Spagna e alle Baleari per invitare altri loro correligionari a seguirli e ad affiancarli. Nei due decenni successivi, grazie anche al crollo del potere carolingio, gli uomini del Frassineto imperversarono in tutta la Provenza saccheggiando e razziando. Una volta raggiunte le Alpi i musulmani iniziarono a compiere una serie di incursioni anche sul versante italiano. Nel 906 riuscirono ad impossessarsi del controllo del passo del Moncenisio. In quello stesso anno furono attaccate Acqui, Oulx e Susa, arrivando, in quest'ultima localit\u00e0, a minacciare l'abbazia di Novalesa.\nNel 911 i saraceni del Frassineto arrivarono a controllare tutti i principali passi delle Alpi occidentali imponenedo tasse e tributi ai viaggiatori e ai pellegrini che vi transitavano. Tra il 915 ed il 918 furono poi attaccate Embrun, Vienne e la Moriana. Qualche anno dopo furono fatte incursioni su Marsiglia e Aix-en-Provence. Tra la fine degli anni venti e l'inizio degli anni trenta del X secolo gli uomini del Frassineto arrivarono a colpire alche la valle superiore del Rodano.\nSi ritiene che alcuni tra gli uomini del Frassineto abbiano preso parte al sacco fatimida di Genova del 935. Quattro i saraceni tornarono a colpire le Alpi centrali saccheggiando l'abbazia di San Gallo e l', entrmabe nel territorio dell'odierna Svizzera\n\u02bfAbd al-Ra\u1e25m\u0101n III, invece, riusc\u00ec a centralizzare il suo potere, riducendo all'obbedienza le minoranze pi\u00f9 a lui vicine, sebbene pare che lasciasse un margine di autonomia a Fraxinetum-Jabal al-qil\u00e2l, forse proprio per l'importanza commerciale che aveva per al-Andalus l'avamposto con le sue materie prime e, verosimilmente, le capacit\u00e0 artigianali.\n\u00c8 per questo che l'imperatore Ottone I ritenne giusto contattare il Califfo, affinch\u00e9 mettesse finalmente fine alle attivit\u00e0 depredatorie. Nel 940 \u02bfAbd al-Ra\u1e25m\u0101n III mand\u00f2 copie di questo trattato di pace a Ugo di Provenza, ai wali di Valencia e delle Baleari (le isole divennero governatorato nel 902) e a Nasr ibn Ahmad, q\u0101'id del Frassineto.\nQuest'azione ebbe anche come risultato che l'assedio che Ugo stava preparando per Jabal al-qil\u00e2l venne sospeso. Nel frattempo la situazione in al-Andalus peggiorava, essendo gli Omayyadi attaccati su pi\u00f9 fronti, dai fatimidi da sud e dai regni cristiani da nord, in modo tale che non erano pi\u00f9 in grado di aiutare i Jabal al-qil\u00e2l in un eventuale evento bellico.\nDeclino e distruzione.\nNonostante gli accordi stipulati gli uomini del Frassineto attaccarono e distrussero il vicino porto provenzale di Fr\u00e9jus. Quest'ultimo fatto spinse Ugo di Provenza a dare un segnale forte stringendo un'alleanza con l'Impero bizantino. Cos\u00ec l'anno seguente, mentre i provenzali assediarono il Frassineto, i bizantini distrussero quella saracena grazie all'uso del fuoco greco. L'annientamento dell'insediamento musulmano non fu per\u00f2 completo dal momento che le truppe provenzali vennero richiamate da Ugo per attraversare le Alpi e raggiungere l'Italia settentrionale per catturare il nipote Berengario II che mirava ad impossessarsi del trono italiano. Verso il 954 i musulmani del Frassineto iniziarono con gli Ungari, un altro popolo che in quegli anni stava razziando vari territori europei. In questi stessi anni i saraceni aprirono le porte del loro insediamento anche agli esuli ed ai fuggiaschi cristiani, il pi\u00f9 celebre dei quali fu il re Adalberto II d'Ivrea, qui costretto all'esilio nell'autunno del 962 dalla calata in Italia dell'imperatore Ottone I. \nFu nei pressi di Orsi\u00e8res che i frassinetani fecero un passo falso col sequestro di san Maiolo, potente abate di Cluny. Una volta pagato il riscatto i vertici nobiliari ed ecclesiastici provenzali e piemontesi decisero di chiudere i conti una volta per tutte con il Frassineto. Cos\u00ec, nel 973 o 983 le forze congiunte di Guglielmo I di Provenza e del marchese di Torino Arduino il Glabro, sostenute da Papa Giovanni XIII e dall'imperatore Ottone I sconfissero i saraceni nella battaglia di Tourtour. Poco dopo Jabal al-qil\u00e2l venne espugnata e distrutta. \nLa distruzione del Frassineto non distolse gli islamici dal compiere altre incursioni e saccheggi pirateschi sulle coste tirreniche n\u00e9 pi\u00f9 ampie azioni militari, come il tentativo di conquista della Sardegna da parte di Muj\u0101hid al-\u02bf\u0100mir\u012b, wali di D\u00e9nia e delle Baleari."}
{"id": "2536337", "revid": "62004", "url": "https://it.wikipedia.org/wiki?curid=2536337", "title": "Eneco Tour du Benelux 2005", "text": ""}
{"id": "2536341", "revid": "79968", "url": "https://it.wikipedia.org/wiki?curid=2536341", "title": "Scuola superiore di Catania", "text": ""}
{"id": "2536343", "revid": "123643225", "url": "https://it.wikipedia.org/wiki?curid=2536343", "title": "Maura Del Serra", "text": "Biografia.\nMaura Del Serra \u00e8 sposata, ha una figlia e due nipoti. Sostiene le cause per la difesa delle libert\u00e0 della persona umana tramite Amnesty International, ed \u00e8 attiva anche in iniziative ambientaliste e per la difesa degli animali e di tutti i viventi. Per parecchi anni ha praticato una dieta alimentare vegetariana, divenendo poi vegan, per ragioni etiche, salutistiche ed ambientali.\nHa pubblicato nove raccolte poetiche, l'antologia \"Corale. Cento poesie scelte dall'autrice\", Roma, Newton Compton, 1994; l'antologia in lingua russa \"Za solecem i nociju vosled\" ('Dietro il sole e la notte'), traduzione di Lev Vershinin, Moskva, Elia Arto; 1994, la raccolta bilingue (italiano / tedesco) \"Elementi\", traduzione di Christine Koschel, Wuppertal, Edition Schwarze Seite, 1997; l'antologia bilingue (italiano / inglese) \"Infinite present\", traduzione di Michael Palma e Emanuel Di Pasquale, Boca Raton (Florida), Bordighera Press, 2002; il volume \"L'opera del vento. Poesie 1965-2005\", Venezia; Marsilio, 2006, che riunisce tutti i suoi testi precedentemente editi ed una scelta di poesie inedite, e \"Tentativi di certezza. Poesie 1999-2009\", Venezia, Marsilio, 2010. Nel 2012 \u00e8 uscita la \"plaquette\" con allegato CD \"Voce di voci. Franca Nuti legge Maura Del Serra\", Pistoia, Editrice Petite Plaisance; nel 2013 la rivista \"Fhoenix\", edita a Marsiglia, ha pubblicato 30 sue poesie (con testo a fronte) tradotte in francese da Andr\u00e9 Ughetto, con interventi critici dello stesso Ughetto, di Lev Verscinin, di Giorgio B\u00e0rberi Squarotti e di Daniela Marcheschi. Nel 2014 \u00e8 uscita l'antologia bilingue (italiano / svedese) \"Sanger och stenar -\" (Canti e pietre) traduzione di Julian Birbrajer, Stockholm, Bokforlager Tranan, mentre nel 2016 \u00e8 uscita la raccolta \"Scala dei giuramenti. Poesie e altri scritti 2010-2015,\" Roma, Newton Compton, unitamente alla sua versione bilingue (italiano/inglese) \"Ladder of oaths\", traduzione di Dominic Siracusa, New York - London - Melbourne, Contra Mundum Press. Nel gennaio 2020 \u00e8 stato pubblicato \"Bios. Poesie. Haiku. Distici 2015-2019\", Firenze, Le Lettere, e nel gennaio 2021 la raccolta, con allegato CD, \"In voce. 55 poesie lette dall'autrice\", Pistoia, Editrice Petite Plaisance.\nHa dedicato volumi critici a Dino Campana, Giovanni Pascoli, Giuseppe Ungaretti, Clemente Rebora, Piero Jahier, Margherita Guidacci e saggi a numerosi poeti e scrittori italiani ed europei.\nHa curato alcune antologie, fra le quali: \"Kore. Iniziazioni femminili. Antologia di racconti contemporanei\", Firenze, Le Lettere, 1997; Margherita Guidacci, \"Le poesie\", Firenze, Le Lettere, 1999 (2\u00aa ed. riveduta e accresciuta, 2020); \"Egle Marini. La parola scolpita\", Pistoia, Artout-Maschietto e Musolino, 2001, \"Poesia e lavoro nella cultura occidentale\", Roma, Edizione del Giano, 2007.\nNel volume \"Teatro\", Pistoia, Petite Plaisance, 2015, ha riunito ventitr\u00e9 testi teatrali - con introduzione di Antonio Calenda - scritti dal 1985 al 2015 - ambientati dal periodo ellenistico alla contemporaneit\u00e0, rappresentati in Italia e all'estero; e presso la stessa editrice, nel 2019 \u00e8 uscito \"Altro Teatro. 2015 - 2019\", con cinque ulteriori pi\u00e8ces ed introduzione di Marco Beck.\nUna scelta dei suoi aforismi \u00e8 pubblicata nella plaquette omonima.\nFra gli autori da lei tradotti dal latino, tedesco, inglese, francese e spagnolo: Quinto Tullio Cicerone, Else Lasker-Sch\u00fcler, Gertrud Kolmar, Christine Koschel, William Shakespeare, George Herbert, Francis Thompson, Virginia Woolf, Katherine Mansfield, Djuna Barnes, Michael Hamburger, Judith Wright, Dorothy Parker, Rabindranath Tagore, Tishani Doshi, Marcel Proust, Simone Weil, Victor Segalen, Albert Camus, Maria Casar\u00e8s, Andr\u00e9 Ughetto, Juana In\u00e9s de la Cruz, Victoria Ocampo, Jorge Luis Borges.\nPer la sua attivit\u00e0 ha ricevuto numerosi riconoscimenti nazionali ed internazionali, fra i quali: il premio \"Montale\" e il Premio Dess\u00ec (1987, poesia) per la poesia, il premio \"Flaiano\" per il teatro, e il premio \"Betocchi\" per la traduzione.\nNell'anno 2000 le \u00e8 stato assegnato il premio della Cultura della Presidenza del Consiglio dei ministri.\nSuoi testi poetici, critici e teatrali sono stati tradotti in inglese, francese, tedesco, greco, svedese, catalano, olandese, rumeno, castigliano, croato, russo, portoghese,\nOpere.\nCritica.\nN.B. - \"Lo scritto L'ossessione della morte fuori dal luogo e dal tempo\" che nel volume\" Dino Campana. La poesia e il teatro\", a cura di Giacomo Martini, Porretta Terme (Bologna), \u00e8 attribuito a Maura Del Serra, non \u00e8 stato scritto da Maura Del Serra, la quale non ha nemmeno partecipato al Convegno di cui il volume citato raccoglie gli Atti."}
{"id": "2536345", "revid": "716642", "url": "https://it.wikipedia.org/wiki?curid=2536345", "title": "Unione Sportiva Oratorio Calcio", "text": "L'Unione Sportiva Oratorio Calcio \u00e8 stata una societ\u00e0 calcistica italiana con sede nel comune di Calcio, in provincia di Bergamo.\nAffiliatasi alla FIGC il 9 luglio 1961, ottenne quale maggior risultato della propria storia la partecipazione alla Serie C2 2007-2008 come \"Calcio Caravaggese\".\nDopo essere passata attraverso un estemporaneo tentativo di fusione col , mai pienamente concretizzato, e due cambi di denominazione, ha cessato definitivamente l'attivit\u00e0 nel 2016, allorch\u00e9 si \u00e8 fusa con la Romanese dando origine a un club unificato.\nStoria.\nPer il primo trentennio di militanza nella FIGC, dal 1961 a met\u00e0 anni 1990, l'Unione Sportiva Oratorio Calcio (fondata, come desumibile dal nome, nell'ambito della locale parrocchia di san Vittore Martire) gioc\u00f2 unicamente nei campionati dilettantistici a carattere regionale e provinciale. \nFu sotto la presidenza di don Marco Genzini, divenuto nel 1992 parroco di Calcio, che la squadra bianco-granata inizi\u00f2 a migliorare in modo decisivo il proprio rendimento: nel 2000-2001 gli oratoriani vinsero i play-off di Eccellenza e ottennero la prima promozione in Serie D.\nStabilizzatosi nella nuova categoria, nel 2004-2005 il Calcio vinse l'unico trofeo nazionale della propria storia, la Coppa Italia Serie D, e arriv\u00f2 a sfiorare la promozione tra i professionisti, che per\u00f2 non si concretizz\u00f2.\nIn vista della stagione 2006-2007 la dirigenza calcense si accord\u00f2 con alcuni soggetti legati al : da ci\u00f2 scatur\u00ec il tentativo di creare una squadra unificata, che prese il nome di \"Unione Sportiva Calcio Caravaggese\", con sede legale a Calcio e campo interno allo stadio comunale di Caravaggio. La scelta per\u00f2 riscosse scarso successo tra i tifosi, anche perch\u00e9 il Caravaggio non volle sciogliersi e prosegu\u00ec regolarmente la propria attivit\u00e0.\nLa nuova realt\u00e0 si piazz\u00f2 al secondo posto nel proprio girone di Serie D e venne poi ripescata in Serie C2, che comport\u00f2 la necessit\u00e0 di tornare a giocare nell'allora pi\u00f9 capiente stadio Franco Schieppati di Calcio. La permanenza dei professionisti fu per\u00f2 effimera: la Calcio Caravaggese si piazz\u00f2 sedicesima nel proprio girone e quindi perse i play-out, retrocedendo immediatamente.\nNel 2009 la componente caravaggese fuoriusc\u00ec dal sodalizio, che quindi prese il nome di \"Unione Sportiva Dilettantistica Calcio\"; nel 2008-2009 perse i play-out di Serie D e torn\u00f2 in Eccellenza dopo 10 anni.\nNell'estate del 2016 la fusione con la Romanese, da cui scaturisce un club unificato denominato \"Associazione Sportiva Dilettantistica Calcio Romanese\" (che unisce il granata-bianco di Calcio all'azzurro-blu di Romano di Lombardia) sancisce la fine della tradizione sportiva calcense."}
{"id": "2536346", "revid": "98610363", "url": "https://it.wikipedia.org/wiki?curid=2536346", "title": "Trinit\u00e0 (Campin)", "text": "La Trinit\u00e0 \u00e8 uno dei pannelli di Fl\u00e9malle, conservati nello St\u00e4del di Francoforte sul Meno ed attribuiti al Maestro di Fl\u00e9malle, ormai riconosciuto nella figura di Robert Campin. Risale al 1430-1432 e misura 147,5x57,6 cm.\nDescrizione e stile.\nL'opera raffigura la Trinit\u00e0, in particolare Dio Padre che sorregge la figura gracile ed esangue del Cristo morto (una \"Piet\u00e0\"), che ha la colomba dello Spirito Santo sulla sua spalla. Pi\u00f9 precisamente non si tratta di una colomba ma di un'Aquila, cosa che rende l'opera d'arte davvero originale, rarissima \u00e8 infatti la raffigurazione dello Spirito Santo come Aquila. Le figure sono ritratte a monocromo, come statue marmoree, e sono collocate entro una finta nicchia, sopra un piedistallo a base esagonale con la scritta \"\". La rappresentazione sembra gareggiare con la scultura ed esprime, tramite l'uso espressivo di luci ed ombre, un profondo pathos.\nL'opera si pone come uno dei capisaldi della nascente scuola fiamminga, per l'uso incisivo e innovativo della luce che scava in profondit\u00e0 le figure tramite un forte chiaroscuro, che disegna ombre nette, in contrasto con le parti bianche in piena luce, modellando con estremo vigore i personaggi. Si notino ad esempio gli effetti delle gambe di Cristo, che sembrano proiettarsi verso lo spettatore, o dell'ombra del Dio Padre nelle nicchia che lo stacca cos\u00ec nettamente dallo sfondo."}
{"id": "2536347", "revid": "125892351", "url": "https://it.wikipedia.org/wiki?curid=2536347", "title": "Volo Pan Am 103", "text": "Il volo Pan Am 103 era un collegamento aereo operato dalla Pan American World Airways che collegava l'aeroporto di Francoforte sul Meno all'aeroporto di Detroit-Metropolitan Wayne County di Detroit, con scali all'aeroporto di Londra-Heathrow di Londra e all'aeroporto di New York-JFK.\nIl 21 dicembre 1988 il velivolo, un Boeing 747-121 registrato con il codice N739PA e chiamato \"Clipper Maid of the Seas\" (Clipper Sirena dei Mari) che stava effettuando la seconda tratta da Londra a New York, esplose in volo in conseguenza della detonazione di un esplosivo al plastico sopra la cittadina di Lockerbie, nella regione di Dumfries e Galloway, in Scozia. Nel disastro aereo morirono 270 persone, 259 a bordo dell'aereo e 11 persone a terra colpite dai rottami del velivolo. La maggioranza delle vittime (189) era di nazionalit\u00e0 statunitense.\nNel 1991, dopo tre anni di indagini, fu scoperto il colpevole dell'attentato, Abd el-Basset Ali al-Megrahi, che aveva agito per conto del governo libico.\nAntefatto.\nIl 26 ottobre 1988 nella cittadina di Neuss, situato nei pressi di D\u00fcsseldorf, in Germania, la polizia tedesca cattur\u00f2 due componenti del Fronte Popolare per la Liberazione della Palestina, Hafez Dalkamouni, che trasportava armi dalla Siria al Libano, e Marwan Kreeshat, responsabile dell'abbattimento di un aereo passeggeri. La polizia tedesca trov\u00f2 pi\u00f9 tardi, in un appartamento dove si rifugiavano i due terroristi, alcuni passaporti in bianco, armi da fuoco ed esplosivi al plastico, tra cui una bomba nascosta in una radio, che usava per lo scoppio una combinazione di innesco e capsula barometrica. I due terroristi infatti avevano intenzione di far esplodere un aereo passeggeri, ma con la cattura la polizia rese i cieli tedeschi per il momento un po' pi\u00f9 sicuri.\nCronologia del disastro.\nIl volo \"Pan Am 103\" (con la sigla PA103A) durante la giornata precedente al disastro effettu\u00f2 un volo di routine dall'aeroporto di Francoforte all'aeroporto internazionale di Heathrow, Londra. 47 passeggeri degli 89 totali si trasferirono su un altro aereo, un Boeing 747, siglato dall'ATC come volo PA103, dirigendosi verso New York, poi Detroit, San Francisco e infine ritorn\u00f2 a Londra, dove atterr\u00f2 verso mezzogiorno. Venne parcheggiato nello stand K-14 del Terminal 3, dove doveva essere tenuto in osservazione dagli agenti della sicurezza della compagnia aerea Pan Am, ma ci\u00f2 non avvenne.\nFinito il check-in all'interno dell'aereo c'erano 243 passeggeri e 16 membri dell'equipaggio, sotto la guida del comandante James MacQuarrie, del primo ufficiale Raymond Wagner e dell'ingegnere di volo Jerry Avritt. Tra i passeggeri vi erano 35 studenti della Syracuse University di New York e due dell'Universit\u00e0 statale di New York, che tornavano a casa dopo un programma di scambio culturale a Londra. Dieci delle vittime erano residenti a Long Island.\nIl 5 dicembre, 16 giorni prima della strage, la FAA (Federal Aviation Administration) aveva pubblicato un bollettino che indicava che un uomo con forte accento arabo aveva chiamato l'ambasciata americana a Helsinki, in Finlandia, avvertendoli che un volo della Pan Am da Francoforte a New York sarebbe esploso in volo entro le due settimane successive alla chiamata. Disse anche che sarebbe stata una donna finlandese a portare l'ordigno a bordo quale corriere inconsapevole; tuttavia lo stato d'allarme derivato dalla telefonata dur\u00f2 solo 2 giorni. La telefonata fu presa al contrario molto seriamente dal governo americano che si mobilit\u00f2 per avvisare la compagnia aerea.\nLa partenza del volo 103 era prevista per le 18:00, e infatti l'aereo si sganci\u00f2 dal \"gate\" del terminal alle 18:04, ma - dato l'affollamento del traffico aereo di quel periodo natalizio - decoll\u00f2 dalla pista 27L solo alle 18:25, facendo rotta verso nord-est. Alle 18:56, l'apparecchio raggiunse la quota di 9.400 m e il comandante MacQuarrie rallent\u00f2 i motori fino a raggiungere la velocit\u00e0 di crociera.\nAlle 19:01 il comandante MacQuarrie contatt\u00f2 il centro di controllo aereo di Prestwick, in Scozia, richiedendo il permesso per dirigersi verso l'Oceano Atlantico e proseguire la classica rotta verso l'aeroporto JFK di New York. Questa fu l'ultima comunicazione radio inviata dal volo 103.\nL'esplosione.\nAlle 19:02, secondo la ricostruzione dei tracciati radar, il Boeing 747 viaggiava a circa 804\u00a0km/h e aveva il muso orientato sui 321\u00ba. In quell'istante spar\u00ec dai tracciati, il controllore a terra cerc\u00f2 di mettersi inutilmente in contatto con il comandante MacQuarrie e chiese a un vicino volo della KLM un contatto visivo. Un minuto dopo la sezione centrale dell'aeroplano, che conteneva circa 91.000\u00a0kg di carburante, si schiant\u00f2 al suolo a Sherwood Crescent, Lockerbie, provocando una scossa sismica registrata dagli apparecchi locali come 1,6 della scala Richter. Molte case e 60 metri di ala si disintegrarono all'impatto. Un pilota della British Airways, il comandante Robin Chamberlain, riport\u00f2 di aver visto una grande palla di fuoco a terra.\nL'esplosione dell'ordigno a bordo dell'aereo, contenuta in una valigia all'interno del vano bagagli, provoc\u00f2 un buco di mezzo metro proprio sotto la P della scritta Pan Am, sul lato sinistro della fusoliera. La disintegrazione dell'apparecchio fu rapida. La parte con la cabina di pilotaggio e il terzo motore si separarono dal resto del mezzo in circa 3 secondi. Nessuna procedura d'emergenza fu intrapresa a bordo. L'esplosione distrusse tutti i sistemi di navigazione e comunicazione installati 2 piani sotto la cabina del comandante McQuarrie. Inoltre, si stacc\u00f2 anche parte del tetto posizionato diversi metri sopra il punto dove era collocata la bomba. Il resto dell'aereo continu\u00f2 ad andare su e gi\u00f9 fino a raggiungere i 6.000 m. Qui incominci\u00f2 a precipitare in posizione quasi verticale. Durante la drammatica discesa diversi rottami della fusoliera si staccarono in piccole parti. I detriti derivanti dalla disintegrazione del mezzo coprirono un'area di circa 2.000 chilometri quadrati, assumendo una forma a cono.\nLa bomba.\nLa bomba era nascosta in una valigia Samsonite marrone che conteneva un registratore a cassette Toshiba mod. RT-SF16, inserito nella sua scatola originale che conteneva al suo interno 400 g di esplosivo al plastico di brevetto cecoslovacco Semtex.\nLe ricerche e gli indizi.\nPoche ore dopo l'impatto, pi\u00f9 di un migliaio di agenti di polizia scozzese e 600 uomini dell'esercito britannico raggiunsero rapidamente Lockerbie per esaminare il cratere. Mick Charles, ispettore dell'Air Accident Investigation Branch, una sezione specializzata in disastri aerei, un\u00ec una squadra alla ricerca degli indizi per confermare che si trattava di un attentato terroristico. A 4 chilometri a est di Lockerbie gli investigatori trovarono la cabina di pilotaggio e confermarono che il volo 103 si era disintegrato a mezz'aria, notando inoltre come non vi fosse nulla di insolito, dato che il pilota automatico era inserito e le maschere d'ossigeno erano al loro posto. Inoltre, trovarono danni e bruciature su un container che sembravano confermare i segni di un'esplosione ravvicinata.\nIl 25 dicembre trovarono poi un altro frammento dell'aereo con altri segni di un'esplosione ravvicinata. Alcuni analisti trovarono anche tracce di due sostanze chimiche usate per fabbricare un esplosivo al plastico. Tutto ci\u00f2 sembr\u00f2 confermare che la distruzione dell'aereo era stata causata da un esplosivo ad alto potenziale e il 28 dicembre, appena 7 giorni dopo il disastro, gli investigatori annunciarono al mondo i primi risultati raccolti. Gli inquirenti trovarono anche un congegno che sembrava appartenere a un preciso modello di radio mangianastri, simile a quello recuperato dalla polizia tedesca dopo la cattura dei due terroristi a Neuss, ma, pur essendo prodotto dalla stessa azienda, il mangianastri era molto diverso rispetto a quello sequestrato in Germania, perch\u00e9 quello usato nell'attentato aveva due altoparlanti ed era molto pi\u00f9 recente. Inoltre nella valigia erano contenuti degli abiti provenienti da Malta e l'acquirente aveva un accento libico, il che port\u00f2 a scartare l'ipotesi che il Fronte Popolare per la Liberazione della Palestina avesse qualcosa a che vedere con il disastro di Lockerbie.\nA quasi un anno dal disastro, Tom Thurman, investigatore ed esperto di esplosivi dell'FBI, trov\u00f2 in mezzo ai vestiti provenienti da Malta un altro congegno facente parte di un timer identico a quello usato per abbattere il volo Pan Am 103. Questo timer non si attivava per i cambiamenti della pressione atmosferica come quello barometrico scoperto in Germania, ma scattava dopo un certo tempo e non a una quota particolare. Due anni dopo il disastro di Lockerbie gli investigatori scoprirono inoltre che il timer apparteneva a una societ\u00e0 svizzera chiamata MEBO, con sede a Zurigo. Infatti, il timer era stato consegnato al governo libico e un esponente della societ\u00e0 svizzera ammise di averlo costruito e consegnato ad alcuni funzionari libici. Emerse, quindi, che alcuni funzionari libici avevano dei rapporti frequenti e continuativi con la MEBO, indizi che indicavano un collegamento della Libia con l'attentato.\nEffetti.\nQuesto attentato, avvenuto due anni dopo il dirottamento del volo Pan Am 73 in Pakistan, peggior\u00f2 ulteriormente la gi\u00e0 difficile situazione finanziaria in cui versava la Pan American World Airways che nel giro di tre anni dal disastro di Lockerbie, il 4 dicembre 1991, cess\u00f2 le proprie attivit\u00e0.\nAccertamento giudiziario delle responsabilit\u00e0.\nDopo tre anni di investigazioni congiunte, il 13 novembre 1991, l'FBI e la polizia di Dumfries and Galloway accusarono dell'attentato Abd el-Basset Ali al-Megrahi, ufficiale dell'intelligence libica e capo della sicurezza per Libyan Airways, e Lamin Khalifah Fhimah, responsabile della Libyan Airways presso l'Aeroporto Internazionale di Malta.\nDopo che le Nazioni Unite emisero sanzioni nei confronti della Libia e protratte negoziazioni con il leader libico Mu\u02bfammar Gheddafi, gli accusati furono presi in custodia dal Gruppo di intervento speciale dei Carabinieri per conto della Corte dell'Aia, che poi li consegn\u00f2 alla polizia scozzese il 5 aprile 1999, dato che Megrahi aveva rapporti stretti con la MEBO per fabbricare esplosivi: l'accordo stipulato con Stati Uniti e Libia prevedeva che la custodia cautelare e il processo avvenissero a Camp Zeist, nei Paesi Bassi, da parte di una Corte che, pur sedendo all'estero, era composta e decideva in base al diritto scozzese.\nIl 31 gennaio 2001 Megrahi fu condannato all'ergastolo dalla Corte scozzese per l'uccisione di 270 persone, mentre Fhimah fu prosciolto.\nIl 20 agosto 2009 Megrahi fu rilasciato dalle autorit\u00e0 scozzesi perch\u00e9 malato di cancro alla prostata. Nello stesso anno il governo britannico ammise le proprie responsabilit\u00e0 riguardo alla liberazione del terrorista libico: in ballo c'erano interessi economici legati alla BP. Il 4 luglio 2010 lo stesso medico, che gli aveva dato non pi\u00f9 di tre mesi di vita, disse che Megrahi avrebbe potuto vivere altri 10 anni. Il 23 febbraio 2011, intervistato dal quotidiano svedese Expressen, l'ex ministro libico della giustizia Mustafa Muhammad 'Abd al-Jalil ha ammesso le responsabilit\u00e0 dirette del colonnello Gheddafi nell'ordinare l'attentato, anche se questa ammissione resta poco credibile per la controversa figura dello stesso. Megrahi mor\u00ec a Tripoli il 20 maggio 2012, a causa delle complicazioni dovute al cancro alla prostata.\nSuccessivamente \u00e8 emersa un'ulteriore versione sulle motivazioni di questo attentato terroristico, fornita da un ex agente dell'intelligence iraniana; questi, intervistato dall'emittente al Jazeera, sostiene che l'attentato sia stato ordinato dal governo iraniano dell'epoca come rappresaglia all'abbattimento del volo di linea iraniano Iran Air 655 avvenuto per errore il 3 luglio 1988 (circa 6 mesi prima) sullo Stretto di Hormuz da parte di un'unit\u00e0 da guerra della U.S. Navy (incrociatore Vincennes). Teheran ha smentito immediatamente questa tesi.\nAltra tesi afferma che l'attentato fu opera di terroristi siriani.\nEssendo che lo spazio aereo della Siria era fondamentale agli U.S.A. durante la prima guerra del Golfo, questi ultimi decisero comunque di colpire la Libia di Gheddafi, nemico giurato di Reagan, come atto di rappresaglia con l'obiettivo (fallito) di eliminare il colonnello libico.\nVittime.\nTutti i 243 passeggeri e i 16 membri dell'equipaggio morirono nel disastro. Tra di essi vi era Bernt Carlsson, gi\u00e0 segretario generale dell'Internazionale socialista e rappresentante delle Nazioni Unite per la decolonizzazione della Namibia.\nLa \"Fatal Accident Inquiry\" concluse che, quando la cabina di pilotaggio si stacc\u00f2, la decompressione strapp\u00f2 la maggior parte dei vestiti dei passeggeri e trasform\u00f2 oggetti come il carrello delle vivande in proiettili. I gas all'interno dei corpi dei passeggeri aumentarono il loro volume di 4 volte. Le persone non sedute o adeguatamente assicurate ai propri sedili vennero sbalzate fuori dalla cabina a una temperatura di -46\u00a0\u00b0C, e la loro caduta di 9\u00a0km dur\u00f2 circa 2 minuti. Molti passeggeri rimasero all'interno dell'aereo grazie alle cinture di sicurezza, fino allo schianto a Lockerbie.\nAd aggiungere ulteriore drammaticit\u00e0 all'evento furono le considerazioni del dottor Eckert, incaricato delle autopsie. Egli ritenne che i membri dell'equipaggio e 147 passeggeri sopravvissero all'esplosione a bordo, nonostante l'enorme decompressione, e arrivarono al suolo vivi.\nL'inchiesta rivel\u00f2 anche particolari agghiaccianti, come una madre che tentava di proteggere il suo bambino con il proprio corpo, due amici che si tenevano per mano e un gruppo che fu trovato con in mano dei crocifissi. Nella cabina di pilotaggio fu trovata una delle assistenti di volo a cui fu rilevato ancora battito cardiaco per 10 minuti prima che morisse senza mai riprendere conoscenza. A terra, 11 residenti della piccola comunit\u00e0 di Lockerbie morirono quando le ali dell'aereo, ancora attaccate alla parte centrale della fusoliera, colpirono le loro case alla velocit\u00e0 di 800\u00a0km/h, polverizzandole all'istante, creando un cratere lungo 47 metri e danneggiando nelle vicinanze altre 21 case che furono in seguito demolite.\nIl volo Pan Am 103 nei media.\nL'incidente del volo 103 della Pan Am \u00e8 stato analizzato nel quarto episodio della settima stagione del documentario \"Indagini ad alta quota\", intitolato \"Lockerbie\" e trasmesso dal National Geographic Channel il 17 dicembre 2009."}
{"id": "2536353", "revid": "339392", "url": "https://it.wikipedia.org/wiki?curid=2536353", "title": "Magistratura ordinaria", "text": ""}
{"id": "2536364", "revid": "339392", "url": "https://it.wikipedia.org/wiki?curid=2536364", "title": "Shimano-Memory Corp", "text": ""}
{"id": "2536365", "revid": "62004", "url": "https://it.wikipedia.org/wiki?curid=2536365", "title": "MrBookmaker.com-SportsTech", "text": ""}
{"id": "2536366", "revid": "124689587", "url": "https://it.wikipedia.org/wiki?curid=2536366", "title": "Anton Raaff", "text": "Biografia.\nSulla vita di Anton Raaff sono fiorite molte leggende, come ad esempio quella che lo vuole figlio di un povero pastore. Quello che \u00e8 certo \u00e8 che nacque nel 1714 a Gelsdorf, presso Bonn, da Johannes Raaff e Anna Margarethe Raaff. Qualche tempo dopo la sua nascita, la famiglia si trasfer\u00ec a Holzem, dove il padre forse divenne amministratore del castello di Gudenau.\nAnton Raaff ricevette la sua educazione presso il collegio dei Gesuiti di Bonn, dove nel 1726 partecip\u00f2 alla sua prima recita organizzata dalla scuola e dove lo ascolt\u00f2 per la prima volta il principe Clemente Augusto, che da allora finanzi\u00f2 i suoi studi e, nel 1736, lo ingaggi\u00f2 come musicista di camera della sua corte.\nRaaff prosegu\u00ec i suoi studi a Monaco presso Antonio Maria Bernacchi e a Bologna presso il padre Giovanni Battista Martini. Nel 1742 cant\u00f2 a Firenze e a Venezia e in occasione dell'incoronazione dell'imperatore Carlo VII nel Duomo di Francoforte. Nello stesso anno torn\u00f2 alla corte di Bonn presso Clemente Augusto e fu nominato primo cantante di corte: il principe respinse la sua richiesta di entrare in religione.\nRimase a Bonn fino al 1749, quando ottenne un ingaggio a Vienna presso la corte imperiale di Maria Teresa d'Austria, quindi numerosi altri nei maggiori teatri europei, come Bologna, Livorno, Lisbona (1752-1755) e Madrid (1755-1759). In Spagna conobbe il celebre castrato Farinelli, con cui strinse amicizia.\nNel 1760 Raaff si rec\u00f2 alla corte di Napoli, dove rimase fino al 1769 e dove assurse al rango di maggior tenore dell'opera napoletana. In seguito si rec\u00f2 a Mannheim, dove nel 1777 lo sent\u00ec cantare Wolfgang Amadeus Mozart: Anton Raaff all'apice della sua carriera. Due anni dopo Mozart scrisse per lui il ruolo del protagonista nell'\"Idomeneo\". Quest'opera fu l'ultima da protagonista del cantante: dopo il 1781 lasci\u00f2 il palcoscenico, e continu\u00f2 ad esibirsi solo nelle chiese. Nei suoi ultimi anni, fino alla morte, avvenuta a Monaco nel 1797, diede lezioni di canto.\nAnton Raaff fu uno dei pi\u00f9 celebri tenori del XVIII secolo. Secondo Schubart, la sua era la pi\u00f9 bella voce maschile di tutti i tempi, e la sua dizione perfetta in moltissime lingue."}
{"id": "2536369", "revid": "62004", "url": "https://it.wikipedia.org/wiki?curid=2536369", "title": "Eneco Tour du Benelux 2006", "text": ""}
{"id": "2536372", "revid": "83531", "url": "https://it.wikipedia.org/wiki?curid=2536372", "title": "Castagnola (Ferriere)", "text": "Castagnola (\"Castagn\u00f6la\" in dialetto piacentino, \"Castagn\u00f6ra\" in dialetto locale) \u00e8 una frazione del comune di Ferriere, in provincia di Piacenza.\nGeografia fisica.\nL'abitato \u00e8 situato in val d'Aveto, sulla sponda destra del torrente, ad un'altezza di 865 m s.l.m., nelle vicinanze della frazione scorre il rio Scabbie, affluente dell'Aveto.\nOrigini del nome.\nIl toponimo Castagnola deriva dalla forte presenza di boschi di castagni nei pressi della frazione. Il paese \u00e8, a sua volta, diviso in tre localit\u00e0: \"Cervini\", \"Caselli\" e \"Calamari\" i cui nomi derivano dalle famiglie che vi abitavano ai tempi della fondazione, secondo una leggenda essi erano i nomi dei tre briganti in fuga fondatori di Castagnola.\nStoria.\nSecondo una leggenda popolare, il paese venne fondato intorno all'anno 1000 da tre briganti, scappati dalla vicina Liguria e rifugiatosi su questi monti ed i cui cognomi (Calamari, Cervini e Casella) sarebbero poi diventati i cognomi pi\u00f9 diffusi tra gli abitanti della frazione.\nDalle sue origini il paese visse di agricoltura, artigianato e pastorizia effettuando ogni anno l'alpeggio nelle alture dei monti che sovrastano il borgo. I numerosi campi sparsi per tutto il paese e nelle sue vicinanze venivano principalmente coltivati ad ortaggi stagionali (patate, pomodori, verdure, fagiolini, cavoli) ed, i pi\u00f9 estesi a cereali come il grano o il granoturco. I campi non utilizzati nel periodo, secondo la rotazione triennale, venivano coltivati a foraggio come fieno o erba medica per il sostentamento dei capi di bestiame. Gli animali allevati erano principalmente bovini, pecore, capre, assieme a conigli e galline. I mestieri artigianali erano principalmente il fabbro, il falegname, il muratore, il tessitore. Il paese era anche un buon centro di produzione casearia, i formaggi venivano commerciati nei paesi limitrofi come Ottone. Le forme venivano trasportate a spalla con appositi zaini di legno lungo i sentieri che collegavano i paesi e le vallate limitrofe.\nLa prima chiesa parrocchiale di Castagnola venne testimoniata a partire dal XVI secolo come dipendente dalla pieve di Centenaro. La zona fu feudo della famiglia Landi.\nTra gli anni '10 e il 1920, gli abitanti di Castagnola e delle limitrofe frazioni di Boschi e Torrio, chiesero il distacco delle frazioni dal comune di Ferriere e la loro aggregazione al comune di Santo Stefano d'Aveto, posto nella stessa vallata e pi\u00f9 agevolmente raggiungibile, tuttavia l'iter per il cambio di comune venne abortito a causa del mancato invio della domanda degli elettori a seguito di un errore di trasmissione.\nGli abitanti del paese di Castagnola hanno partecipato ai lavori di costruzione della vicina diga di Boschi e alla lotta partigiana durante la resistenza.\nFino alla seconda met\u00e0 del novecento, Castagnola \u00e8 stata sede di un rilevante giacimento minerario, da cui si estraeva il quarzo.\nLo spopolamento che ha interessato l'Appennino durante il novecento ha fatto s\u00ec che il numero di abitanti stabili si riducesse a meno di 10 e che il centro abitato rimanesse sprovvisto di esercizi commerciali, esistenti fino agli anni settanta, e di servizi. Nel periodo estivo la popolazione aumenta per la presenza di villeggianti, ex residenti e discendenti di abitanti originari di Castagnola.\nMonumenti e luoghi d'interesse.\nCostruita a partire dalla fine del XIX secolo su di una preesistente chiesa parrocchiale documentata gi\u00e0 dal XVI secolo, \u00e8 stata consacrata nel 1909 dal vescovo di Piacenza Giovanni Maria Pellizzari; la costruzione \u00e8 stata definitivamente terminata nel 1910 con il termine dei lavori di realizzazione del campanile, mentre le decorazioni degli interni sono state terminate nel 1930. Presenta una facciata a vento con frontone triangolare di coronamento. Il portale di accesso \u00e8 unico ed \u00e8 affiancato da lesene ioniche in pietra sorreggenti un cariglio marmoreo, con al centro un bassorilievo del busto di san Policarpo.\nMulino situato ai piedi del paese, lungo un torrente ricco di acqua nella gran parte dell'anno, vicino all'ex strada statale della val d'Aveto (conosciuta anche come \"Strada dei Boschi\"). La data di edificazione non \u00e8 certa, ma nel 1665, come testimoniato da un'incisione su una roccia antistante il mulino, era gi\u00e0 funzionante. Caduto in disuso dopo il 1947, in seguito alla realizzazione di un pi\u00f9 moderno mulino elettrico, dall'estate del 2001 al dicembre 2003 la popolazione, grazie al lavoro dei volontari dell'Associazione per lo Sviluppo Compatibile delle Alti Valli Piacentine (ASC) ed al contributo economico di enti pubblici e privati, si \u00e8 presa carico della sua rimessa in opera. Caratteristica fondamentale dell'opera \u00e8 stato l'impiego dell'esperienza dei lavoratori che hanno messo in opera gli insegnamenti ricevuti dai loro predecessori che avevano personalmente utilizzato regolarmente mulini rurali di tipo identico a quello restaurato. Per accogliere adeguatamente i visitatori \u00e8 stata realizzata un'area pic-nic non presente originariamente, con sedie di pietra e tavoli realizzati con le vecchie macine non pi\u00f9 utilizzate per la realizzazione della farina di castagne. Una di esse \u00e8 stata utilizzata per realizzare il \"Monumento all'ignorante\", eretto a ricordo di alcuni vandali che ruppero le macine in buono stato di conservazione. L'iscrizione recita:\nInaugurato il giorno 7 dicembre 2003 e ripristinato in ogni sua funzionalit\u00e0 dopo mezzo secolo di inattivit\u00e0, il mulino vecchio (\"U muren veciu de Castign\u00f6ra\") viene utilizzato dagli abitanti per macinare le abbondanti quantit\u00e0 di castagne raccolte nel periodo autunnale, al fine di preparare le scorte della tipica farina di castagne ligure.\nSociet\u00e0.\nTradizioni e folclore.\nQuesto paese fa parte del territorio culturalmente omogeneo delle Quattro province (Alessandria, Genova, Pavia, Piacenza), caratterizzato da usi e costumi comuni e da un importante repertorio di musiche e balli molto antichi. Strumento principe di questa zona \u00e8 il piffero appenninico che accompagnato dalla fisarmonica, e un tempo dalla m\u00fcsa (cornamusa appenninica), guida le danze e anima le feste.\nCultura.\nEventi.\nOgni anno vengono festeggiati il santo protettore San Policarpo (ultima domenica di febbraio) e la Madonna del Carmine (penultima domenica di luglio) con una processione.\nGeografia antropica.\nIl paese \u00e8 diviso in tre parti, un'alta denominata \"Cervini\", una centrale denominata \"Caselli\" e una bassa denominata \"Calamari\", servite rispettivamente da tre strette strade. Dopo una corta e ripida salita si giunge alla piazzetta principale, detta \"dei Caselli\", che \u00e8 collocata in centro al borgo. La chiesa \u00e8, invece, situata in posizione isolata rispetto al paese, circa 80 metri a nord.\nInfrastrutture e trasporti.\nNei pressi di Castagnola, pi\u00f9 in basso rispetto alla frazione, transita l'ex strada statale 586 della valle dell'Aveto. La frazione \u00e8 collegata all'ex strada statale tramite una strada comunale."}
{"id": "2536377", "revid": "62004", "url": "https://it.wikipedia.org/wiki?curid=2536377", "title": "Eneco Tour du Benelux 2007", "text": ""}
{"id": "2536379", "revid": "62004", "url": "https://it.wikipedia.org/wiki?curid=2536379", "title": "Eneco Tour du Benelux 2009", "text": ""}
{"id": "2536381", "revid": "80030", "url": "https://it.wikipedia.org/wiki?curid=2536381", "title": "Narciso (Caravaggio)", "text": "Narciso \u00e8 un dipinto a olio su tela (112x92) per primo attribuito a Caravaggio dallo storico dell'arte Roberto Longhi, sebbene un dibattito ne abbia proposto l'attribuzione a pittori quali lo Spadarino, Orazio Gentileschi, Niccol\u00f2 Tornioli e altri. Fu dipinto all'incirca tra il 1597 e il 1599.\n\u00c8 conservato nella Galleria Nazionale d'Arte Antica a Palazzo Barberini in Roma.\nLa trasfigurazione di un episodio della mitologia in epoca moderna, e la spontaneit\u00e0 della postura e dell'espressione di Narciso, che sono sicuramente tematiche vicine all'opera del pittore, fanno propendere per l'autografia del dipinto.\nDescrizione e stile.\nIl formato verticale della tela concede a Caravaggio di dare vita a una figura quasi perfettamente doppia. Le braccia disposte ad arco di Narciso seguono l'andamento della tela, e dal suo profilo chino si suggerisce lo sguardo anelante e sofferente. Come segnalato da Rossella Vodret che riprende un'indicazione di Mario Docci, Caravaggio non dipinge un'immagine vista da un pittore fuori scena, bens\u00ec un'immagine che guarda s\u00e9 stessa riflessa nello specchio d'acqua.\nIl soggetto del dipinto \u00e8 Narciso (la fonte classica di riferimento \u00e8 le \"Metamorfosi \"di Ovidio, Libro III, vv. 339-510, cui vanno aggiunti i diffusi volgarizzamenti rinascimentali e le mitografie di fine Cinquecento), ritratto mentre si specchia nell'acqua di una fonte (nelle Metamorfosi Ovidio parla di un luogo chiuso e molto ombroso da essere quasi buio) cercando un contatto fisico con il suo riflesso, di cui il fanciullo si \u00e8 infatuato credendolo reale. In particolare, qui l'artista dipinge il momento che precede la scoperta dell'inganno: infatti, l'immagine che Narciso vedeva nella pozza d'acqua altro non era che la proiezione di s\u00e9 stesso. Diverse interpretazioni sono state date: \"Allegoria della vista\", come nell'interpretazione di Fagiolo dell'Arco, oppure come \"Allegoria della conoscenza di Dio attraverso la conoscenza di s\u00e9 stessi\", o anche \"Allegoria dei rapporti fra uomo e natura\", proposta da Maurizio Marini. La particolarit\u00e0 della raffigurazione \u00e8 quella \"a carta da gioco\", in cui a un'immagine superiore ritta ne corrisponde una identica inferiore ma inversa; questo effetto di sdoppiamento a specchio \u00e8 curato da Caravaggio in modo molto accurato, al punto che le pieghe delle maniche della camicia sono raffigurate nel loro esatto rovesciamento, come fossero viste da dentro il fonte verso l'esterno nella immagine reale del ragazzo.\nNonostante tutti questi eccezionali aspetti compositivi e il fatto che da questa tela derivino, sembra, direttamente raffigurazioni analoghe del Domenichino a Palazzo Farnese nel 1604 (ancora vivo Caravaggio) e del \"Regno di Flora\" (1631) di Nicolas Poussin, l'attribuzione allo Spadarino \u00e8 ancora molto resistente, anche dopo le considerevoli precisazioni di Rossella Voudret, che ha sottolineato come nel Narciso non sia dominante quella consistenza \"compatta e solida\" che troviamo nello Spadarino, bens\u00ec vi sia un ben altro aspetto luminoso e vibrante.\nIl dipinto si fa collocare durante il soggiorno del pittore nel palazzo Madama abitato da Francesco Maria Del Monte, nel periodo (la datazione proposta \u00e8 fra il 1597 e il 1599) in cui a fonti d'ispirazione tratte dalla vita quotidiana della Roma di fine Cinquecento, subentrano sempre di pi\u00f9 allusioni tematiche legate alla mitologia classica, preludio alla raffigurazione di storia di poco posteriore.\nDa un punto di vista prettamente stilistico, il dipinto rimanda alla pittura lombarda, bresciana per la precisione."}
{"id": "2536382", "revid": "322321", "url": "https://it.wikipedia.org/wiki?curid=2536382", "title": "Bondeno", "text": "Bondeno (\"Bund\u00e9n\" in dialetto bondenese) \u00e8 un comune italiano di abitanti della provincia di Ferrara in Emilia-Romagna, situato sulle sponde del fiume Panaro.\nGeografia fisica.\nIl territorio del bondenese \u00e8 situato nella pianura padana, all'estremit\u00e0 occidentale della provincia di Ferrara, in confine con le province di Mantova, Modena e Rovigo.\nLa rete idrica a Bondeno \u00e8 piuttosto fitta; in primis c'\u00e8 la foce del fiume Panaro che sfocia nel Po, il quale delimita il confine settentrionale del territorio bondenese. Pi\u00f9 a valle \u00e8 presente il vasto alveo del Cavo Napoleonico, che collega il Po al sistema idrico delle province di Bologna e Modena, inoltre \u00e8 presente una fitta rete di canali, il pi\u00f9 cospicuo dei quali \u00e8 il canale di Burana, derivante da opere di bonifica realizzate nel XX secolo nel settore occidentale del comune di Bondeno. L'altezza del territorio bondenese va da 5 a 14 m s.l.m., \u00e8 l'unico comune della provincia di Ferrara a confinare con la Lombardia\nBondeno fa comunque parte dell'\"alto ferrarese\" nonostante i bassi rilievi, in quanto la divisione alto e basso ferrarese \u00e8 di origine geografico-politica e riguarda tutta la parte occidentale della provincia di Ferrara, i cui comuni hanno creato prima una omonima associazione intercomunale. Per il 2014 era prevista la creazione dell'unione dei comuni di Bondeno, Poggio Renatico e Cento..\nStoria.\nImportante centro di produzione e manifatturazione della frutta, \u00e8 il pi\u00f9 antico insediamento del territorio. Il toponimo sembra provenire dall'antico nome del fiume, Bondinacus.\nIndagini archeologiche condotte nel territorio comunale attestano la presenza di insediamenti umani fin dal neolitico (ex fornace Grandi) e successivamente dell'et\u00e0 del bronzo medio (Pilastri - fondo \"I Verri\"), dell'et\u00e0 del ferro (Pilastri - fondo \"Colletta\") e di et\u00e0 romana (Settepolesini, Santa Maddalena dei Mosti e Pilastri).\nQuella di Bondeno \u00e8 una lunga storia di alluvioni e di grandi opere intraprese per difendersi dalle acque e incanalarle in modo da consentire la coltivazione.\nNel Medioevo appartenne al monastero di Nonantola per donazione di re Astolfo, poi fece parte dei possedimenti di Matilde di Canossa che all'inizio del XII secolo fece costruire a difesa della citt\u00e0 un castello, poi distrutto da Alfonso I d'Este.\nSecondo l'ipotesi controversa di Piero Scapecchi, attorno al 1463 sarebbe stato impresso a Bondeno da Ulrico Pursmid, tipografo tedesco itinerante, in societ\u00e0 con Paolo Moerich il frammento Parsons-Scheide, contenente un'edizione illustrata della \"Passione di Cristo\", che potrebbe essere il primo libro stampato con l'utilizzo della tecnica a caratteri mobili in Italia.\nDevastanti furono le invasioni subite dai veneziani nei primi secoli del Millennio e dai parmensi nella seconda met\u00e0 del Settecento. Con la fine della dinastia estense, Bondeno pass\u00f2 allo Stato della Chiesa.\nCon Napoleone Bonaparte Bondeno venne accorpato alla Repubblica Cisalpina prima e successivamente al Dipartimento del Basso Po.\nNel 1860 Bondeno entr\u00f2 a far parte del Regno di Sardegna e quindi del Regno d'Italia.\nNel 2011 Bondeno viene nominata Citt\u00e0 dal Presidente della repubblica Giorgio Napolitano in occasione del 150\u00ba Anniversario dell'Unit\u00e0 d'Italia.\nAll'interno del comune di Bondeno avvenne una delle principali scosse dei terremoti dell'Emilia del 2012, di magnitudo 6,1, il giorno 20 maggio, che ha provocato vari danni e crolli a strutture storiche ed industriali.\nOnorificenze.\nBondeno \u00e8 tra le citt\u00e0 decorate al valor militare per la guerra di Liberazione, insignito il 22 maggio 1978 della medaglia di bronzo al valor militare per i sacrifici delle sue popolazioni e per la sua attivit\u00e0 nella lotta partigiana durante la seconda guerra mondiale:\nMonumenti e luoghi d'interesse.\nMonumento ai Caduti.\nIl Monumento \u201cLa Madre\u201d di Arrigo Minerbi \u00e8 dedicato ai caduti della Grande Guerra ed \u00e8 stato inaugurato il 14 giugno 1925. Posta in un giardino ricavato nell'area tombata del canale di Burana l'opera \u00e8 composta da un basamento in granito sormontato da quattro gradini in pietra, su ogni gradino sono riportate, con inserti in bronzo a numeri romani, le date degli anni di guerra, alla sommit\u00e0 di questi un pozzo con carrucola e catena, composta da trecentocinquanta anelli, con scritti i nomi dei caduti. Dalla vera del pozzo fuoriesce un vestimento della statua bronzea raffigurante una donna seduta, una madre (Carlotta per i bondenesi) che sembra attendere il ritorno del figlio dal fronte. La scultura fu finanziata dal Comune e da privati cittadini e fusa nella Fonderia Primo Capecchi di Pistoia.\nStellata.\nNella frazione di Stellata \u00e8 presente la \"Rocca Possente\", monumento dichiarato patrimonio mondiale dell'umanit\u00e0 da parte dell'UNESCO facendo parte del sito \"Ferrara, citt\u00e0 del Rinascimento e il suo Delta del Po\".\nSi tratta di una fortificazione eretta attorno all'XI secolo e successivamente ampliata dagli estensi nel 1362. All'epoca posizionata nelle vicinanze del delta del Po, assieme alla rocca di Ficarolo aveva lo scopo di controllare il traffico navale e mercantile mediante l'utilizzo di una catena tra le due sponde del fiume.\nRicostruita nuovamente dopo il 1521, assume la forma con bastioni obliqui \"a stella\" adatti a resistere ai colpi di artiglieria. La conformazione a stella dell'edificio ha dato il nome alla frazione omonima.\nLa Torre civica, o Torre Pepoli, o Torre Pepoli-Spisani \u00e8 l'altra struttura storica della frazione. Sulla torre sono murate cinque lapidi di marmo, mentre sul lato est \u00e8 presente un orologio del 1655\nOspitale.\nNella frazione di Ospitale sorge il santuario della Madonna della Pioppa, patrona degli aviatori. Secondo la tradizione, nell'anno 1600 la Madonna apparve tra i rami di un albero (un pioppo appunto) e parl\u00f2 ad una bambina sordomuta, miracolandola ridandole udito e parola. La cappelletta originaria fu costruita nel 1680 nel luogo della visione, mentre pi\u00f9 tardi fu edificato l'attuale santuario, nella seconda met\u00e0 del XIX secolo.\nNella primavera del 2011 dei ladri entrarono nel santuario e rubarono l'immagine della Madonna, che fu ritrovata leggermente sfregiata in un fosso, poco tempo dopo. Dopo il restauro da parte di una coppia di ferraresi, l'immagine dipinta \u00e8 conservata presso la Curia Arcivescovile della Diocesi di Ferrara - Comacchio, dopo essere stata esposta nel mese di novembre 2012.\nSettepolesini.\nSettepolesini \u00e8 un piccolo borgo del comune di Bondeno. Vi \u00e8 presente una Oasi naturale detta lago del Quaternario, dove \u00e8 stato ritrovato, nel corso di opere estrattive di materiali inerti, un importante giacimento di ossa di Mammuth. Il sito, tra i pi\u00f9 importanti in Europa per i ritrovamenti, ha favorito ripetutamente la deposizione di numerose carcasse di animali che abitarono la pianura padana in pi\u00f9 momenti dell'ultima era glaciale e dell'Olocene.\nDa qualche anno sono presenti all'interno del fienile dell'oasi ricostruzioni dei grandi mammiferi della preistoria, realizzate dall'Universit\u00e0 degli Studi di Ferrara.\nDal 2010 il lago \u00e8 denominato anche \"Oasi Zarda\" ed \u00e8 impiegato come centro di eventi quali matrimoni, incontri e feste.\nIngegneria idraulica.\nIl territorio del comune di Bondeno \u00e8 anche sede di importanti manufatti ed opere di difesa idraulica, fra i quali per particolarit\u00e0 ingegneristica meritano menzione la cosiddetta \"Botte napoleonica\", l'attiguo \"Cavo Napoleonico\" e lo stabilimento idrovoro delle \"Pilastresi\". In particolare le due strutture costruite all 'inizio del sec. XIX su decreto di Napoleone, hanno determinato il moderno assetto del territorio, incanalando e riorganizzando il corso delle acque in vario modo: la Botte Napoleonica costituendo un passaggio sottoposto all'alveo del fiume Panaro nel suo incrocio con le acque del Burana, il cavo napoleonico, che partendo dal fiume Reno (da cui la definizione alternativa di \"scolmatore del Reno\") arriva fino al fiume Po e svolge le funzioni di \"scarico\" delle acque del Reno in piena nel fiume Po, di travaso delle acque del fiume Po al Reno e al C.E.R. per l'irrigazione dei campi delle zone interne, e, dal 2015, alimenta l'importantissimo impianto di potabilizzazione \"NIP 2\" di Ravenna, localit\u00e0 Fosso Ghiaia.\nSociet\u00e0.\nEvoluzione demografica.\nIl grafico evidenzia una popolazione quasi dimezzata nella seconda met\u00e0 del XX secolo, evidente conseguenza dello spopolamento delle campagne e della riduzione della popolazione agricola (densit\u00e0 appena 88 abitanti/km\u00b2). La ripresa demografica dal 2000 in poi non ha effetto sul territorio bondenese, che continua a perdere popolazione.\nEtnie e minoranze straniere.\nGli stranieri residenti nel comune sono , ovvero l'11,58% della popolazione. Di seguito sono riportati i gruppi pi\u00f9 consistenti:\nLingue e dialetti.\nOltre alla lingua italiana, a Bondeno \u00e8 utilizzato il locale dialetto bondenese, una variante del ferrarese.\nCultura.\nCinema.\nViene citata nella prima puntata della nona stagione della serie TV The Middle.\nMusica.\nLa Societ\u00e0 Filarmonica \"G.Verdi\" di Scortichino nasce nel 1881 per iniziativa di Luigi Garani che ne fu il primo maestro direttore fino al 1912.\nPer il paese la Filarmonica \u00e8 da sempre motivo di vanto e di prestigio ma anche di crescita culturale poich\u00e9 con essa \u00e8 nata una scuola musicale alla quale accedono decine di giovani con lo scopo di apprendere la bellezza dell'arte musicale, di ringiovanire e rafforzare lo stesso corpo bandistico.\nGeografia antropica.\nLocalit\u00e0.\nArginelli, Argine Lupo, Baj, Borgo Piva, Bruciantine, Canova-Fusegno, Cantalupo, Carbonara, Carioncelletta, Casal Federico, Cavaliera, Ca' Verde, Corpus Domini, Crociale, Forna, Gamberone, Guattarella, Lezzine, Luogo Ferri, Malborghetto, Malcantone, Marmagna, Motta, Paolecchio, Ponti Spagna, Punta, Redena, Romea, Rosario, San Biagio, Senetica, Schiavona, Terzana\nInfrastrutture e trasporti.\nStrade.\nBondeno \u00e8 collegata a Ferrara principalmente dalla ex Strada statale 496 Virgiliana, ora denominata SP 69.\nFerrovie.\nLa ferrovia Suzzara-Ferrara, di Ferrovie Emilia-Romagna, attraversa il territorio comunale. Sono presenti tre stazioni ferroviarie: Bondeno, Stellata-Ficarolo e Zerbinate.\nIl servizio passeggeri \u00e8 svolto da Trenitalia Tper.\nCiclovie.\nAll'interno della frazione di Stellata ha origine il Percorso cicloturistico Destra Po, parte del sistema di Percorsi cicloturistici della provincia di Ferrara e collegato alla rete nazionale BicItalia e quella europea EuroVelo 8.\nSport.\nHockey su prato.\nL'Hockey Club Bondeno \u00e8 la compagine del paese, che nel 2018-19 milita nel campionato di serie A2 e che nel recente passato \u00e8 stata anche in Serie A1, l'ultima volta nella stagione 2010-2011.\nBasket.\nLa squadra di basket del paese \u00e8 la Matilde Basket Bondeno.\nAtletica.\nLa rappresentativa locale di Atletica leggera \u00e8 l'Atletica Bondeno, che svolge i suoi allenamenti presso il centro sportivo \"Bihac\"\nVolley.\nLa squadra di pallavolo si chiama ADS AVB Agonistica Volley Bondeno.\nBadminton.\nNasce nel 2005 il badminton Bondeno ASD, svolge le sue attivit\u00e0 al Palacinghiale di Ponte Rodoni.\nTiro con l'arco.\nIl 30 maggio 1993 nasce la A.S.D. Arcieri Bondeno, svolge le sue attivit\u00e0 nel campo comunale di tiro con l'arco e nella palestra di Scortichino."}
{"id": "2536383", "revid": "62004", "url": "https://it.wikipedia.org/wiki?curid=2536383", "title": "Jos\u00e9 Ivan Gutierrez Palacios", "text": ""}
{"id": "2536384", "revid": "125278562", "url": "https://it.wikipedia.org/wiki?curid=2536384", "title": "Regina (cantante)", "text": "Intorno alla met\u00e0 degli anni novanta ha avuto successo con alcuni singoli, tra cui \"Killing me Softly\" del 1996.\nLa carriera.\nNata in Brasile, nelle vicinanze di San Paolo, comincia la sua carriera con i \"Forbidden Fruit\". Poco pi\u00f9 tardi decide di spostarsi in Italia per poter avere maggiore successo nel campo della dance, e il suo primo singolo, Killing me softly (versione dance della cover dei Fugees), diventa in fretta nell'autunno '96 uno dei singoli di maggior successo in Italia in termini di vendite e nelle discoteche. Poi \u00e8 la volta di \"Day By Day\" del 1997, la canzone inedita pi\u00f9 famosa di Regina che \u00e8 diventata nel tempo una specie di inno gay ai livelli di \"I will survive\", e uno dei singoli dance da top 10 di maggior successo in Italia, Europa e anche America. \u00c8 del 1998 la pubblicazione di \"Close the door\", che raggiunge anch'esso ottimi piazzamenti nelle classifiche specializzate oltre ad essere pubblicato in moltissime compilation dance del periodo.\nSempre nello stesso anno esce il suo primo album di studio, \"Situations\".\nDopo l uscita dell'album nel 1998, Regina continua a sfornare singoli di successo, infatti nell'estate 1998 esce \"What Can you do\" (estratto dall'album) mentre nell'inverno 1998/1999 esce \"Up on the floor\" singolo riempipista nelle discoteche di quell'anno.\nAttivit\u00e0 recenti.\nDopo una serie di singoli estivi, l'ultimo risale al 2002, \"I'm Back\", Regina partecipa nel febbraio 2008 al programma-revival canoro condotto da Carlo Conti su Rai Uno, \"I migliori anni\", cantando il singolo che l'ha resa famosa, \"Killing me softly\". \nVerso la fine del 2007 ha pubblicato due nuovi singoli electro-dance scaricabili in rete. Precisamente \"Up\" e \"You and I\".\nAttualmente fa parte delle Sisters, il gruppo femminile che fa parte del cast del programma in seconda serata Chiambretti Night su Canale 5.\nNel 2014 Regina torna con il singolo per l'estate 2014, \"Wanna Be Free\". Dal 2 settembre 2019 \u00e8 co-conduttrice del programma \"Procediamo\" con Fernando Proce e Sabrina Bambi su R101 e in radiovisione su R101 TV.\nNel 2020 partecipa al progetto Lamour Toujours - DJ Jump e Roby Giordana di Gigi D'AGOSTINO feat Kim Lukas, Nathalie Aarts, Ann Lee, Neja, Emanele Caponetto from Mania 90, Haiducii, Kronos, Dj Maxwell, Regina, Luca Zeta, Rebh, Jack Mazzoni, Lady Hellen, M-Violet, Dj Samuel Kimk\u00f2, Karol Diac, Brothers, Luca B1 Piazzon."}
{"id": "2536388", "revid": "125701221", "url": "https://it.wikipedia.org/wiki?curid=2536388", "title": "Preghiera bahai", "text": "La Preghiera rientra, nella fede bah\u00e1'\u00ed, in due categorie, la \"preghiera obbligatoria\" e la \"preghiera devozionale\".\nLa preghiera bah\u00e1'\u00ed \u00e8 costituita da parole e riverenti frasi volte a Dio, in un colloquio o discorso intimo che vuol porre in intimo contatto il fedele con il suo Creatore.\nLo scopo del pregare \u00e8 avvicinare il credente a Dio tramite il Suo Messaggero, per testimoniare la propria fede, aprire il proprio cuore, stimolare la propria fede religiosa, esprimere in un dialogare intimo il proprio credo, cercare l'elevazione spirituale e intellettuale, impetrare l'aiuto divino quando ritenuto necessario.\nI Bahai di et\u00e0 compresa fra i 15 e i 70 anni recitano giornalmente, individualmente e a loro scelta una delle tre preghiere obbligatotorie rivelate da Bah\u00e1'u'll\u00e1h, secondo la gestualit\u00e0 prescritta. Oltre alle preghiere obbligatorie i credenti sono sollecitati a pregare, a studiare e meditare liberamente sui testi sacri.\nLe preghiere devozionali, cio\u00e8 quelle non obbligatorie, possono essere recitate senza alcuno schema prefissato. Esiste un largo \"corpus\" di preghiere scritte dalle figure centrali della fede: il B\u00e1b, Bah\u00e1'u'll\u00e1h e 'Abdu'l-Bah\u00e1.\nLe preghiere devozionali sono lette spesso assieme ad altri fedeli riuniti in gruppo, in quelle che sono definite dai Bah\u00e1'\u00ed \"riunioni devozionali\", tenute il pi\u00f9 di sovente presso il domicilio di qualcuno tra loro. I partecipanti alle \"riunioni devozionali\" leggono a turno delle preghiere mentre chi non legge ascolta e medita in silenzio.\nModalit\u00e0.\nBah\u00e1'u'll\u00e1h, il fondatore della Fede bah\u00e1'\u00ed, ha sollecitato nei suoi scritti i Bah\u00e1'\u00ed a pregare abitualmente, ma solo con gioia e senza appesantire l'animo, sia da soli che assieme ad altri fedeli.\nNella letteratura bah\u00e1'\u00ed la preghiera \u00e8 esaltata come mezzo per elevare la propria spiritualit\u00e0, per aprire il cuore a Dio tramite Bah\u00e1'u'll\u00e1h e per esprimere il proprio amore al Creatore.\nLa preghiera individuale dovrebbe essere fatta in solitudine, senza essere disturbati da pensieri che non siano quelli volti a Dio; preferibilmente nelle ore mattutine o anche nella tarda serata.\nLe preghiere di gruppo sono incoraggiate anche perch\u00e9 rafforzano lo spirito di appartenenza e la solidariet\u00e0 tra correligionari.\nShoghi Effendi, il Custode della fede, ha scritto che le preghiere possono essere indirizzate a Dio, a Bah\u00e1'u'll\u00e1h, a `Abdu'l-Bah\u00e1 e alle altre Manifestazioni di Dio.\nQuest'ultimo invito \u00e8 particolarmente significativo in quanto pone in evidenza il principio del riconoscimento da parte della religione bahai di tutte le altre Manifestazioni di Dio passate o future.\nPreghiere obbligatorie.\nOltre a raccomandare le preghiere devozionali Bah\u00e1'u'll\u00e1h ha prescritto nel Kit\u00e1b-i-Aqdas, il \"Libro delle leggi\", la preghiera obbligatoria giornaliera.\nLa preghiera obbligatoria giornaliera, costituisce un impegno primario per tutti i Bahai a partire dai 15 anni di et\u00e0.\nLo scopo della preghiera obbligatoria \u00e8 favorire l'umilt\u00e0 e l'amore verso Dio e verso gli insegnamenti giunti all'umanit\u00e0 tramite il Suo ultimo Messaggero: Bah\u00e1'u'll\u00e1h.\nBah\u00e1'u'll\u00e1h scrisse tre preghiere obbligatorie, una breve, una media e una lunga tra le quali i Bahai scelgono giornalmente quale recitare.\nLe preghiere obbligatorie giornaliere hanno dei tempi da seguire, anche se non esistono sanzioni per la loro omissione, essendo la preghiera un atto spirituale personale .\nLa preghiera breve va recitata tra il mezzogiorno e il tramonto; la preghiera media viene ripetuta tre volte al giorno: la prima volta tra l'alba e mezzogiorno, la seconda tra il mezzogiorno e il tramonto e la terza entro le due ore dopo il tramonto.\nLa preghiera lunga pu\u00f2 essere recitata in qualsiasi fase della giornata.\nLe preghiere obbligatorie vanno precedute da abluzioni, cio\u00e8 dal lavarsi le mani e il viso che in fase di raccoglimento e di preghiera dev'essere volto verso la Qiblih, ossia verso il Mausoleo di Bah\u00e1'u'll\u00e1h.\nPreghiere devozionali.\nBah\u00e1'u'll\u00e1h, il B\u00e1b, `Abdu'l-Baha e Shoghi Effendi hanno scritto migliaia di preghiere, molte delle quali erano indirizzate a specifici credenti del loro tempo.\nLa maggior parte delle preghiere baha'i \u00e8 stata scritta in arabo e persiano, alcune di `Abdu'l-Bah\u00e1 anche in turco.\nUn gran numero di preghiere \u00e8 stato tradotto in inglese e in diverse centinaia di altre lingue e idiomi, le preghiere brevi obbligatorie sono state tradotte in 501 idiomi\nLe preghiere possono essere recitate ad alta voce o cantate, ma il loro testo non dovrebbe essere cambiato. Per le preghiere devozionali non c'\u00e8 obbligo di volgersi verso la Qiblih, anche se non \u00e8 proibito farlo.\nLa preghiera pi\u00f9 tipica inizia in genere con delle lodi a Dio e termina con la declamazione dei Suoi attributi o virt\u00f9.\nScopo delle preghiere baha'i \u00e8 insediare nell'intimo del cuore l'amore per Dio e la pace nell'umana convivenza.\nLe preghiere rivelate nei Testi sacri, se recitate con amore per Dio e consapevolezza dei Suoi scopi, illuminano le umane facolt\u00e0 e diffondono gli attributi celestiali nel mondo umano, riverberando la luce in esse contenuta per armonizzare i cuori. Unificano religioni e nazioni, seminando una stabile pacificazione universale. Rendono l'umanit\u00e0 una sola e laboriosa famiglia, che lavora nella costruzione del Regno di Dio in terra.\nPreghiere particolari.\nAlcune specifiche preghiere vengono recitate in circostanze o occasioni particolari, come per esempio le preghiere per le festivit\u00e0 bahai.\nLa \"Tavola della Visitazione\" \u00e8 solitamente recitata durante la visita al Mausoleo di Bah\u00e1'u'll\u00e1h o a quello del B\u00e1b.\nBah\u00e1'u'll\u00e1h ha scritto una preghiera speciale per i defunti che va recitata prima della sepoltura del bah\u00e1'\u00ed deceduto. Tale preghiera viene letta ad alta voce da una sola persona mentre gli altri ascoltano in piedi e in silenzio, \u00e8 l'unica preghiera bah\u00e1'\u00ed specificamente congregazionale.\nIl Pi\u00f9 Grande Nome.\nI Bahai recitano giornalmente per 95 volte la parola \"All\u00e1h-u-Abh\u00e1\" \"Dio il Gloriosissimo\", che richiama il simbolo bahai de \"Il Pi\u00f9 Grande Nome\", similmente a quanto prescritto da Bah\u00e1'u'll\u00e1h nel Kit\u00e1b-i-Aqdas per la preghiera obbligatoria."}
{"id": "2536391", "revid": "61051", "url": "https://it.wikipedia.org/wiki?curid=2536391", "title": "Avro Shackleton", "text": ""}
{"id": "2536396", "revid": "2162733", "url": "https://it.wikipedia.org/wiki?curid=2536396", "title": "I sotterranei del Vaticano", "text": "I sotterranei del Vaticano (titolo originale \"Les Caves du Vatican\", edito in Italia anche col titolo Le segrete del vaticano) \u00e8 un romanzo di Andr\u00e9 Gide, pubblicato nel 1914 e classificato dall'autore come sotie. Fu pubblicato dalle edizioni della rivista \"Nouvelle Revue Fran\u00e7aise\", e in seguito da Gallimard.\nUna lunga citazione al romanzo \u00e8 contenuta alla fine del libro Todo modo dello scrittore italiano Leonardo Sciascia, pubblicato nel 1974; essa richiama all\"'omicidio come atto gratuito\", commesso sia da Lafcadio, sia dal pittore (del quale non viene mai detto il nome) protagonista del giallo di Sciascia.\ufffc\nTrama.\nIl romanzo \u00e8 suddiviso in cinque macrocapitoli, ognuno dedicato a uno dei personaggi principali:\nAl centro del romanzo sono la famiglia parigina de Baraglioul, di fervente fede cristiana e appartenente alla colta nobilt\u00e0 della citt\u00e0, ed una colossale truffa ai danni dei fedeli, basata sulla falsa notizia che il papa era stato imprigionato nei sotterranei del Vaticano e sostituito da un impostore massone. La narrazione si apre con Anthime Armand-Dubois, scienziato ateo e appartenente alla massoneria, cinico nei suoi esperimenti e nelle relazioni con i suoi parenti. In soggiorno a Roma per farsi visitare da un famoso medico, gli appare in sogno la Madonna dopo che la sera prima ne aveva oltraggiato la statua spezzandole una mano. Da questo momento Anthime si converte al cristianesimo e fa pubblica abiura da ogni sua precedente empia pubblicazione, incoraggiato anche dalla Chiesa che vuole sfruttarlo come esempio. Il Vaticano gli promette grandi benefici per la sua rinuncia, ma finisce poi per usarlo come un burattino, senza fargli vedere un soldo; Anthime tuttavia non \u00e8 pi\u00f9 interessato ai beni materiali, e dedica tutto il suo tempo alle opere di carit\u00e0.\nNei capitoli seguenti, Lafcadio Wluiki, un giovane avventuriero di bell'aspetto e di nobili origini che vive a Parigi di espedienti, viene a sapere di essere il figlio illegittimo del vecchio conte Juste-Ag\u00e9nor de Baraglioul, malato e sul punto di morte, e fratellastro di uno scrittore alla moda -bench\u00e9 criticato dagli ambienti letterari parigini- il visconte Julius de Baraglioul. Alla morte del vecchio, Lafcadio riceve la parte di eredit\u00e0 paterna che gli spetta, si congeda dalla sua amante Carola e si mette in viaggio per l'Italia.\nNel frattempo a Pau, Protos, un vecchio compagno di scuola di Lafcadio, organizza un'associazione segreta dedita alla truffa e chiamata \"Il Millepiedi\", e sotto le mentite spoglie di un prete, diffonde la falsa notizia che il papa \u00e8 stato rapito dalla massoneria e incarcerato nei sotterranei di Castel Sant'Angelo, e chiede denaro alle nobildonne della citt\u00e0 con il pretesto di finanziare una crociata segreta per la liberazione del Santo Padre; lo sprovveduto marito di una di queste, Am\u00e9d\u00e9e Fleurissoire (cognato di Julius de Baraglioul), mosso da impulsivo fervore religioso, parte da Pau in treno, diretto alla volta di Roma, per salvare il papa.\nPreoccupato che giunto a Roma Am\u00e9d\u00e9e potesse accorgersi della truffa, Protos decide di marcarlo a vista e lo segue a Roma in ogni posto, sotto diversi travestimenti. Per allontanarlo dalla citt\u00e0, gli suggerisce di recarsi a Napoli presso il vescovo (che a suo dire \u00e8 uno di coloro che vogliono salvare il papa): sul treno diretto a Napoli, Am\u00e9d\u00e9e si trova casualmente in carrozza con il solo Lafcadio, il quale decide di ucciderlo scagliandolo gi\u00f9 dal treno senza un motivo e senza che si fossero quasi rivolti la parola.\nNell'ultimo capitolo Protos viene erroneamente accusato di essere l'autore dell'omicidio di Am\u00e9d\u00e9e ed \u00e8 arrestato. Il romanzo si conclude con i dubbi esistenziali di Lafcadio, a cui il fratellastro Julius de Baraglioul (al quale aveva rivelato il suo delitto) consiglia di pentirsi dell'omicidio davanti ad un prete, e a cui la figlia dello stesso Julius, Genevi\u00e8ve, confessa il suo appassionato amore. Tuttavia i pensieri finali di Lafcadio sembrano avviarlo a non rinunciare alle gioie dell'amore di Genevi\u00e8ve, lasciando da parte ogni forma di redenzione.\nAnalisi.\nLa trama, come sopra esposta, appare scarna e priva di significati pregnanti. Sono tuttavia i personaggi ad animare il romanzo, come in un teatro in cui i caratteri siano illuminati ed illuminanti o risaltino a malapena dallo sfondo, distinguibili da lontano solamente perch\u00e9 corrispondono a stereotipi fissi, maschere che recitano sapientemente memori di realt\u00e0 sociali di quel tempo, ma da cui \u00e8 possibile estrapolare contenuti attuali. Davanti ai nostri occhi sfila lo scienziato animato dal pi\u00f9 fervente positivismo, avversato dai suoi pii familiari e poi da loro sospinto verso una conversione che si riveler\u00e0 esiziale per il mancato realizzarsi delle ipocrite promesse del clero romano. Sfila una galleria di dame bacchettone e bigotte, pronte a professare la propria fede ai quattro venti, ma ben attente ai propri interessi economici e alla loro condizione sociale. Sfila il novello crociato, pronto ad immolarsi per la salvezza del papa. Sfila un sottobosco di umanit\u00e0 dedita al sotterfugio e all'espediente pi\u00f9 bieco. Sfila il mediocre scrittore, non scevro tuttavia da capacit\u00e0 di ragionamento e da intuizioni che lo porterebbero lontano dalle secche dell'ipocrisia, salvo ritornare prontamente ai consueti convincimenti.\nMa \u00e8 soprattutto il personaggio di Lafcadio che colpisce per la chiarezza della sua rappresentazione: dedito alla ricerca sfrenata e al culto del s\u00e9, il giovane \u00e8 autore di un delitto immotivato - quello di Fleurissoire -, espletato solo per il piacere intrinseco all'azione stessa. Anche il fratellastro Julius gli fa eco disquisendo e teorizzando che il misfatto \"...senza scopo, l'atto cattivo, il delitto, \u00e8 inimputabile, e quegli che l'ha commesso, inafferrabile.\" \u00c8 come parlare dell'estetica dell'atto gratuito, non ipocritamente supportato dall'interesse, da contrapporre agli atti finalizzati, magari a fin di bene.\nMa sono ancora altri aspetti caratteriali di Lafcadio che sorprendono; colpisce la straordinaria e potente rappresentazione di un personaggio che sembra anticipare di quasi un secolo la psicopatologia del disturbo di personalit\u00e0, come viene descritta nei moderni manuali di psichiatria e tanto invocata nei dibattiti giurisprudenziali sulla imputabilit\u00e0 dell'omicida, reo di efferati delitti socialmente inspiegabili e che -a nostra memoria- sono passati agli onori delle cronache. Il ritratto che Gide traccia del giovane \u00e8 perfetto, tanto da farci chiedere quale fosse o chi fosse il suo modello di riferimento.\n\u00c8 indimenticabile il personaggio che si autopunisce conficcandosi ripetutamente nelle carni un temperino, la cui lama aveva scaldato un momento prima; da ricordare ancora i pervasivi sentimenti di vuoto e di noia, le incerte tendenze sessuali, le perversioni, il feticismo, l'eccitamento davanti ai \"piedi nudi di lei\" e \"davanti al pi\u00f9 bel polpaccio del mondo\", la ipersensibilit\u00e0 e \"l'angoscia che bruscamente si impadroniva di lui\" come reazione alla frase del fratellastro implicante un immaginario abbandono (\"E io che cominciavo a volerle bene\").\nMa, pi\u00f9 di tutti, merita di essere ricordato il monologo interiore che motiva l'omicidio immotivato. \"Non \u00e8 tanto degli avvenimenti che sono curioso, quanto di me stesso. Ci sono tanti che si credono capaci di tutto, ma al momento di agire si tirano indietro...Che enorme distanza tra l'immaginazione e il fatto!...\""}
{"id": "2536397", "revid": "486946", "url": "https://it.wikipedia.org/wiki?curid=2536397", "title": "Natalja Volodymyrivna Dobryns\u02b9ka", "text": ""}
{"id": "2536398", "revid": "938", "url": "https://it.wikipedia.org/wiki?curid=2536398", "title": "Natalija Viktorivna Tobias", "text": ""}
{"id": "2536399", "revid": "66622843", "url": "https://it.wikipedia.org/wiki?curid=2536399", "title": "Letteratura ellenistica", "text": ""}
{"id": "2536400", "revid": "938", "url": "https://it.wikipedia.org/wiki?curid=2536400", "title": "Jurij Oleksandrovy\u010d Krimarenko", "text": ""}
{"id": "2536414", "revid": "767487", "url": "https://it.wikipedia.org/wiki?curid=2536414", "title": "Hardball (film)", "text": "Hardball \u00e8 un film statunitense del 2001 diretto da Brian Robbins, basato sul libro \"Hardball: A Season in the Projects\" di Daniel Coyle.\nTrama.\nConor O'Neill \u00e8 un giocatore d'azzardo che ha scommesso usando il conto del padre defunto. Per poter pagare i debiti di gioco, \u00e8 costretto ad allenare una squadra di baseball per ragazzi in difficolt\u00e0 in un progetto di accoglimento nella citt\u00e0 di Chicago. Decide quindi che lascer\u00e0 il suo posto di allenatore una volta ripianati i debiti, ma presto Conor si affezioner\u00e0 ai ragazzi e lasciare la squadra sar\u00e0 molto pi\u00f9 difficile di quello che pensava.\nColonna sonora del film.\nLa colonna sonora contiene brani hip hop e R&amp;B ed \u00e8 stata pubblicata nel settembre 2001. Raggiunse il 55\u00ba posto nella classifica statunitense \"Billboard 200\" ed il 34\u00b0 nella \"Top R&amp;B/Hip-Hop Albums\".\nDistribuzione.\nIl film \u00e8 uscito il 14 settembre 2001, superando il botteghino nel fine settimana successivo agli attacchi dell'11 settembre. In Italia il film usc\u00ec il'8 marzo 2002.\nCritica.\nIl film ha ricevuto alcune nomination durante l'edizione dei Razzie Awards 2001 una nomination come Peggior attore per Keanu Reeves.\nControversie.\nIl film \u00e8 basato su un romanzo tratto dalla vera storia di Robert Muzikowski, un giovane allenatore di baseball. Muzikowski cit\u00f2 la Paramount Pictures per diffamazione, adducendo che il film lo ritrae inverosimilmente come uno sfortunato scommettitore che allena la squadra solo per ripagare il debito. Infatti, Muzikowski allen\u00f2 volontariamente la squadra per il bene della comunit\u00e0 di cui era membro, non perch\u00e9 era un giocatore incallito. Muzikowski non vinse la sua causa contro la produzione."}
{"id": "2536415", "revid": "287204", "url": "https://it.wikipedia.org/wiki?curid=2536415", "title": "El Torno", "text": ""}
{"id": "2536416", "revid": "43530", "url": "https://it.wikipedia.org/wiki?curid=2536416", "title": "Valerij Filippovi\u010d Borzov", "text": ""}
{"id": "2536419", "revid": "767487", "url": "https://it.wikipedia.org/wiki?curid=2536419", "title": "Antemurale di Civitavecchia", "text": "L\u2019antemurale Cristoforo Colombo \u00e8 una diga del porto di Civitavecchia con direzione NW, che si sviluppa per oltre 2000 metri.\nHa la funzione di difendere il bacino portuale dal moto ondoso e garantire buone condizioni di sicurezza per le navi in porto.\nStoria.\nIn origine, all'epoca della costruzione del porto di Civitavecchia da parte dell'imperatore Traiano, era gi\u00e0 prevista una delimitazione ai lati dello stesso e verso mare.\nAttualmente sono presenti delle banchine che servono per permettere alle navi di varie stazze, anche le grandi da crociera, l'accosto."}
{"id": "2536421", "revid": "599013", "url": "https://it.wikipedia.org/wiki?curid=2536421", "title": "F\u00e9lix Cardenas", "text": ""}
{"id": "2536422", "revid": "35813", "url": "https://it.wikipedia.org/wiki?curid=2536422", "title": "Anton Raaf", "text": ""}
{"id": "2536425", "revid": "2519", "url": "https://it.wikipedia.org/wiki?curid=2536425", "title": "Plasticit\u00e0 (arte)", "text": "La plasticit\u00e0 nelle arti figurative \u00e8 la qualit\u00e0 di un'opera di articolarsi nello spazio, in maniera pi\u00f9 o meno spiccata. Il termine ha avuto vari significati nel tempo, ma si possono tuttavia indicare due filoni fondamentali:\nScultura.\nL'arte plastica per eccellenza \u00e8 la scultura, dove si creano forme tridimensionali che si dispongono naturalmente nello spazio. La scultura a tutto tondo si definisce \"plastica\" quando il modellato riporta senza semplificarle le forme \"naturali\", mentre quando queste vengono quasi \"disegnate\" sulla pietra (con scuri solchi di trapano e altri effetti che si limitano a rappresentare la realt\u00e0) si pu\u00f2 tutt'al pi\u00f9 parlare di rilievo illusorio, simile a quello pittorico.\nUna statua tridimensionale non \u00e8 necessariamente definibile \"plastica\": a volte i giochi di luce e ombre creano linee e ritmi che niente hanno a che fare con la reale fisicit\u00e0 delle figure che ritraggono: si pensi ai panneggi delle Madonne gotiche che ne nascondono i corpi. Per parlare di plasticit\u00e0 serve un senso di concretezza, di vigore e slancio.\nNei rilievi si pu\u00f2 ottenere un senso di plasticit\u00e0 anche con i soli giochi di luci ed ombre che, nonostante una variazione di spessore magari di pochi millimetri, riescano a trasmettere, se osservati in un certo modo (in genere frontalmente) la sensazione di tridimensionalit\u00e0. Un esempio tipico \u00e8 lo stile \"stiacciato\" di Donatello.\nAltri significati.\nSi parla di \"posa plastica\" quando una persona si atteggia con eleganza, come se fosse una scultura. In vari contesti l'aggettivo \"plastico\" \u00e8 semplicemente sinonimo di scultoreo: esempio con decorazione \"plastica\" di un edificio, si intende il suo abbellimento con statue e rilievi.\nPittura.\nIn pittura il concetto plasticit\u00e0 \u00e8 legato al problema della resa dello spessore e del volume delle figure, pur disponendo di una superficie bidimensionale. Le fonti antiche ci tramandano come questo problema fosse stato gi\u00e0 affrontato e superato dai pittori greci a partire dal V secolo a.C. L'illusione di tridimensionalit\u00e0 si ottiene essenzialmente tramite lo studio delle luci ed ombre e tramite l'apposizione di un efficace chiaroscuro; inoltre devono essere rispettati, almeno sommariamente, i rapporti dimensionali e spaziali tra le varie figure e tra di esse e lo sfondo.\nNella storia dell'arte occidentale, se nella pittura medievale prevalevano in genere caratteristiche di piattezza (che aumentavano un senso simbolico e astratto), a partire da Cimabue, alla fine del XIII secolo in Italia, si torn\u00f2 a porsi il problema di come la luce illumini realisticamente le figure, in modo da ottenere un maggiore realismo e, quindi, senso di rilievo. Tali scoperte vennero poi pienamente sviluppate da Giotto e ancora di pi\u00f9 da Masaccio, per poi venire accolte e sviluppate dagli altri pittori rinascimentali, fino alla piena espressione volumetrica di Michelangelo o di Raffaello.\nNel Nord-Europa fece invece scuola la produzione artistica alla corte del Duca di Borgogna, con l'esempio delle vigorose statue di Claus Sluter, alla cui massiccia fisicit\u00e0 attinsero pittori come Jean Malouel e poi Robert Campin e Jan van Eyck, fondatori della scuola fiamminga.\nArchitettura.\nAnche in architettura si pu\u00f2 parlare di plasticit\u00e0, intesa come qualit\u00e0 di un edificio di svilupparsi liberamente nello spazio, lasciando perfettamente visibile il suo volume e la ricchezza di forme articolate. Il concetto si applica tipicamente all'architettura barocca, dove le superfici appaiono spesso modellate come sculture. La plasticit\u00e0 \u00e8 spesso data poi dal chiaroscuro e dal movimentato disporsi degli elementi architettonici. Il contrario \u00e8 un effetto compatto e piano.\nLa plasticit\u00e0 di un edificio si percepisce meglio quando esso si trovi isolato nel contesto.\nLetteratura.\nAnche in letteratura si pu\u00f2 parlare di \"plasticit\u00e0\", in particolare legata ad effetti di particolare espressivit\u00e0 e concretezza."}
{"id": "2536426", "revid": "287204", "url": "https://it.wikipedia.org/wiki?curid=2536426", "title": "Sidsel Endresen", "text": "Biografia.\nDal 1976 ha vissuto a Oslo, e ha partecipato a una serie di pubblicazioni con il gruppo vocale Chipahua. Insieme con Elin Rosseland e Eldbj\u00f8rg Raknes ha formato il trio ESE improvvisando dal 1995 al 1999. Ha scritto la colonna sonora di Runi Langum Expedition (2000) ed \u00e8 stata solista nella sua autobiografia scritta \"Lautleben\" (2001). Ha anche insegnato presso l'Accademia di Musica norvegese. A partire dal 1989 ha iniziato la sua carriera solista. Ha poi lavorato con Django Bates, Jon Christensen, Stian Westerhus, Nils Petter Molv\u00e6r, David Darling e Bugge Wesseltoft."}
{"id": "2536433", "revid": "729019", "url": "https://it.wikipedia.org/wiki?curid=2536433", "title": "Eritromelalgia", "text": "L'eritromelalgia o Malattia di Mitchell, conosciuta anche come acromelalgia \u00e8 una rara sindrome da vasodilatazione parossistica da aumento della temperatura cutanea con arrossamento dei piedi e, meno di frequente, delle mani. La malattia \u00e8 stata descritta e denominata nel 1878 dal medico statunitense Silas Weir Mitchell.\nNel 2004 l'eritromelalgia \u00e8 divenuto il primo disordine umano nel quale \u00e8 stato possibile associare una mutazione a carico dei canali ionici con dolore neuropatico cronico.\nEziologia.\nL'eritromelalgia primitiva (o eritermalgia) ha eziologia sconosciuta, mentre l'eritromelalgia secondaria si pu\u00f2 avere in pazienti con disordini mieloproliferativi (in particolare la policitemia vera e la trombocitemia essenziale), ipertensione arteriosa, insufficienza venosa o diabete mellito. Insorge talvolta anche a seguito di avvelenamento da mercurio ed in alcuni disordini di tipo autoimmune.\nPu\u00f2 rappresentare una reazione avversa al farmaco nell'utilizzo di Bromocriptina, farmaco utile nel trattamento della malattia idiopatica di Parkinson\nL'eritromelalgia primaria \u00e8 causata da una mutazione della subunit\u00e0 \u03b1 del gene SCN9A dei canali del sodio ad alto voltaggio.\nDiagnosi.\nLa diagnosi rimane comunque abbastanza difficoltosa e si basa sull'associazione tra l'aumento della temperatura ed i segni clinici.\nTerapia e prevenzione.\nGli attacchi possono essere prevenuti o trattati con il riposo del paziente a cui devono essere sollevate le gambe ed applicati impacchi di acqua fredda. Il ricorso al gabapentin pu\u00f2 essere di utilit\u00e0."}
{"id": "2536436", "revid": "2225", "url": "https://it.wikipedia.org/wiki?curid=2536436", "title": "Toy Story 3-D", "text": ""}
{"id": "2536437", "revid": "2225", "url": "https://it.wikipedia.org/wiki?curid=2536437", "title": "Toy Story 3D", "text": ""}
{"id": "2536438", "revid": "2225", "url": "https://it.wikipedia.org/wiki?curid=2536438", "title": "Toy Story 2 3D", "text": ""}
{"id": "2536439", "revid": "2225", "url": "https://it.wikipedia.org/wiki?curid=2536439", "title": "Toy Story 2 3-D", "text": ""}
{"id": "2536440", "revid": "599013", "url": "https://it.wikipedia.org/wiki?curid=2536440", "title": "N\u00edlson Es\u00eddio Mora", "text": "Caratteristiche tecniche.\nGioc\u00f2 come attaccante, e grazie alla capacit\u00e0 realizzativa ed anche alla sua stazza (188\u00a0cm) riusc\u00ec a diventare capocannoniere del II Copa Uni\u00e3o e del campionato peruviano di calcio 1998.\nCarriera.\nClub.\nInizi\u00f2 la carriera da calciatore professionista nel Sert\u00e3ozinho, club dell'interno dello stato di San Paolo, nel 1983. Si mise in evidenza con il XV de Ja\u00fa posizionandosi al terzo posto nella classifica cannonieri del Campionato Paulista 1988; sempre nello stesso anno gioc\u00f2 per l'Internacional con cui si classific\u00f2 al secondo posto nel campionato nazionale e fu capocannoniere del torneo, segnando anche i due gol della rimonta nel cosiddetto \"Gre-nal do S\u00e9culo\", semifinale del campionato tenutasi il 12 settembre 1989. Solamente tre mesi dopo, durante la semifinale della Coppa Libertadores 1989, sbagli\u00f2 due rigori (uno nei tempi regolamentari e uno ai tiri di rigore) contro l'Olimpia di Asuncion, rendendosi cos\u00ec partecipe alla sconfitta della sua squadra per 5-3.\nCeduto in prestito al Celta de Vigo nel campionato spagnolo di calcio, gioc\u00f2 poco (anche a causa di un'intossicazione alimentare) e torn\u00f2 a Porto Alegre, stavolta sponda Gr\u00eamio. Partecip\u00f2 alla retrocessione del club in S\u00e9rie B avvenuta al termine del Campeonato Brasileiro S\u00e9rie A 1991.\nTornato nello Stato paulista nel 1992, N\u00edlson si riprese giocando con la Portuguesa e con il Corinthians. Continuando a girare di squadra in squadra, gioc\u00f2 nelle rose di Flamengo, Fluminense, Vasco, Atl\u00e9tico-PR e Palmeiras, torn\u00f2 in Spagna (Albacete e Real Valladolid), gioc\u00f2 in Messico e in Per\u00f9 e si ritir\u00f2 a 38 anni con il Nacional-SP."}
{"id": "2536441", "revid": "599013", "url": "https://it.wikipedia.org/wiki?curid=2536441", "title": "N\u00edlson Esidio Mora", "text": ""}
{"id": "2536444", "revid": "179980", "url": "https://it.wikipedia.org/wiki?curid=2536444", "title": "Nilson Esidio", "text": ""}
{"id": "2536445", "revid": "287204", "url": "https://it.wikipedia.org/wiki?curid=2536445", "title": "Nilson Esidio Mora", "text": ""}
{"id": "2536446", "revid": "131358", "url": "https://it.wikipedia.org/wiki?curid=2536446", "title": "Gre-nal", "text": ""}
{"id": "2536448", "revid": "767487", "url": "https://it.wikipedia.org/wiki?curid=2536448", "title": "L'amico Gipsy (serie televisiva 1963)", "text": "L'amico Gipsy (\"The Littlest Hobo\") \u00e8 una serie televisiva canadese basata su un film statunitense del 1958. La prima serie and\u00f2 in onda dal 1963 al 1965 e fu in seguito rilanciata dall'omonimo remake della CTV (1979-1985), trasmessa anche in Italia.\nTrama.\nProtagonista \u00e8 un cane randagio, un cane da pastore tedesco (ma con il mantello dal colore tipico delle razze nordiche) che girovaga di luogo in luogo aiutando le persone in difficolt\u00e0 che incontra nel suo cammino. Sebbene l'idea di fondo ricordi vagamente quella di \"Lassie\", l'amico Gipsy \u00e8 un animale senza padrone che rifugge tutti i tentativi di adozione e se ne va al termine di ogni puntata. \u00c8 anche privo di un vero nome, che gli viene imposto di volta in volta dal momentaneo proprietario."}
{"id": "2536449", "revid": "26167052", "url": "https://it.wikipedia.org/wiki?curid=2536449", "title": "Piccoli imprenditori", "text": ""}
{"id": "2536450", "revid": "36426", "url": "https://it.wikipedia.org/wiki?curid=2536450", "title": "Plasticismo", "text": ""}
{"id": "2536451", "revid": "108589647", "url": "https://it.wikipedia.org/wiki?curid=2536451", "title": "Davenham", "text": "Davenham \u00e8 un villaggio rurale a circa 3\u00a0km a sud della citt\u00e0 di Northwich, in Inghilterra.\n\u00c8 circondato dalle parrocchie civili di Northwich, Hartford, Rudheath, Byley, Bostock, Moulton e Winsford.\n\u00c8 situato nel centro del Cheshire, in una zona pianeggiante circondato da due fiumi.\nDal 1996 il paese comincia a svilupparsi, e fino al 2006 si ha un grande sviluppo degli alloggi, costruiti su terreni agricoli a nord-ovest del centro del paese."}
{"id": "2536459", "revid": "123410300", "url": "https://it.wikipedia.org/wiki?curid=2536459", "title": "Tony DeMarco", "text": "Pugile ai vertici mondiali della categoria dei welter alla met\u00e0 degli anni '50.\nProveniente da famiglia di origine siciliana, di Sciacca (AG), fu campione del mondo dei pesi welter il 1\u00ba aprile 1955 battendo Johnny Saxton.\nPerse il titolo due mesi pi\u00f9 tardi, sconfitto da uno dei pi\u00f9 grandi pugili italoamericani, Carmen Basilio. La rivincita di questo incontro, vinta anch'essa da Basilio per knock-out tecnico al 12\u00ba round, \u00e8 stata giudicata fight of the year per l'anno 1955 dalla rivista specializzata Ring Magazine. Nel 1996, la stessa rivista lo ha inserito al 27\u00ba posto tra i pi\u00f9 grandi match di pugilato con il titolo in palio."}
{"id": "2536461", "revid": "1543377", "url": "https://it.wikipedia.org/wiki?curid=2536461", "title": "The Glass Passenger", "text": "The Glass Passenger \u00e8 il secondo album studio del gruppo rock statunitense Jack's Mannequin, pubblicato dalla Sire Records il 30 settembre 2008 negli Stati Uniti. Il precedente \"Everything in Transit\" (2005) era stato pubblicato con la Maverick Records. La Sire ha pubblicato due delle canzoni dell'album nel precedente EP \"The Ghost Overground\", il 5 agosto 2008, tra cui figura \"The Resolution\", il primo singolo tratto dall'album.\nLo stesso giorno in cui il gruppo termin\u00f2 la registrazione dell'ultima canzone dell'album, al cantante Andrew McMahon fu diagnosticata una leucemia linfoblastica acuta. La band non torn\u00f2 a calcare i palchi fino alla fine di quell'anno, e non inizi\u00f2 a scrivere le altre canzoni fino all'estate del 2007. \"The Glass Passenger\" fu prodotto da Andrew McMahon e Jim Wirt, co-prodotto e registrato da CJ Eiriksson, con la produzione addizionale di Bobby \"Raw\" Anderson e l'ulteriore ingegnere Max Coane a novembre 2007 - marzo 2008. L'album \u00e8 stato mixato da Chris Lord-Alge. Si sono avvicendati una serie di ritardi nella pubblicazione; originariamente si \u00e8 tentato di pubblicarlo ad aprile 2008, ma poi \u00e8 stato posposto di cinque mesi, alla fine di settembre.\nL'album ha debuttato in ottava posizione sulla classifica Billboard 200.\nStoria.\nIl primo album della band, \"Everything in Transit\", fu pubblicato nel 2005. In seguito alla sua registrazione, il frontman Andrew McMahon sub\u00ec la chemioterapia a causa della leucemia. Durante questo periodo \u00e8 stato filmato il documentario \"Dear Jack\". I Jack's Mannequin si sono esibiti di nuovo per la prima volta a dicembre di quell'anno, dopo la diagnosi di leucemia di Andrew, e nei seguenti due anni il gruppo ha seguito diversi tour, come supporto degli O.A.R. nel 2005 e dei Panic at the Disco nel 2006, oltre che in concerti personali e tour come il \"Tour for the Cure\" e il \"West Coast Winter Tour\".\nStesura.\nMcMahon inizi\u00f2 a scrivere le canzoni per il secondo album della band dopo l'estate del 2007. Per dicembre dello stesso anno erano gi\u00e0 pronte 10 canzoni, e le registrazioni iniziarono a gennaio 2008.\nPubblicazione.\nIn alcune interviste con AbsolutePunk.net ed Alternative Press, fu detto che la data di pubblicazione dell'album sarebbe stata fissata come tentativo per il 22 aprile 2008, ma un avviso su AbsolutePunk.net postato il 18 marzo 2008 rettific\u00f2 che la pubblicazione sarebbe stata posposta al 3 giugno. Un mese pi\u00f9 tardi, tuttavia, McMahon dichiar\u00f2 al giornale degli studenti della \"Montclair State University\" che la data di pubblicazione sarebbe stata ulteriormente spostata al tardo agosto o primi di settembre 2008, e il 13 giugno egli stesso dichiar\u00f2 ad Alternative Addiction che l'album sarebbe stato atteso per le prime due settimane di settembre. Jason Tate di AbsolutePunk.net scrisse, il 15 luglio, che l'album sarebbe stato posposto rispetto alla data precedentemente accordata del 9 settembre; quattro giorni pi\u00f9 tardi, Jonathan Lally riport\u00f2 che la data della pubblicazione ufficiale sarebbe stata il 30 settembre.\nIl video musicale della canzone \"The Resolution\", il primo singolo tratto dall'album, \u00e8 stato co-diretto dall'autrice della saga di \"Twilight\" Stephenie Meyer, e pubblicato il 29 settembre.\nAltro.\nI Jack's Mannequin hanno suonato in alcuni concerti universitari a gennaio e febbraio, cantando per la prima volta \"Suicide Blonde\" e \"Caves\" al \"Ramapo College\", nel New Jersey. Il blog ufficiale della band \u00e8 stato aggiornato a dicembre con il titolo del nuovo album, a febbraio con i testi delle canzoni, ed a marzo e maggio con dei tentativi di tracklist.\nSul blog MySpace di Stacy Clark \u00e8 stato confermato, nell'aprile del 2008, che lei avrebbe partecipato come ospite nella canzone \"Spinning\". In seguito, prest\u00f2 anche la sua voce alla traccia \"Crashin'\".\nIl 3 giugno 2008, AbsolutePunk.net riport\u00f2 che l'album era stato mixato da Chris Lord-Alge, e masterizzato a New York.\nCinque canzoni tratte dal nuovo album sono state suonate dalla band in alcune esibizioni dal vivo, particolarmente al Warped Tour. Tali canzoni sono \"Swim\", \"American Love\", \"Drop Out - The So Unknown\", \"The Resolution\", e \"Bloodshot\".\nIl 5 agosto, fu pubblicato un EP intitolato \"The Ghost Overground\" su iTunes per \"aiutare i fan dei Jack's Mannequin a tirare avanti fino alla pubblicazione di The Glass Passenger\". L'EP contiene due nuove canzoni intitolate \"The Resolution\" e \"Bloodshot\", oltre alle versioni live di \"Kill The Messenger\" e \"Holiday From Real\", tratte dal primo album della band \"Everything in Transit\".\nUn nuovo EP intitolato \"In Valleys\" fu pubblicato esclusivamente su iTunes il 9 settembre; esso contiene dei lati-b e delle nuove tracce tratte da \"The Glass Passenger\". Tali tracce sono \"Swim\", \"Cell Phone\", \"In Slow Motion (Sleazy Wednesday)\" ed \"Annie Use Your Telescope\". Tuttavia, pi\u00f9 tardi i Jack's Mannequin postarono sul loro MySpace un bollettino nel quale veniva specificato che, al posto della canzone \"Annie use your telescope\", era stata messa per errore \"Ay full speed\". Come consolazione per l'errore, la band post\u00f2 la versione reale di \"Annie use your telescope\" nel loro blog MySpace. La faccenda fu rettificata dalla Apple, e la canzone fu correttamente rinominata subito dopo la pubblicazione.\nIl terzo EP, \"The Resolution EP\", \u00e8 stato pubblicato il 23 settembre come esclusiva Verizon e Rhapsody. L'EP contiene le canzoni \"The Resolution,\" \"Annie Use Your Telescope\" ed una versione acustica di \"The Resolution\".\nL'edizione australiana su iTunes comprende tutte le canzoni incluse anche nei due EP The Ghost Overground e In Valleys. Tuttavia, non \u00e8 compresa la traccia \"Doris Day\".\nIl titolo \u00e8 tratto da una canzone non contenuta nell'album, intitolata \"Hey Hey Hey, We're All Gonna Die\".\nPrevendite.\nCi sono state diverse prevendite per l'album \"The Glass Passenger\".\nTracce.\nContenuti extra.\nNel pacchetto in prevendita tradizionale tratto dal sito ufficiale della band, fu incluso un breve film concettuale diretto da James Minchin III intitolato \"Choke, California\", il cui protagonista era Andrew McMahon. Il trailer del film \u00e8 disponibile sulla pagina YouTube della band. Inoltre, una forma pi\u00f9 lunga del trailer contenente il lato-b \"At full speed\", fu incluso nel sito web dell'album il 13 agosto."}
{"id": "2536469", "revid": "938", "url": "https://it.wikipedia.org/wiki?curid=2536469", "title": "Jurij Krimarenko", "text": ""}
{"id": "2536484", "revid": "599013", "url": "https://it.wikipedia.org/wiki?curid=2536484", "title": "Ludwig Cr\u00fcwell", "text": "Catturato dagli inglesi il 29 maggio 1942 a causa di un atterraggio sbagliato del suo aereo, dopo la guerra venne scelto dalle forze Alleate con l'incarico di dirigere la Bundeswehr della Germania Occidentale.\nCr\u00fcwell divenne comandante dell'Afrikakorps, che era formata da una divisione di fanteria e due divisioni di panzer, il 31 luglio 1941, ossia lo stesso giorno in cui Erwin Rommel prese il comando della \"Panzer Armee Afrika\"."}
{"id": "2536485", "revid": "1873017", "url": "https://it.wikipedia.org/wiki?curid=2536485", "title": "Gosoku Ry\u016b", "text": "Il \u00e8 uno stile Karate fondato dal Gran Maestro Soke Kubota Takayuki, 10 Dan, fondatore e presidente della International Karate Association, Inc. In giapponese, la parola, \"Gosoku\" esprime il concetto di \"\"duro e veloce\",\" il che suggerisce una combinazione tra tecniche dello stile Shotokan, veloce e dinamico, con le tecniche dello stile, Goju Ry\u016b, duro e concreto.\nSoke Kubota Takayuki.\nIl maestro Soke Kubota Takayuki |\u5b97\u5bb6\u6d3c\u7530\u5b5d\u884c| nasce il 20 settembre 1934, nella prefettura di Kumamoto, Giappone, luogo in cui visse, per gli ultimi sei anni della sua vita, anche il famoso e leggendario schermidore Miyamoto Musashi. Detiene il titolo di S\u014dke, grazie al suo contributo dato allo sviluppo dello stile karate Gosoku Ry\u016b. Nel 1950 fu istruttore di auto-difesa per il dipartimento di polizia di Tokyo, dove venne notato per la sua competenza nel praticare uno stile di karate pratico ed efficiente. Ha dedicato la sua vita per l'apprendimento, la creazione, l'insegnamento e l'applicazione di tecniche di autodifesa per militari, polizia e personale civile. Si \u00e8 guadagnato i gradi cintura di nera di karate, Judo, aikid\u014d e kend\u014d . Fu annche l'inventore della Kubotan, un portachiavi di autodifesa che porta il suo nome. \u00c8 inoltre fondatore e presidente della International Karate Association, Inc.\nSistema dei gradi.\nL'avanzamento nei gradi, come indicato dal colore della cintura, \u00e8 un processo che valuta nel tempo il miglioramento nel controllo e nella coordinazione di corpo e mente durante la pratica di un'arte marziale. La durata del tempo necessario per raggiungere un determinato livello, dipende in gran parte dalla dedizione e dell'impegno del singolo studente. Ogni persona, indipendentemente dall'et\u00e0, genere, o talento innato, pu\u00f2 diventare abile, solo se applica diligentemente le tecniche insegnate.\nLa progressione dei gradi del karate si riflette nella differenziazione dei colori delle cinture. Vi sono due grandi classificazioni: i gradi delle cinture nere sono chiamati dan, mentre tutti quelli al di sotto della cintura nera sono definiti ky\u016b.\nNel Gosoku-ry\u016b, vi sono nove gradi di kyu :\nOrigini.\nL'International Karate Association venne fondata nel 1953 a Tokyo, in Giappone, allo scopo di promuovere l'insegnamento e lo stile Gosoku Ry\u016b del karate. Gosoku Ry\u016b, \"\"lo stile di forza e rapidit\u00e0\",\" incorpora i metodi di Goju Ry\u016b e Shotokan karate con jujitsu aikid\u014d, e judo. Viene applicato in modo da difendersi da qualsiasi attaccante proveniente da tutti i lati. L'International Karate Association crebbe rapidamente, fino alla sua attuale quota di 100.000 aderenti, distribuiti in 45 paesi diversi. Nel 1964, il maestro Kubota Takayuki si \u00e8 recato negli Stati Uniti. Fu in grado di interessare al suo stile di arte marziale molti giovani di talento allo scopo di creare il primo nucleo della succursale statunitense. Sotto la tutela Kubota, l'International Karate Association ha ottenuto ampio riconoscimento nel mondo delle arti marziali. I membri dell'organizzazione hanno vinto diversi titoli, tra cui quelli statali vinti nello Stato della California, nazionali vinti negli Stati Uniti e i Campionati del Mondo. L'International Karate Association ha la sua sede centrale a Glendale (California).\nMaggiori differenze con gli altri stili.\nLo stile Gosoku Ry\u016b \u00e8 simile allo stile del karate Shotokan. Si differenzia da quest'ultimo in quanto al suo interno sono presenti sia i movimenti potenti e lineari dello Shotokan sia movimenti veloci, circolari e morbidi del Goju Ry\u016b. Viene data molta enfasi sull'applicazione pratica e sullo sparring. Le posizioni sono generalmente pi\u00f9 corte quando si mettono in atto posizioni difensive o di transizione e posizioni pi\u00f9 lunghe, nei movimenti potenti. Durante i calci e nel kihon, l'insieme delle tecniche fondamentali, le mani sono tenute in guardia. Il Gosoku Ry\u016b insegna l'uso delle spazzate veloci. Nel kumite go allenamenti, gli attacchi finiscono sempre sul pavimento. Il gioco di gambe, la velocit\u00e0 e la potenza usata dalla rotazione delle gambe costituiscono la particolarit\u00e0 del Gosoku Ry\u016b rispetto agli altri stili. GoIl soku Ry\u016b presenta al suo interno tecniche di Aikid\u014d, Judo, e Jujitsu utilizzate nel combattimento.\nArmi del Kobudo.\nSul dojo vengono utilizzate molte armi: il Kubotan, il Tonfa, il Kama, il J\u014d, il Bokken, il Bokuto, lo Shinai, il Tsue (walking cane), e la Katana, o spada giapponese. Il maestro, Soke Kubota Takayuki addestr\u00f2 i suoi allievi con Taira Shinken imparando gli antichi kata del Kobudo, mentre sviluppava i suoi per la sua scuola. I kata del Kobudo da lui creati da lui :"}
{"id": "2536486", "revid": "6923", "url": "https://it.wikipedia.org/wiki?curid=2536486", "title": "Isdera", "text": "La Isdera (acronimo di Ingenieurb\u00fcro f\u00fcr Styling Design und Racing) \u00e8 una casa automobilistica tedesca, che produce autovetture sportive ad alte prestazioni e ha sede in Hildesheim, Germania. La compagnia ha base in Leonberg, Germania. Ogni autovettura \u00e8 costruita a mano ed il solo modo di acquistarne un esemplare \u00e8 quello di contattare direttamente il produttore. Ogni veicolo \u00e8 inoltre costruito in base alle richieste dell'acquirente.\nStoria.\nEberhard Schulz (* 1940) non si laurea ma fa partire la sua attivit\u00e0 col nome di \"Ednilreg (dal nome alla rovescia di sua moglie Gerlinde) Automobil Styling und Prototypenbau\" costruisce e sviluppa il proprio primo prototipo la Erator (da 'errator', vagabondo in latino) nel retrobottega d'una lavanderia.\nL'auto attraversa lo sviluppo in 3 stadi:\n- MK I: motore Volkswagen 1.600 c.c. 4 cilindri boxer iniezione da 40 kW, 760 kg 175 km/h\n- MK II: motore Ford 2.300 cc 6 cilindri a V da 79 kW, 220 km/h\n- MK III: motore Mercedes 5.000 cc 8 cilindri a V di 90\u00ba da 309 kW, 960 kg, 315 km/h (maggiore delle coeve Ford GT 40 e Lamborghini Miura)\nNel 1982 vien fondata la Isedra che diviene una s.r.l il 30 novembre 1983. Altre vetture prodotte sono la Spyder 036i del 1983, la Imperator 108i del 1984 e la Imperator 033i Spyder del 1986. I modelli furono tutti presentati al salone internazionale di auto di Ginevra in Svizzera.\nNel 1993 la Isdera progett\u00f2 il modello Commendatore 112i, cos\u00ec battezzata in onore di Enzo Ferrari. L'auto pesava 1477\u00a0kg e poteva raggiungere le 100 km/h in 4,1 secondi. La velocit\u00e0 massima era di 342\u00a0km/h. L'auto era equipaggiata con un motore 12 cilindri a V di 6.0 Litri di cilindrata di origine Mercedes-Benz da 300 kW. Il cambio era un Getrag manuale a 6 marce.\nNel 2006 la Isdera ha introdotto il modello \"Autobahnkurier AK116i\", dotato di 2 motori 8 cilindri a V di origine Mercedes-Benz.\nAll'Auto China in Beijing 2018 l'azienda ha lanciato il modello \"Commendatore GT\" con 2 motori elettrici da 300 kW alimentati da una batteria da 100 kWh."}
{"id": "2536493", "revid": "125792111", "url": "https://it.wikipedia.org/wiki?curid=2536493", "title": "Toy Story 3 - La grande fuga", "text": "Toy Story 3 - La grande fuga (\"Toy Story 3\") \u00e8 un film d'animazione del 2010 diretto da Lee Unkrich; prodotto dai Pixar Animation Studios, in co-produzione con Walt Disney Pictures, e distribuito dalla Walt Disney Studios Motion Pictures.\nScritto da Michael Arndt, il film \u00e8 l'11\u00b0 lungometraggio Pixar, nonch\u00e9 terzo capitolo dell'omonima serie dopo \"Toy Story - Il mondo dei giocattoli\" e \"Toy Story 2 - Woody e Buzz alla riscossa;\" alla pellicola prendono parte come doppiatori Tom Hanks, Tim Allen, Joan Cusack, Don Rickles, Wallace Shawn, Michael Keaton, Timothy Dalton, Bonnie Hunt e Whoopi Goldberg, vede i giocattoli venire abbandonati dal loro proprietario, Andy, ormai cresciuto e pronto a partire per il college. Un primo tentativo di realizzare il film era stato fatto dalla \"Circle 7 Animation\", il reparto di animazione digitale fondato dalla Disney nel 2005, ma l'acquisizione della Pixar da parte degli studi Disney ferm\u00f2 il progetto, che fu riavviato nel 2006 sotto la guida della Pixar.\nCome i suoi predecessori, \"Toy Story 3\" ha ricevuto il plauso della critica al momento dell'uscita, con i critici che hanno elogiato le prestazioni vocali, la sceneggiatura, la profondit\u00e0 emotiva, l'animazione e la colonna sonora di Randy Newman. \u00c8 stato il primo film d'animazione a incassare oltre 1 miliardo di dollari in tutto il mondo e la pellicola animata pi\u00f9 redditizia di sempre (primato detenuto fino al 2014, quando \u00e8 stato superato da \"Frozen - Il regno di ghiaccio\"), oltre ad avuto cinque candidature ai premi Oscar 2011, vincendo il riconoscimento per miglior film d'animazione e migliore canzone.\n\"Toy Story 3 - La grande fuga\" usc\u00ec nelle sale cinematografiche statunitensi il 18 giugno 2010, mentre in Italia, dopo la premi\u00e8re mondiale tenutasi al Taormina Film Fest il 12 giugno 2010, la pellicola debutt\u00f2 nei cinema il 7 luglio dello stesso anno. La serie \u00e8 proseguita con \"Toy Story 4\", uscito nel 2019.\nTrama.\nAndy, il proprietario di Woody, Buzz Lightyear, Jessie e degli altri giocattoli, \u00e8 ormai cresciuto e, all'et\u00e0 di 17 anni, sta per partire per il college. Ci\u00f2 nonostante \u00e8 ancora affezionato ai suoi compagni d'infanzia e, spinto dalla madre a liberare la sua stanza, decide di conservarli. I giocattoli vengono quindi messi dentro un sacco della spazzatura per essere riposti in soffitta, ad eccezione di Woody che viene messo nella scatola degli oggetti da portare al college. Proprio mentre sta andando in soffitta, sua sorella Molly lo chiama: la madre di Andy, vedendo il sacco, crede che contenga oggetti da buttare nella spazzatura e lo getta via. I giocattoli riescono ad uscire dal sacco appena prima che il camion della nettezza urbana lo prelevi e si rifugiano nella macchina della signora Davis, dove trovano lo scatolone con i vecchi giocattoli di Molly da donare all'asilo. Woody raggiunge gli amici, ma scopre che essi, credendo che Andy volesse gettarli, hanno deciso di farsi portare anche loro all'asilo; il cowboy tenta di spiegare loro che Andy, in verit\u00e0, aveva solo intenzione di metterli in soffitta, ma non viene creduto. Per non abbandonare i propri amici, entra anch'egli nello scatolone destinato all'asilo \"Sunnyside Daycare\".\nI giocattoli di Andy ricevono un caloroso benvenuto da quelli dell'asilo, comandati dall'orsacchiotto rosa Lotso e dal suo consigliere Ken, il quale si innamora di Barbie e viene ricambiato, quindi Barbie va a vivere nella casa di Ken, una villa a 3 piani con un guardaroba immenso. Dopo l'ennesimo tentativo fallito di persuadere i suoi amici a tornare da Andy, Woody li abbandona a malincuore, decidendo di fare tutto da solo. Mentre il cowboy si avvia verso l'uscita, gli altri scoprono di essere stati destinati all'\"Aula Bruco\", quella dei bimbi pi\u00f9 piccoli, che distruggono tutto quello che capita loro a tiro. Vedendo che nell'asilo esiste anche l'\"Aula Farfalla\", con bimbi pi\u00f9 grandi che trattano molto meglio i giocattoli, Buzz va a chiedere a Lotso di cambiare di classe. L'orso inizialmente acconsente, intendendo riservare tale privilegio solo a Buzz, ma poi rivela la sua vera natura dopo che questi estende la richiesta ai suoi amici: \u00e8 un capo meschino e infido e, insieme ai suoi scagnozzi, cattura Buzz e lo punisce riportandolo alle impostazioni originarie di fabbrica, facendolo quindi ritornare ad essere un ranger spaziale disciplinato e fanatico, e assegnandogli la missione di sorvegliare i suoi ex compagni, che vengono fatti prigionieri.\nWoody riesce a scappare dal Sunnyside lanciandosi dal tetto, ma finisce impigliato in un albero e viene raccolto da Bonnie, la bimba figlia della proprietaria dell'asilo, che lo porta a casa con s\u00e9. A casa della bambina Woody fa conoscenza con i suoi giocattoli. Uno di questi, Chuckles, \u00e8 un clown giocattolo che rivela a Woody la verit\u00e0 su Lotso e il Sunnyside: l'orsacchiotto rosa, un bambolotto di nome Bimbo e Chuckles stesso erano una volta di propriet\u00e0 di Daisy, una bambina che li aveva smarriti dopo averli portati con s\u00e9 durante una gita in campagna. I tre erano riusciti, dopo un faticoso viaggio, a fare ritorno a casa, ma l\u00ec Lotso aveva scoperto che i genitori avevano gi\u00e0 comprato a Daisy un nuovo Lotso. L'esperienza si era rivelata uno shock per l'orsacchiotto, che aveva costretto Bimbo e Chuckles ad andarsene con lui, convincendoli che la bambina avesse rimpiazzato anche loro. I tre si erano cos\u00ec stabiliti al Sunnyside, che hanno fatto diventare un vero lager per giocattoli: la costruzione \u00e8 circondata da un muro alto e resistente e, di notte, chiunque tenti la fuga o infranga le dure regole imposte viene chiuso in un cassone pieno di sabbia nel parco giochi, le porte vengono chiuse a chiave, i corridoi vengono sorvegliati costantemente dai camion giocattolo e sono presenti telecamere di sicurezza controllate da una scimmia giocattolo che, non appena vede qualcosa di sospetto, d\u00e0 l'allarme suonando due grossi piatti.\nAll'asilo, intanto, Mrs. Potato, tramite il suo occhio dimenticato a casa in camera da letto, scopre che Woody aveva detto la verit\u00e0 e che Andy li sta cercando. Il cowboy ritorna quindi al Sunnyside facendosi portare da Bonnie, per aiutare i suoi amici ad evadere dall'asilo: con un piano ingegnoso neutralizza la scimmia e strappa Buzz dalle grinfie di Lotso. Nel tentativo di far ritornare Buzz com'era prima, per\u00f2, i giocattoli di Andy lo impostano accidentalmente nella modalit\u00e0 in cui parla in spagnolo. Il gruppo mette comunque in opera un piano per fuggire dall'asilo attraverso lo scarico dei rifiuti, che per\u00f2 viene intercettato da Lotso. Woody avvia una discussione sul fatto che solo lui era stato rimpiazzato e che ha ingannato quelli che un tempo erano i suoi amici solo per mero egoismo, mostrando anche a Lotso e a Bimbo il ciondolo che teneva quest'ultimo, ma l'orso lo rompe davanti agli occhi del neonato. Bimbo si rende quindi conto della perfidia di Lotso e lo getta nel cassonetto dei rifiuti, ma l'orso riesce a trascinare con s\u00e9 il cowboy. Il resto del gruppo si trova quindi costretto a seguirli nel bidone; una volta dentro il camion della nettezza urbana, a Buzz cade addosso un televisore mentre tenta di salvare Jessie e l'incidente gli fa recuperare le impostazioni originali, tornando ad essere il Buzz che tutti conoscevano.\nIl camion dei rifiuti porta i giocattoli alla discarica, dove i giocattoli vengono trasportati verso un enorme inceneritore. A un certo punto Woody scorge il pulsante che permette di bloccare le macchine e chiede a Lotso, apparentemente passato dalla loro parte, di andare a premerlo. Aiutato dagli altri giocattoli, Lotso riesce a raggiungere il pulsante, ma all'ultimo momento meschinamente si rifiuta di premerlo e lascia cadere il gruppo dentro l'inceneritore. All'interno della fornace i giocattoli, non vedendo pi\u00f9 via di scampo, si rassegnano al proprio destino e si prendono per mano per darsi forza nell'affrontare la propria fine. D'un tratto un grosso gancio, manovrato dai tre alieni figli adottivi di Mr. e Mrs. Potato, li raccoglie salvandoli dall'incenerimento. Woody e gli amici tornano a casa di Andy, mentre Lotso viene raccolto da un netturbino, che lo attacca al radiatore del proprio camion.\nDopo aver ascoltato Andy dire alla madre che lui sar\u00e0 sempre al suo fianco, Woody si rende conto che lui e gli altri giocattoli sarebbero pi\u00f9 utili altrove, quindi scrive un messaggio in cui suggerisce ad Andy di regalare i giocattoli a Bonnie. Il ragazzo, dopo aver letto il biglietto (che crede gli sia stato lasciato dalla madre), va da Bonnie e le regala tutti i giocattoli, mostrandoli e presentandoli uno ad uno finch\u00e9, sul fondo dello scatolone, trova Woody (rimanendo perplesso in quanto era convinto di averlo messo tra gli oggetti per il college). Dopo una iniziale esitazione, regala anche il cowboy alla bimba, passando poi il pomeriggio a giocare con lei. Quando alla fine l'auto di Andy si allontana per andare al college, Woody saluta commosso il suo vecchio padrone: ora i giocattoli possono iniziare la loro nuova vita con Bonnie.\nProduzione.\n\"Toy Story 3\" ebbe una gestazione travagliata, tanto che nel corso degli anni pass\u00f2 attraverso due studi di animazioni e altrettanti registi. Idee di un secondo seguito di \"Toy Story\" iniziarono a circolare subito dopo l'uscita di \"Toy Story 2\", che raccolse i favori di critica e pubblico e incoraggi\u00f2 lo studio a realizzare un altro episodio. John Lasseter fu favorevole all'idea a tal punto che, nonostante i problemi legati alla produzione del sequel, quali il cambio di regia e la decisione di riscrivere e animare dal principio gran parte della pellicola a un anno dalla data di uscita prevista, pens\u00f2 di iniziare immediatamente la produzione di \"Toy Story 3\", affidando la regia ad uno dei suoi collaboratori. Joe Ranft inizi\u00f2 a sviluppare diverse idee ed era in procinto di stendere un abbozzo di sceneggiatura quando una disputa tra la Disney e la Pixar blocc\u00f2 qualsiasi tentativo di produzione che coinvolgeva i personaggi della serie. Scaduto l'accordo di produzione tra le due compagnie nel 2004, la Disney, forte del fatto di detenere i diritti sui personaggi di tutti i film fino ad allora prodotti e sugli eventuali seguiti, mise in piedi lo studio di animazione al computer Circle 7 Animation, con l'intento di produrre film e serie televisive senza il coinvolgimento della Pixar, per non doverne dividere i profitti.\nLa prima produzione messe in cantiere fu proprio \"Toy Story 3\", che sarebbe stata diretta da Badley Raymond, regista di \"\". Il progetto, tuttavia, si rivel\u00f2 controproducente quando l'amministratore delegato Michael Eisner lasci\u00f2 la Disney nell'ottobre 2005. Nel 2006 la Disney acquist\u00f2 la Pixar, diventando cos\u00ec il pi\u00f9 grande studio d'animazione del mondo. John Lasseter ed Ed Catmull erano ora a capo del reparto animazione. Il rimpiazzo di Eisner, Robert Iger, affid\u00f2 le sorti dello studio a Lasseter e Catmull, che fecero chiudere Circle 7 e tutti i progetti in via di sviluppo, compreso \"Toy Story 3\". In maggio, Iger annunci\u00f2 che \"Toy Story 3\" sarebbe ripartito sotto la guida della Pixar.\nRegia.\nNel febbraio 2007 venne annunciato che Lee Unkrich avrebbe diretto la pellicola. Il regista fu intimorito dal fatto di essere il primo a lavorare come regista ad un film Pixar senza essere un animatore. Unkrich aveva acquisito esperienza lavorando come co-regista a \"Toy Story 2\", \"Monsters &amp; Co.\" e \"Alla ricerca di Nemo\", e aveva imparato che non occorreva conoscere a fondo le tecniche d'animazione, ma avere delle opinioni sulle interpretazione, come se gli animatori fossero attori, dando loro suggerimenti su cosa il personaggio doveva trasmettere o comportarsi.\nTemendo che il terzo capitolo non fosse all'altezza degli episodi precedenti, il regista e i suoi collaboratori presero ad esempio di conclusione naturale, coerente e non artificiosa \"Il ritorno del re\", terzo capitolo della saga de \"Il Signore degli Anelli\".\nIl 3D di \"Toy Story 3\" venne curato da Bob Whitehill, supervisore della stereoscopica di \"Up\" e della riconversione degli altri due \"Toy Story\", attraverso il metodo di produzione Disney Digital 3-D. Il lavoro, facilitato dall'esperienza accumulata con la conversione dei primi due capitoli della saga, occup\u00f2 l'ultimo anno di produzione della pellicola, ma la progettazione inizi\u00f2 ben quattordici mesi prima dell'uscita nei cinema. Whitehill, il cui compito fu inficiato da molti compromessi, primo tra tutti il fatto che i singoli reparti si mostrarono pi\u00f9 propensi a come rendere al meglio il proprio lavoro, piuttosto che preoccuparsi della resa 3D, non ebbe potere decisionale sulle inquadrature da utilizzare, ma riusc\u00ec a cambiarne alcune in quanto oggetti sfocati in secondo piano catturavano l'attenzione molto pi\u00f9 di quelli in primo piano, o prolungarne altre per sfruttare a pieno l'effetto tridimensionale.\nIl processo di rendering, che richiese tra le due e le trenta ore per fotogramma (a seconda delle inquadrature pi\u00f9 o meno complesse), consistette nel renderizzare praticamente due film, la versione per l'occhio sinistro e quella per l'occhio destro, che andavano a ricreare la versione stereoscopica. Questo processo avvenne quasi in contemporanea, per evitare che qualcosa nel frattempo - un codice o un'ombreggiatura aggiornata - cambiasse nel fotogramma originale. Se cos\u00ec fosse stato, infatti, la versione per l'occhio destro sarebbe risultata diversa e non avrebbe combaciato con quella per l'occhio sinistro. Il 3D venne usato maggiormente nei momenti in cui i personaggi sono in pericolo, per sottolineare la tensione e il senso di insicurezza, mentre nelle scene ambientate nella stanza di Andy, il mondo in cui vivono da sempre, risulta meno evidente.\nSceneggiatura.\nI lavori sulla sceneggiatura del film iniziarono nel 2006, quando John Lasseter, Andrew Stanton, Pete Docter, Lee Unkrich, Bob Peterson, Jeff Pidgeon e Darla K. Anderson tornarono al \"Loft del poeta\", un edificio a Tomales Bay, nel quale avevano concepito la trama di \"Toy Story\", e stesero le basi per il nuovo episodio. Il team creativo ignor\u00f2 deliberatamente la versione della Circle 7, preferendo ideare qualcosa di vicino allo spirito dell'originale \"Toy Story\" (la prima stesura della Circle 7 partiva infatti dalla premessa di un malfunzionamento di Buzz Lightyear, che, dopo aver ferito accidentalmente il suo proprietario, veniva spedito al centro d'assistenza di Taipei, costringendo Woody e gli altri a intraprendere il viaggio per salvare il giocattolo).\nStanton si prese una pausa dalla lavorazione di \"WALL\u2022E\" per scrivere un trattamento di venti pagine, che venne rielaborato dallo sceneggiatore Michael Arndt e dallo stesso Unkrich. Arndt non fu l'unico a mettere mano alla storia, che in realt\u00e0 fu frutto di una collaborazione pi\u00f9 ampia. La sceneggiatura, infatti, fu integrata da Unkrich, dallo \"story team\", un reparto addetto unicamente alla creazione di scene e gag, e allo sviluppo narrativo e dal \"Pixar Brain Trust\" (composto da Lasseter, Docter, Stanton, Arndt, Peterson, Brad Bird e Brenda Chapman), il quale, dopo aver visionato periodicamente gli story reel, aiutava il team con consigli e suggerimenti. Dopodich\u00e9, il film veniva smembrato in una ventina di sequenze, che potevano essere riscritte un numero variabile di volte prima di ottenere l'approvazione finale (alcune scene cruciali vennero sviscerata in sessanta bozze differenti). Molte delle situazioni e dei personaggi presenti nel film derivano da concetti scartati da altri progetti Pixar, come Lotso, originariamente apparso nel trattamento del seguito abortito di \"Tin Toy\", \"A Tin Toy Christmas\", la cui storia sarebbe poi dovuta confluire in \"Toy Story\". Altri snodi narrativi, invece, presero spunto da eventi realmente accaduti, come la scena dello scambio dei giocattoli nel sacco della spazzatura, basata su un fatto capitato al regista, che durante un trasloco aveva accidentalmente gettato un sacco contenente la collezione di peluche della moglie, scambiandolo per immondizia.\nL'elemento del film di fuga presente nel secondo atto venne introdotto dopo la visita in diversi asili che, con le telecamere e gli alti muri, sembravano ricreare l'ambiente carcerario. Tra le opere che funsero da ispirazione, il regista cit\u00f2 \"Nick mano fredda\", \"La grande fuga\" e \"Prima di mezzanotte\".\nDurante la pre-produzione i realizzatori videro che la sequenza d'apertura, originariamente pensata per il primo episodio, ma tagliata per motivi di tempo e budget, non stava funzionando a dovere: il salto da un'immaginifica scena d'azione alla realt\u00e0 di un Andy cresciuto sembrava troppo brusco. Perci\u00f2, idearono una transizione pi\u00f9 dolce con l'espediente delle registrazioni di Andy da bambino, che datava per\u00f2 la scena d'apertura all'epoca in cui il ragazzo possedeva tutti i suoi giocattoli. Unkrich dichiar\u00f2 che se avesse potuto rimettere mano al film, avrebbe inserito nell'inseguimento il personaggio di Bo Peep, la cui presenza avrebbe reso ancora pi\u00f9 significativa la scena.\nCast.\nAl processo di sceneggiatura si affianc\u00f2 ben presto quello della scelta delle voci dei personaggi e della registrazione dei dialoghi. Nella versione originale del film, a doppiare la pellicola compaiono attori come Tom Hanks, Tim Allen, Ned Beatty e Whoopi Goldberg.\nNel film compaiono anche, riprendendo i rispetti ruoli dei precedenti episodi, Don Rickles, Wallace Shawn, Estelle Harris, R. Lee Ermey, Laurie Metcalf ed Erik von Detten, e, in ruoli minori, Bonnie Hunt, Whoopi Goldberg, Timothy Dalton e Richard Kind.\nCameo.\nIn linea con altri film Pixar, \"Toy Story 3\" contiene diversi camei di personalit\u00e0 legata allo studio. Teddy Newton, regista del corto allegato al film \"Quando il giorno incontra la notte\", doppia Telefono chiacchierone, Bud Luckey, designer dei personaggi e regista de \"L'agnello rimbalzello\" interpreta Chuckles il clown, Bob Peterson, co-regista e co-sceneggiatore di \"Up\", doppia il bidello al Sunnyside, mentre il regista Lee Unkrich compare nel ruolo di Jack-in-a-Box, il pupazzo a molla che esclama \u00abNuovi giocattoli!\u00bb all'arrivo di Woody e dei suoi amici. La voce della figlia di Unkrich, inoltre, che aveva doppiato Molly nei precedenti episodi, viene qui utilizzata nel flashback iniziale.\nRiprese.\nL'animazione del film fu supervisionata da Bobby Podesta e Mike Venturini, il cui lavoro inizi\u00f2 molto prima dell'inizio dell'animazione, quando mostrarono le migliori sequenze dei primi due film al gruppo di animatori e insegnarono loro a non tentare di emulare quello stile, ma di capire cosa funzionava in quelle scene e di riprodurlo alla loro maniera. Intervistarono, inoltre, diverse personalit\u00e0 legate alla saga: Peter Doctor, supervisore dell'animazione del primo \"Toy Story\", cos\u00ec come John Lasseter, Dylan Brown, direttore dell'animazione di \"Toy Story 2\", e gli animatori Doug Sweetland e Angus MacLane. Anche chi non aveva mai lavorato a nessuno degli episodi, come Brad Bird, venne intervistato, offrendo un parere esterno.\nUn altro ostacolo per gli artisti fu quello di imparare a creare gli stati d'animo con minori punti di controllo e articolazione sul personaggio rispetto a quanto erano abituati. Podesta e Venturini affermarono che il problema era nel far capire agli animatori che dovevano essere in grado di ottenere ci\u00f2 che volevano anche con personaggi pi\u00f9 limitati, come Woody e Buzz. Inoltre, nella sequenza dei titoli di coda, in cui Buzz e Jessie ballano un paso doble, la produzione chiese aiuto ai ballerini di \"Dancing with the Stars\" Tony Dovolani e Cheryl Burke per avere dei riferimenti reali sui quali basare la scena.\nCon un budget di $, il film ebbe a disposizione sofisticate tecnologie grazie alle quali la troupe riusc\u00ec a creare sequenze pi\u00f9 complesse rispetto agli altri film della saga. Una novit\u00e0 a livello tecnico fu la creazione di Lotso, il primo personaggio Pixar fatto interamente di peluche. Per il computer le superfici di plastica sono pi\u00f9 facilmente gestibili rispetto ad un tessuto morbido come quello di un peluche e ci\u00f2 richiese agli animatori uno studio accurato su come si piega e si comprime un peluche e quali sono i movimenti che un pupazzo senza struttura interna \u00e8 in grado di eseguire.\nTuttavia, la miglioria maggiore fu la resa degli esseri umani, nel realizzare i quali i tecnici applicarono tutte le loro conoscenze in termini di articolazioni, controllo dei movimenti, ombreggiatura delle superfici e simulazioni di tessuti e peli. La difficolt\u00e0 dell'incarico per i supervisori fu di mantenere un equilibrio tra l'avanzamento tecnologico e la necessit\u00e0 di rendere pi\u00f9 piacevole l'aspetto dei personaggi umani, pur dando la sensazione che essi facessero parte di quel mondo. L'animazione fu ufficialmente completata il 26 marzo 2010, mentre il film vero e proprio venne ultimato il 30 aprile dello stesso anno.\nDesign e scenografia.\nIl design dei personaggi e le scenografie vennero curate da Bob Pauley, lo scenografo del primo episodio che aveva contribuito alla creazione stilistica di Buzz Lightyear. All'inizio della produzione, il team di lavoro riguard\u00f2 i disegni concettuali con l'intento di modificare i design originali dei personaggi contenuti nei computer Pixar. La troupe scopr\u00ec che i file grafici risalenti a quell'epoca non potevano essere modificati. I realizzatori dovettero ricostruirli da zero, apportando diverse modifiche. A Woody, per esempio, furono aggiunti pi\u00f9 livelli di texture e migliorati i motivi grafici dei vestiti. Affinch\u00e9 desse maggiormente l'impressione che fosse fatto di stoffa, furono ridisegnate le cuciture e rese pi\u00f9 evidenti le pieghe degli indumenti quando compie dei movimenti.\nDurante la fase di ricerca, per avere dei riferimenti dei luoghi, i creatori visitarono diverse strutture, tra cui un inceneritore e degli asili, notando come ci fossero diverse similitudini tra l'architettura di un asilo, con videocamere di sicurezza e bidoni pieni di giocattoli che sembrano celle, e quella di una prigione. Questo spunto li spinse a visitare il carcere di Alcatraz per poter unire al meglio i due elementi. Tuttavia, l'intento della produzione fu quello di rendere credibile il film, piuttosto che replicare la realt\u00e0.\nL'art director si concentr\u00f2 maggiormente su Andy e sulla resa della sua stanza. Nel film, infatti, il personaggio di Andy \u00e8 un diciassettenne ed ha subito un drastico cambiamento rispetto al film precedente. Il team di Pauley torn\u00f2 al modello originale di Andy, una scultura ancora presente negli archivi Pixar, e studi\u00f2 le fotografie dei figli di Lasseter, prestando particolare attenzione all'evoluzione nel tempo della struttura fisica e del volto per ottenere un'ipotesi realistica di come sarebbe cresciuto Andy. Per quanto riguarda la stanza del personaggio, gran parte della scenografia e degli arredi vennero colorati con varie tonalit\u00e0 di blu, per trasmettere un senso di sicurezza e di assenza di pericoli.\nI realizzatori vollero omaggiare nel film Steve Jobs dando ad Andy un Mac, a Molly un iPod e mostrando brevemente Woody navigare in internet con un iMac G5. Jobs viene anche ringraziato nei titoli di coda del film, insieme, tra l'altro, a Cathleen Brown, Hayao Miyazaki e Toshio Suzuki.\nFotografia.\nLa fotografia del film fu affidata a Jeremy Lasky, che aveva gi\u00e0 lavorato a \"WALL\u00b7E\", \"Cars - Motori ruggenti\" e \"Alla ricerca di Nemo\", e Kim White. Lasky si occup\u00f2 di impostare la scena e i movimenti della macchina da presa virtuale all'interno del set creato al computer, mentre a White venne affidato il compito di illuminare gli ambienti.\nAnche per quanto riguard\u00f2 la fotografia, \"Toy Story 3\" dispose di mezzi e talenti pi\u00f9 sofisticati rispetto ai precedenti episodi. Gli avanzamenti tecnologici nella resa delle superfici, nell'illuminazione e nell'uso della cinepresa dovettero far fronte alla continuit\u00e0 stilistica della saga, come il regista stesso ammise: \u00ab\u00c8 pur sempre un film che segue la scia di \"Toy Story\", ma vogliamo anche mostrare il talento degli artisti e la raffinatezza della tecnologia\u00bb.\nJeremy Lasky lavor\u00f2 a stretto contatto con Unkrich per impostare le varie inquadrature. I due limitarono le infinite possibilit\u00e0 che la tecnologia offriva loro, a favore di movimenti di camera coerenti con le situazioni, plausibili e tipici del cinema dal vivo, evitando di creare angolazioni irrealistiche e \u00abda videogioco\u00bb, con l'obbiettivo di spostare l'attenzione a quello che i personaggi provano e sentono, piuttosto che a quello che sta facendo la cinepresa. Lasky afferm\u00f2 al riguardo: \u00abLe nostre camere hanno molta pi\u00f9 grazia ora e pi\u00f9 realismo nel modo in cui si muovono. Siamo diventati molto pi\u00f9 bravi che mai con la macchina a mano e la profondit\u00e0 di campo \u00e8 pi\u00f9 ricca\u00bb. Per aumentare il coinvolgimento dello spettatore, la camera venne posizionata all'altezza dei giocattoli, facendo risaltare la grandezza degli ambienti e mostrandoli dal punto di vista dei protagonisti. L'illuminazione, invece, contribu\u00ec ad ampliare la scala d'azione in cui il film si muove, grazie a momenti in cui la rifrazione della luce riempie il fotogramma o in cui parte della drammaticit\u00e0 di una scena \u00e8 data dall'illuminazione stessa, come nel finale all'interno dell'inceneritore.\nEffetti speciali.\nGli effetti speciali del film vennero realizzati da un team di tecnici a cui fece capo Guido Quaroni, gi\u00e0 supervisore agli effetti speciali in \"Toy Story 2 - Woody e Buzz alla riscossa\" e \"Monsters &amp; Co.\" Tra le varie mansioni, quella di gestire il simulatore di fenomeni fisici e atmosferici, della resa dei tessuti e delle ombreggiature. Nonostante gli anni di innovazioni e perfezionamenti dei software che separano questo capitolo dai precedenti, il film present\u00f2 diverse sfide tecniche che vennero risolte grazie anche all'aiuto del reparto ricerca e sviluppo.\nUna delle scene pi\u00f9 difficili per il team degli effetti speciali fu quella ambientata nell'inceneritore, in cui compaiono milioni di rifiuti e pezzi di spazzatura triturata diretti verso l'inceneritore. La sequenza contiene la pi\u00f9 alta mole di dati rispetto al resto del film e, secondo la produttrice Darla K. Anderson, non ci sarebbe stato il tempo materiale n\u00e9 le risorse finanziarie adeguate per animare manualmente ogni singolo oggetto presente sullo schermo. Un problema simile si present\u00f2 quando venne il momento di animare i numerosi sacchi d'immondizia nel corso del film. I sacchi dovevano essere illuminati e animati plausibilmente senza dare la sensazione di innaturalit\u00e0, che avrebbe altrimenti distratto gli spettatori. Un altro effetto che si dimostr\u00f2 pi\u00f9 complesso del previsto e che richiese l'uso del simulatore fu l'abbigliamento di Bonnie, composto da molti strati di vestiario di tessuti diversi, tra cui denim, tulle e cotone, che si dovevano muovere e interagire tra di loro come delle vere stoffe.\nGli effetti speciali del film vennero nominati ai Visual Effects Society Awards e per il BAFTA ai migliori effetti speciali. Quest'ultima nomination fu la quarta candidatura per un lungometraggio d'animazione nella categoria, dopo \"La bella e la bestia\", \"Toy Story\" e \"A Bug's Life - Megaminimondo\".\nEffetti sonori.\nGli effetti sonori del film vennero curati dal sound designer Tom Myers, dal mixer Michael Semanick e dal montatore del suono Al Nelson. I tre videro una versione su storyboard del film all'inizio del 2009, durante una riunione con il regista, per poi iniziare separatamente i propri compiti alla fine dell'anno. Gary Rydstrom collabor\u00f2 al film in veste di consulente, dando consigli e suggerimenti, avendo lavorato ai precedenti \"Toy Story\".\nLa preoccupazione principale di Unkrich fu quella di mantenere una continuit\u00e0 e una coerenza con gli altri episodi della serie anche per quanto riguardava i suoni. Gran parte degli effetti sonori, dunque, provennero dalla biblioteca sonora della Pixar. Nuovo materiale fu invece sviluppato per le diverse modalit\u00e0 di Buzz presenti nel film. Per la versione demo, Myers modific\u00f2 i normali rumori del giocattolo, rendendoli pi\u00f9 secchi e metallici. Per la modalit\u00e0 spagnola, invece, i tecnici aggiunsero pi\u00f9 fluidit\u00e0, dandogli una componente \u00abromantica\u00bb. Unkrich fu molto specifico sugli aspetti del suono e della sua interazione con la colonna sonora. Quando i giocattoli interagiscono con gli esseri umani, per esempio, emettono suoni pi\u00f9 deboli e soffocati rispetto ai rumori d'ambiente. Ma quando in scena compaiono solo i giocattoli, i suoni vengono amplificati, per sottolineare una maggiore presenza scenica.\nUno dei problemi che si present\u00f2 nel corso della produzione fu la creazione dei nuovi suoni registrati che Buzz e Woody emettono nel corso del film. Questi effetti, infatti, furono ideati per il primo \"Toy Story\" da Gary Summers, con l'uso di una scatola per brusii analogica. Alla fine del 2009, Myers scopr\u00ec che quest'ultima era stata distrutta e tent\u00f2 diverse soluzioni alternative, ma nessun programma poteva simulare alla stessa maniera quel suono. Contatt\u00f2 allora Howie Hammerman, l'ingegnere che ide\u00f2 la scatola, chiedendogli di ricostruirla. Grazie ad Hammerman, i tecnici riuscirono ad ottenere il brusio dei giocattoli desiderato, seppur con qualche lieve differenza rispetto alla versione originale.\n\"Toy Story 3\", il cui mixaggio finale venne ultimato nel febbraio del 2010, fu il primo film masterizzato e proiettato nei cinema con un sistema audio Dolby Surround 7.1. Questo consent\u00ec ai tecnici di essere pi\u00f9 precisi nel posizionamento di suoni, musica ed effetti ambientali e rese il dialogo dei personaggi pi\u00f9 chiaro e cristallino.\nColonna sonora.\nLa colonna sonora del film fu composta da Randy Newman, che aveva gi\u00e0 lavorato a \"Toy Story\", \"Toy Story 2\" e ad altri film Pixar. Il regista Lee Unkrich fu molto specifico sugli aspetti della colonna sonora. Chiese infatti al compositore di \u00abDare un tocco alla Carl Stalling\u00bb ad alcune scene, come la prima fuga di Woody dal Sunnyside, in cui tutti i movimenti del giocattolo sono sottolineati da percussioni musicali e supportati dagli effetti sonori.\nMostrato allo ShoWest di Las Vegas nella primavera del 2010, il film era stato mixato con una colonna sonora temporanea, che includeva \"Electric Eye\" dei Judas Priest nella sequenza iniziale, in cui i tre alieni cambiano stazione radio nella loro macchina e molto materiale composto da Newman per altre pellicole, tra cui delle partiture inutilizzate di \"Air Force One\" (divenute parte integrante delle tracce \"Cowboy!\", \"Come to Papa\" e \"The Claw\"). Nella scena dell'inceneritore, invece, il brano di accompagnamento, che proveniva da \"Terminator 2 - Il giorno del giudizio\", influenz\u00f2 in parte il risultato finale nell'utilizzo di suoni metallici e nell'atmosfera industriale. Newman, seguendo le indicazioni del regista, scrisse quindi delle musiche molto simili a quelle presenti nella colonna sonora temporanea. Uno dei pochi temi ex novo fu quello dedicato a Lotso, che venne descritto dal regista come \u00abUn signore del sud con una pronuncia strasciata di New Orleans.\u00bb e al quale venne affidato un motivo che rispecchia la sua personalit\u00e0, attraverso molti accordi per armonica a bocca.\nNel film compaiono diverse canzoni, come \"Dream Weaver\" di Gary Wright, \"Le Freak\" dei Chic e la versione originale di \"You've Got a Friend in Me\". Le uniche due canzoni originali presenti nel film sono una cover spagnola dei Gipsy Kings di \"You've Got a Friend in Me\", registrata negli Abbey Road Studios, e \"We Belong Together\", un brano pop rock scritto da Newman, in cui due persone si rendono conto che le loro vite sono fatte per essere unite l'una all'altra. Inizialmente scritta come un duetto, Newman immagin\u00f2 che lo studio avrebbe ingaggiato delle voci giovani, \u00abCome, chess\u00f2, John Mayer e Katy Perry.\u00bb, per cantarla, ma l'ipotesi venne scartata, preferendo che fosse lo stesso Newman ad eseguirla, anche in favore una continuit\u00e0 musicale con i precedenti episodi. \"We Belong Together\" venne nominata ai Premi Oscar 2011 e, oltre ad essere stata eseguita durante la serata, insieme alle altre canzoni candidate, insieme agli altri candidati nella categoria, fin\u00ec per vincere il premio, facendo aggiudicare a Newman il suo secondo Oscar per la miglior canzone.\nPromozione.\nLa campagna pubblicitaria del film venne principalmente incentrata su una campagna virale online, oltre alle tradizionali tipologie promozionali come poster, trailer e clip dedicate ai diversi aspetti della produzione, i doppiatori, i nuovi personaggi, e al ritorno dei protagonisti originali.\nI Gipsy Kings si esibirono con la reinterpretazione spagnola di \"You've Got a Friend in Me\" (e riproposero anche la loro canzone pi\u00f9 famosa, \"Bamboleo\") al programma \"Dancing with the Stars\", in cui i ballerini che avevano aiutato a creare la coreografia per la scena con Buzz e Jessie, Dovolani e Burke, eseguirono quello stesso ballo.\nLocandine.\nPer la promozione della pellicola vennero diffuse numerose locandine:\nTrailer.\nDopo essere stato mostrato le prime immagini del film al NAB Show di Las Vegas nell'aprile 2009, il teaser trailer venne allegato alle copie cinematografiche di \"Up\" e \"Avatar\". Il filmato mostra Woody guidare una squadra di giocattoli nella creazione del logo del film, con oggetti di fortuna recuperati nella stanza, mentre Buzz ne ha gi\u00e0 costruito la versione definitiva. Woody ribatte che il loro logo si illumina, mostrando le luci intorno al titolo. Buzz, allora, batte le mani, facendo illuminare il proprio logo. Il 2 ottobre 2009 venne presentato il primo trailer ufficiale del film, allegato al versione in 3D di \"Toy Story\" e \"Toy Story 2\". Nella versione italiana del trailer, Barbie venne doppiata da Emanuela Pacotto, voce ufficiale del personaggio, poi sostituita nel film da Claudia Gerini. L'11 febbraio 2010 venne pubblicato il secondo trailer, incentrato sulla presentazione dei nuovi personaggi del Sunnyside.\nCampagna virale.\nPer la promozione del film vennero create diverse campagne virali parallele, costituite principalmente da video e clip animate. Tra i video virali, un'intervista a Ken, uno dei nuovi personaggi del film, in cui il bambolotto discute il suo essere un accessorio per bambine, e la serie \"Ken's Dating Tips for Today's Bachelor\" (\"I consigli di Ken per lo scapolo moderno\"), in cui Ken d\u00e0 dei consigli sulla seduzione e l'approccio ad un appuntamento. I tre filmati, disponibili su YouTube si intitolano \"Conosci te stesso, sii te stesso\", \"Farsi desiderare\" e \"La comunicazione \u00e8 tutto\".\nIn seguito, vennero caricate YouTube, tramite gli utenti fake MrCrazycommercials e GaikokujinJoe1 (soprannome dato dai Giapponesi ai turisti stranieri), delle registrazioni su cassetta di spot pubblicitari americani e giapponese risalenti agli anni ottanta su Lotso Grandi Abbracci, come se il giocattolo fosse stato realmente in produzione in quel periodo.\nCome ulteriore mossa promozionale, il primo atto del film fu proiettato in anticipo per gli studenti di 65 universit\u00e0 americane. La visione del film, totalmente gratuita, era possibile se si dimostrava all'entrata la propria identit\u00e0 di studente frequentante una di queste universit\u00e0. Queste proiezioni avevano l'obiettivo di invogliare il pubblico a comprare il biglietto per vedere il finale, ma anche per tentare di fare presa su un pubblico che avrebbe potuto non essere pi\u00f9 interessato alla serie di \"Toy Story\", avendo visto il primo film durante l'infanzia, e relegandola ad un'esperienza prettamente infantile.\nNei campus di queste universit\u00e0 vennero affissi dei volantini per l'assunzione di fattorini per Pizza Planet, la catena di ristoranti fittizia apparsa in tutti i film Pixar, recanti un indirizzo web, \"BuzzCampusWUstl.com\", che rimandava alla pagina di Facebook dedicata alla pellicola.\nDistribuzione.\nData di uscita.\nLa pellicola venne presentata in anteprima il 12 giugno 2010 al Taormina Film Fest e il 15 giugno a Buenos Aires, per poi debuttare nel resto del mondo a partire dai giorni seguenti:\nDivieti.\nIl film fu distribuito con il visto censura \"film per tutti\" in gran parte delle nazioni in cui usc\u00ec, eccezione fatta per Finlandia, Norvegia e Svezia, dove fu vietato ai minori di 7 anni, Paesi Bassi e Portogallo, vietato ai minori di 6 anni, mentre in Singapore e in Sudafrica non fu consentita la visione ai minori di 10 anni accompagnati. Questi divieti furono imposti a causa delle scene in cui i giocattoli tentano la fuga dal Sunny Side e responsabili dei momenti pi\u00f9 inquietanti della pellicola, e sulla sequenza della fornace, in cui i personaggi protagonisti rischiano la morte. Anche negli Stati Uniti d'America non furono adottati divieti. Tuttavia, poco dopo l'uscita della pellicola, Joan Graves, presidente della MPAA, ammise che la certificazione \"general audiences\" fu un grave errore e che, basandosi sulle reazioni e i commenti dei genitori riguardo alla famigerata scena dell'inceneritore, avrebbe dovuto attribuire alla pellicola un visto PG (vietato ai minori di 10 anni non accompagnati).\nCortometraggi allegati.\nCome per tutti i film Pixar, ai quali vengono allegati dei cortometraggi animati, prima di \"Toy Story 3 - La grande fuga\" venne proiettato il corto \"Quando il giorno incontra la notte\" (\"Day &amp; Night\"), diretto da Teddy Newton, che in \"Toy Story 3\" doppia il personaggio di Telefono chiacchierone, in cui viene raccontato l'incontro tra due entit\u00e0 distinte, Giorno e Notte. \"Quando il giorno incontra la notte\", a differenza dei precedenti lavori Pixar, unisce elementi disegnati a mano con animazione al computer. Il designer Don Shank afferm\u00f2 che \u00e8 \u00abdiverso da tutto ci\u00f2 che Pixar ha prodotto fino ad ora\u00bb.\nOltre all'apprezzamento di critica e pubblico, il cortometraggio ottenne il Visual Effects Society Award per la miglior animazione in un cortometraggio animato, l'Annie Award per miglior cortometraggio e la candidatura all'Oscar al miglior cortometraggio d'animazione.\nEdizioni estere.\nEdizione italiana.\nA differenza dei primi due capitoli il doppiaggio \u00e8 stato effettuato presso la Dubbing Brothers Int. Italia.\nL'edizione italiana del film presenta un sottotitolo, \"La grande fuga\", che non compare nell'edizione originale e fu inserito per uniformare la pellicola con le precedenti due (anche queste con un sottotitolo non presente nell'edizione originale). Per curare i dialoghi e la direzione del doppiaggio venne chiamato come nei capitoli precedenti - e tutti i lavori Pixar - Carlo Valli, che diresse un cast composto, tra gli altri, non solo da Fabrizio Frizzi e Massimo Dapporto, che tornarono nei rispetti ruoli di Woody e Buzz, ma anche Claudia Gerini, Fabio De Luigi, Gerry Scotti, Giorgio Faletti e Matteo Leoni.\nPer promuovere il film, il canale Disney XD indisse un concorso, simile a quello ideato per la promozione de \"La principessa e il ranocchio\". Intitolato \"Un pap\u00e0 per una voce\", il concorso prevedeva la partecipazione di un genitore, con figli tra i sei e i quindici anni, che doveva ridoppiare una clip del film e che sarebbe poi stato scelto per prestare la voce al personaggio di Sergente (\"Army Man 1\"). Il concorso fu vinto da Giorgio Savoia, architetto milanese, e dalla figlia Margherita, di sei anni.\nIl doppiaggio del film ottenne due candidature al Gran Gal\u00e0 del Doppiaggio Romics DD 2010, per \"Miglior doppiaggio di un film d'animazione\" (a Carlo Valli) e \"Miglior voce femminile di un cartone animato\" (a Ilaria Stagni, doppiatrice della cowgirl Jessie), vincendo entrambi i riconoscimenti nella sezione votata dal pubblico.\nEdizione spagnola.\nL'edizione spagnola del film differisce da tutte le altre per la presenza della parte finale del film, in cui Buzz viene resettato e inizia a parlare in spagnolo. Per ovvie esigenze linguistiche, questa sequenza venne modificata: nella versione destinata alle regioni in cui si parla spagnolo, infatti, Buzz inizia a parlare in dialetto andaluso della Spagna del sud, difficilmente intelligibile dal resto del paese e caratterizzante uno stereotipo simile a quello rappresentato nel film.\nIn maniera simile all'edizione italiana, il doppiaggio del film vide coinvolte diverse personalit\u00e0 spagnole televisive e cinematografiche. Il regista \u00c1lex de la Iglesia, che gi\u00e0 aveva doppiato il personaggio del Minatore nell'edizione spagnola de \"Gli Incredibili\", prest\u00f2 la voce a Twitch (\"Mantis Man\" in spagnolo), Diego El Cigala doppi\u00f2 Buzz e il presentatore televisivo Pablo Motos interpret\u00f2 Sparks. Altri personaggi famosi ingaggiati furono Fofito (Chuck il clown), Manu Carre\u00f1o (i soldatini), Emilio Guti\u00e9rrez Caba (Mr. Pricklepants) e Silvia Abril (Stretch, \"Pulpi\" nella versione spagnola).\nEdizioni home video.\nPer il mercato dell'home video vennero distribuite tre differenti versioni del film, un DVD a disco singolo, un doppio disco Blu-ray e una versione contenente i due dischi in Blu-ray, il disco DVD e una copia digitale del film. Il film fu distribuito sul mercato americano il 2 novembre 2010, mentre in Italia le versioni home video della pellicola uscirono il 20 ottobre dello stesso anno. Inoltre, fu messo in commercio un cofanetto, con la forma del baule dei giocattoli di Andy, di dieci dischi, contenenti i tre film, con i rispettivi contenuti speciali, in versione DVD, Blu-ray e in copia digitale.\nDistribuito nell'autunno del 2010, il DVD di \"Toy Story 3\" raccolse un ampio responso positivo da parte di critica e pubblico. Nella prima settimana di sfruttamento, infatti, vennero vendute pi\u00f9 di tre milioni di unit\u00e0 nei soli Stati Uniti, cinque milioni e mezzo di DVD nelle prime tre settimane, corrispondenti a . A fine 2010, \"Toy Story 3\" raccolse , diventando il secondo DVD pi\u00f9 venduto dell'anno, dietro soltanto ad \"Avatar\". L'edizione DVD del film presenta un solo disco e contiene la versione 2D del film e diversi contenuti inediti, tra cui il cortometraggio \"Quando il giorno incontra la notte\", il corto \"Buzz Lightyear Diario della missione: la scienza dell'avventura\" (\"Buzz Lightyear Mission Logs: The Science of Adventure\"), prodotto insieme alla NASA, che vede Buzz recarsi alla Stazione spaziale internazionale per condurre delle ricerca sull'assenza di gravit\u00e0 nello spazio, e interviste e dietro le quinte sulla produzione.\nL'edizione Blu-ray, uscita in concomitanza con quella in DVD, \u00e8 composta da due dischi, contenenti il film in versione 2D e diversi contenuti speciali, tra cui interviste, giochi e materiale promozionale non presente nella versione in DVD. Un'ulteriore edizione del film, che differisce dalle altre per la sovraccopertina, su cui \u00e8 incisa la scritta \"Studio Commemorative Edition\", e per un messaggio di Bob Iger stampato sulla copertina, venne creata per essere distribuita a tutti i dipendenti Disney e Pixar (inclusi i lavoratori nei parchi tematici e nelle diverse strutture delle aziende). Presentato con una risoluzione video di 1080p, il Blu-ray di \"Toy Story 3\" venne apprezzato per l'ottima trasposizione dal master originale, che mantenne i colori primari vibranti e i livelli di nero ricchi e diversificati, e venne definita \u00abUn must!\u00bb. Il sito \"DDay.it\" afferm\u00f2 che \u00abLa qualit\u00e0 video offerta \u00e8, come da tradizione, di riferimento.\u00bb, \"AnimatedView.com\" ne consigli\u00f2 l'acquisto per il suo alto valore, sia come prodotto d'intrattenimento, sia come ottimo materiale per una demo, aggiungendo, come nota a margine, un consiglio allo studio d'animazione: \u00abNon cadete nella tentazione di volerne fare un altro: il baule dei giocattoli \u00e8 stato saccheggiato a sufficienza.\u00bb, mentre Kenneth Brown, sul sito \"Blu-ray.com\", not\u00f2 che il film presentava delle imperfezioni d'immagine sugli sfondi di qualche scena, ma che \u00abPer avere una versione migliore del film, l'unica cosa che potreste fare sarebbe quella di saltare su una DeLorean e comprare una copia dell'edizione speciale per il 25\u00ba anniversario del film.\u00bb.\nAccoglienza.\nIncassi.\n\"Toy Story 3\" debutt\u00f2 in cinema americani e canadesi il 18 giugno 2010 e nel giorno d'apertura incass\u00f2 , diventando il maggior incasso nel giorno d'apertura per un film animato, battendo il record precedentemente appartenuto a \"Shrek terzo\" che, nel 2007, aveva aperto con 38 milioni di dollari. Nel fine settimana d'apertura, la pellicola incass\u00f2 , il debutto pi\u00f9 alto di sempre per un film Pixar, superando i 70 milioni de \"Gli Incredibili - Una \"normale\" famiglia di supereroi\", e per qualsiasi film uscito nel mese di giugno, record precedentemente detenuto da \"Transformers - La vendetta del caduto\". Il 12 luglio 2010, \"Toy Story 3\" sorpass\u00f2 \"Alla ricerca di Nemo\" come miglior incasso per un film Pixar e un mese dopo batt\u00e9 \"Shrek 2\", diventando il film animato con il maggior incasso di sempre. Il 27 agosto, invece, il film divenne la prima pellicola animata nella storia a raggiungere il traguardo del miliardo di dollari.\nNel Regno Unito, \"Toy Story 3\" usc\u00ec il 19 luglio 2010, esordendo con un incasso pari a 21 milioni di sterline e diventando il secondo maggior incasso d'apertura dopo \"Harry Potter e il prigioniero di Azkaban\". In agosto, con un guadagno di 50 milioni di sterline, \"Toy Story 3\" divent\u00f2 il film con il pi\u00f9 alto incasso di sempre per un film animato, per poi assestarsi intorno ai 61 milioni di sterline, diventando il secondo film pi\u00f9 visto di sempre nella nazione, dopo \"Avatar\".\nIn Italia, il film debutt\u00f2 il 7 luglio 2010 in 670 sale (di cui 470 in 3D), incassando nel primo fine settimana di sfruttamento poco pi\u00f9 di 2 milioni di euro, rimanendo in testa al botteghino per cinque settimane consecutive e assestandosi a di euro.\nA fine corsa, \"Toy Story 3\" incass\u00f2 $ negli Stati Uniti e in Canada e $ nel resto del mondo, arrivando ad un incasso globale di $ in tutto il mondo, diventando il pi\u00f9 remunerativo film della serie e il pi\u00f9 alto incasso del 2010.\nCritica.\n\"Toy Story 3 - La grande fuga\" ottenne pareri e recensioni molto positive dalla maggior parte dei critici, tanto che il sito aggregatore di recensioni Rotten Tomatoes registr\u00f2 un 98% di \"freschezza\"; il consenso dei critici riporta:\"Un'abile combinazione di commedia, avventura ed emozioni sincere, \"Toy Story 3 - La grande fuga\" \u00e8 un raro terzo capitolo che funziona davvero\". Il film ricevette il plauso dalla quasi totalit\u00e0 della critica americana, che applaud\u00ec l'elevata qualit\u00e0 della storia, in grado di mescolare l'intrattenimento pi\u00f9 immediato con temi profondi e adulti, come la paura della perdita, la fedelt\u00e0, il bisogno di crescere e l'accettazione della propria mortalit\u00e0. Mick LaSalle, sul \"San Francisco Chronicle\", proclam\u00f2 che: \u00ab\"Toy Story 3\" \u00e8 tecnologicamente e filosoficamente sofisticato, ultramoderno ma all'antica. \u00c8 una cosa gentile, saggia e bellissima\u00bb, \"Entertainment Weekly\" e \"TIME\" lo definirono il miglior film della Pixar, Peter Travers (\"Rolling Stone\") apprezz\u00f2 il film per essere riuscito a creare il senso di meraviglia tipico dell'infanzia, A. O. Scott, sul \"New York Times\" lo applaud\u00ec alla stessa maniera, inserendolo al secondo posto nella lista dei miglior film dell'anno, mentre Joe Morgenstern, sul \"The Wall Street Journal\", scrisse di aver trovato la pellicola la migliore della trilogia, citando le scene al Sunnyside come emblematiche della nascita delle dittature.\n\"Variety\" esalt\u00f2 il climax del terzo atto: \u00ab\"Toy Story 3\" raggiunge l'apice nei momenti pi\u00f9 drammatici e l'ultimo quarto d'ora ripaga i sentimenti investiti dagli spettatori quindici anni fa\u00bb. Germain Lussier (\"SlashFilm.com\") ebbe invece delle riserve sul finale, non altrettanto sviluppato e curato come il resto della storia. James R. Whitson, su \"AnimatedView.com\", not\u00f2 un miglioramento nell'animazione, pi\u00f9 fluida, espressiva e con allestimento della scena pi\u00f9 elaborato, ma non rimase impressionato dal livello del doppiaggio dei personaggi di contorno. Secondo il sito, l'opera rappresenta \u00abUn bellissimo omaggio alla fine dell'infanzia, un potente memorial sull'affrontare la morte con dignit\u00e0, un'intensa testimonianza sul fatto che sia \"normale\" andare avanti con la propria vita e lasciarsi alle spalle il passato\u00bb.\nRoger Ebert recens\u00ec positivamente la pellicola, nel complesso, ma critic\u00f2 aspramente l'utilizzo del 3D, al contrario dell\"'Hollywood Reporter\", che, oltre a promuovere la pellicola, scrisse una critica positiva sul 3D del film, considerandolo un arricchimento contestualizzato. \"USA Today\" aggiunse che gli occhialini 3D \u00abServono anche a nascondere le lacrime che qualsiasi essere senziente verser\u00e0 durante il finale\u00bb. Dello stesso parere fu Kenneth Turan, del \"Los Angeles Times\", che, oltre ad apprezzare la pellicola, scrisse: \u00abIl 3D arricchisce la realt\u00e0 senza attirare l'attenzione su di s\u00e9\u00bb, mentre Leonard Maltin, critico e storico dell'animazione, sugger\u00ec che \u00abIl 3D \u00e8 cos\u00ec poco invasivo perch\u00e9 alla Pixar credo importi poco di questo strumento. I loro film hanno gi\u00e0 molta dimensione\u00bb. Furono pochi i critici a bocciare completamente la pellicola. Tra questi, Armond White, giornalista del \"New York Press\", che defin\u00ec il film \u00abUn gioco noioso, adatto solo a quelli sottoposti a lavaggio del cervello\u00bb.\nTra gli estimatori dei \"Toy Story 3\" compaiono anche J. K. Rowling, Jonathan Levine, Quentin Tarantino, che lo dichiar\u00f2 il miglior film del 2010, e Edgar Wright, che lo inser\u00ec nella lista dei suoi cinque film preferiti dell'anno.\nCritica internazionale.\nNel Regno Unito, i critici elogiarono il film, definendolo \u00abLo standard dorato per l'animazione al computer\u00bb, \u00abUn perfetto esempio di un film che intrattiene spettatori di ogni et\u00e0\u00bb, \u00abIspirato ed entusiasmante come l'originale\u00bb, \u00abIl miglior terzo episodio di sempre\u00bb e aggiungendo che: \u00abSe ci fosse un premio Nobel per l'animazione digitale, la Pixar lo dovrebbe vincere ogni anno\u00bb. \"Total Film\" lo proclam\u00f2 \u00abUno dei miglior film dell'anno.\u00bb, \"The Guardian\" afferm\u00f2: \u00ab\"Toy Story 3\" \u00e8 un film brutalmente per adulti - la morte dell'infanzia, l'abbandono - eppure \u00e8 anche un film per famiglie sopra la media, come dimostra la sequenza d'apertura, emozionante, divertente e visivamente splendida, nel rispetto del canone Pixar\u00bb, e per l\"'Independent\" \u00ab\u00c8 il miglior film dell'estate. Di qualsiasi estate\u00bb. \"Sight &amp; Sound\" accolse invece l'entrata in scena di Bonnie, la nuova proprietaria dei giocattoli, che rappresenta \u00abUn toccante tributo alla sfrenata fantasia dell'infanzia\u00bb.\nLa sezione britannica del sito IGN lo inser\u00ec al tredicesimo posto nella classifica dei migliori film animati di sempre.\nIn Italia, \"Toy Story 3 - La grande fuga\" raccolse pareri e critiche molto positive dalla grande maggioranza dei recensori, che giudicarono il film al pari, se non superiore, ai precedenti capitoli e in linea con gli altri lavori Pixar. Particolare successo riscossero la diversit\u00e0 di generi presenti all'interno della pellicola, la capacit\u00e0 di intrattenere un pubblico variegato di giovani e adulti e la ricchezza visiva e narrativa.\nBoris Sollazzo, su \"Liberazione\", scrisse che \u00abOgni momento del film \u00e8 una sorpresa, una sfida. Cercherete un film d'animazione, troverete la vita\u00bb, Lietta Tornabuoni (\"La Stampa\") disapprov\u00f2, come molti critici americani, il 3D della pellicola, ma giudic\u00f2 molto positivamente il lungometraggio in s\u00e9: \u00abLa tecnica assolutamente perfetta alimenta la sceneggiatura impeccabile: arrivata alla fine, la saga dei giocattoli mostra tutte le proprie qualit\u00e0, al massimo livello\u00bb. Il sito FantasyMagazine, pi\u00f9 tiepidamente, lo liquid\u00f2 come un prodotto ben confezionato, ma con un uso del 3D che non sembra aggiungere nulla alla storia. \nPer Paolo Mereghetti (\"Corriere della Sera\") \"Toy Story 3\" fu \u00abUn fuoco d'artificio di trovate e di colpi di scena che passano dalla commedia al dramma fino al melodramma, capaci di bruciare in pochi sequenze materiali per almeno un'altra dozzina di film\u00bb. Anche Mariarosa Mancuso, su \"Il Foglio\", scrisse una recensione molto positiva che evidenzi\u00f2 la ricchezza e la maestria tecnica del film: \u00abL'animazione Pixar non conosce limiti, n\u00e9 di tecnica (sublime) n\u00e9 di temi (universali). Dove lo trovate un altro film di un'ora e mezza furiosamente riscritto per un paio d'anni, fino all'assoluta perfezione? Applausi fino a spellarsi le mani\u00bb.\nPrimati.\nGi\u00e0 dai primi giorni di programmazione nelle sale statunitensi, \"Toy Story 3\" segn\u00f2 alcuni importanti risultati, grazie alla popolarit\u00e0 della saga e al sovrapprezzo del biglietto 3D, arrivando a diventare una delle pellicole pi\u00f9 remunerative di sempre. Tra i record superati:\nRiconoscimenti.\nIl film venne nominato per svariati premi e riconoscimenti, inclusi tre Annie Awards, cinque Academy Awards e un Golden Globe, ottenendo l'Oscar al miglior film d'animazione e quello per la migliore canzone, venendo nominato anche per la migliore sceneggiatura non originale, il miglior montaggio sonoro e al miglior film alla 83\u00aa edizione degli Oscar. La Disney punt\u00f2 molto sulla performance del film agli Oscar, promuovendolo con un'imponente campagna pubblicitaria attraverso i cosiddetti For Your Consideration.\nCitazioni e riferimenti.\nSvariati lungometraggi Pixar vengono omaggiati nel corso del film: in camera di Andy \u00e8 visibile un adesivo ritraente il protagonista di \"Newt\", film Pixar abortito in fase di pre-produzione che era stato affidato a Gary Rydstrom, uno sticker di Nemo, una cartolina che riporta come mittenti Carl ed Ellie Fredricksen, protagonisti di \"Up\" e un poster ritrae Finn McMissile, un personaggio di \"Cars 2\"; le batterie che alimentano Buzz sono della marca Buy-n-Large, mentre nella scena delle scommesse si vedono delle pile di marca Revolting, la stessa marca presente in \"Cars - Motori ruggenti\", film che viene anche citato sulla maglietta di uno dei bambini, nell'asilo appaiono le versioni giocattolo di Saetta McQueen, Nemo e Mr. Ray, Flick e Mike e sul muro di una classe si nota la scritta \"ATTA\", nome della co-protagonista de \"A Bug's Life - Megaminimondo\". Sid, che nel primo film della serie \u00e8 il ragazzino che si diverte a rompere i giocattoli, ricompare nel film come spazzino.\nOltre ai film, sono citati anche diversi cortometraggi Pixar: Luxo Jr. appare sulla scrivania di Andy, cos\u00ec come compare, alla fine del film, nella sabbionaia, la palla con cui gioca Luxo nel corto, l'ape di \"The Adventures of Andr\u00e9 and Wally B.\" \u00e8 disegnata sullo zainetto di Bonnie, mentre i giocattoli di \"Tin Toy\" sono presenti nelle prime scene all'asilo. Inoltre, tra i pupazzi di Bonnie ce n\u2019\u00e8 uno a forma di Totoro, personaggio del film d\u2019animazione giapponese \"Il mio vicino Totoro\".\nAltri media.\nRomanzo.\nNel maggio del 2010 venne pubblicato l'adattamento per ragazzi del film. Intitolato \"Toy Story 3 Junior Novelization\" e scritto da Jasmine Jones, il libro segue fedelmente la trama del film, semplificando le vicende per i lettori pi\u00f9 giovani, e include delle immagini tratte dalla pellicola.\nLibro fotografico.\nNel maggio 2010 \u00e8 stato pubblicato \"The Art of Toy Story 3\", un libro con testi di Charles Solomon sulla realizzazione del film, corredato da immagini, artwork e disegni preliminari degli artisti. \"The Art of Toy Story 3\" presenta anche una prefazione di John Lasseter e un'introduzione di Lee Unkrich e Darla K. Anderson.\nVideogioco.\nDal film venne tratto un videogioco, \"\" (\"Toy Story 3: The Video Game\"), pubblicato dai Disney Interactive Studios e sviluppato dalla THQ. La gran parte del cast del film riprese il proprio ruolo per il gioco, ad eccezione dei due protagonisti, Woody e Buzz, doppiati in questo adattamento da Jim Hanks e Stephen Stanton. Il gioco, uscito il 15 giugno 2010 negli Stati Uniti e a partire da luglio nel resto del mondo, presenta tre personaggi giocabili, Woody, Buzz e Jessie.\n\"Toy Story 3: Il videogioco\" ottenne riscontri positivi di critica e pubblico sul doppiaggio, la longevit\u00e0 di gioco e le missioni che, seppur fin troppo semplici per un giocatore adulto, furono ben accolte per la grafica e l'art design.\nCasi mediatici.\n\"Unite Here\", un'associazione di dipendenti degli hotel Disneyland, protest\u00f2 contro il tentativo di far vincere l'Oscar al miglior film a \"Toy Story 3\" in quanto ritennero lesi i loro diritti di lavoratori. Fino a poco tempo prima, i dipendenti e la Disney avevano raggiunto un compromesso grazie al quale i primi rinunciavano ad un consistente aumento dello stipendio in cambio della copertura sull'assicurazione sanitaria. Nell'autunno del 2010, al contrario, la compagnia li obblig\u00f2 ad accettare una nuova assicurazione sanitaria, giudicata troppo costosa dal sindacato, senza aumentare i salari. Citando come motivo il fatto che nel film si promuovessero il rispetto verso gli altri, una cosa che, secondo l'unione, la Disney non stava praticando, \"Toy Story 3\" venne scelto come fulcro della protesta. Misero in piedi una vera campagna contro il film, organizzando picchetti, raduni e creando un sito web, \"NoToyStory3.org\".\nMerchandising.\nI prodotti derivati di \"Toy Story 3\" furono diretti verso una vastissima gamma di oggetti, tra cui giocattoli, articoli da collezione, libri e videogiochi.\nNel periodo precedente l'uscita del film vennero concesse duecento licenze, di cui quaranta nell'industria dei giocattoli, a pi\u00f9 di dodici aree produttive, dalla ristorazione, all'editoria e l'abbigliamento, fino a marchi come la Visa e l'Aflac, la pi\u00f9 grande compagnia d'assicurazione statunitense. Tra gli articoli per bambini vennero prodotti svariati oggetti, dalle action figure, giochi da tavolo, fino ad un album tematico di figurine, oltre a tre differenti set LEGO, che vennero preceduti da una nuova collezione dedicata ai primi due episodi. Thinkway Toys distribu\u00ec la \"Toy Story Collection\", la serie definitiva, alla cui realizzazione collabor\u00f2 attivamente John Lasseter, dedicata ai personaggi principali della serie.\nUno dei settori con il quale la Disney prefer\u00ec non stringere accordi fu quello dei fast food. Le partnership con McDonald's e Burger King erano state interrotte diversi anni addietro, a causa del problema dell'obesit\u00e0 infantile, al quale la Disney non voleva essere associata, preferendo concedere le proprie licenze a produttori di cibo sano, di frutta e di verdura. Uno di questi, la \"National Raisin\", mise in commercio dei prodotti marchiati \"Toy Story 3\" e contenenti alimenti salutari.\nNel solo anno di uscita della pellicola, il merchandising correlato a \"Toy Story 3\" produsse un indotto di 9 miliardi di dollari.\nSequel.\nIn risposta alle insistenti domande su un seguito di \"Toy Story 3\", il regista neg\u00f2 l'ipotesi di realizzare un \"Toy Story 4\", ma lasci\u00f2 intendere che fossero in lavorazione pi\u00f9 cortometraggi dedicati alla saga, alla maniera di \"\".\nLe storie dei personaggi proseguirono nel cortometraggio \"Hawaiian Vacation\", diretto da Gary Rydstrom, in cui la banda di giocattoli consola Ken, rimasto a casa con gli altri mentre Bonnie \u00e8 in vacanza alle Hawaii ricreando nella camera della bambina un resort estivo, in un secondo corto, \"Buzz a sorpresa\" (\"Small Fry\"), diretto da Angus MacLane, proiettato prima di \"I Muppet\" e incentrato sull'incontro di Buzz con un gruppo di sostegno per giocattoli abbandonati, e un terzo corto, \"Non c'\u00e8 festa senza Rex\" (\"Partysaurus Rex\"), in cui Rex \u00e8 il protagonista di una festa per giocattoli nella vasca da bagno, proiettato in occasione della ridistribuzione in 3D di \"Alla ricerca di Nemo\".\nIl 27 luglio 2011, John Lasseter conferm\u00f2 il progetto di \"Toy Story 4\", che sarebbe dovuto uscire nelle sale nel 2015. Successivamente per\u00f2 la Disney sment\u00ec, chiarendo che la produzione del film non era ancora ufficiale. In un'intervista del 2014 la stessa societ\u00e0 annunci\u00f2 che la produzione del quarto titolo del franchise era ripresa, e che il film sarebbe uscito nelle sale nordamericane il 15 giugno 2018. Nell'ottobre 2016 la data di uscita fu posticipata al 21 giugno 2019."}
{"id": "2536494", "revid": "125099678", "url": "https://it.wikipedia.org/wiki?curid=2536494", "title": "Buzz Lightyear da Comando Stellare - Si parte!", "text": "Buzz Lightyear da Comando Stellare - Si parte! (\"Buzz Lightyear of Star Command: The Adventure Begins\") \u00e8 un film d'animazione \"direct-to-video\" del 2000 realizzato da Walt Disney Television Animation e Pixar Animation Studios come episodio pilota per la serie \"Buzz Lightyear da Comando Stellare\". Costituisce un midquel della serie di \"Toy Story\" e uno spin-off che presenta il franchise fittizio di Buzz Lightyear a cui appartiene il giocattolo omonimo di \"Toy Story\".\nTrama.\nWoody e la sua gang fanno dei piccoli scherzi a Rex, il quale attende impazientemente che venga inserita una videocassetta nel registratore, arrivata a casa di Andy, per poter vedere, tutti insieme, un'avventura spaziale del vero Buzz Lightyear.\nCos\u00ec inizia il film sul ranger di Toy Story. Buzz Lightyear \u00e8 uno Space Ranger al servizio del Comando Stellare, un'organizzazione paramilitare che mantiene l'ordine nell'Alleanza Galattica, da sempre minacciata dall'invasione del malvagio imperatore Zurg, che domina sul Pianeta Z.\nLightyear e il socio Warp Darkmatter vengono inviati in missione su un planetoide a ricercare tre Little Green Man (LGM) scomparsi. Ma altri tre LGM, all'insaputa dei due ranger, li seguono di nascosto per cercare di salvare i dispersi che, come Lightyear sospettava, erano stati catturati da Zurg: questo li sta torturando per ottenere informazioni sul segreto del loro Legame Mentale, un potere della razza degli LGM attraverso cui essi riescono a stare in contatto tutti insieme.\nBuzz e Warp vengono poi sorpresi da un mostro mutante a nido di vipere che vive sul planetoide e salvano i tre clandestini da questo. Il mostro tiene nascosta una base segreta di Zurg dove egli tiene prigionieri i tre LGM scomparsi, la cui presenza perci\u00f2 gli LGM infiltratisi percepivano. I Ranger si infiltrano nella base, salvano i dispersi, ma Zurg attiva una sequenza di autodistruzione del planetoide: Buzz e gli LGM si salvano, mentre Warp sacrifica la sua vita e fa scappare Buzz, il quale, scosso per la morte del suo compagno, decider\u00e0 di lavorare da solo.\nPi\u00f9 tardi, al Comando Stellare, il comandante Nebula decide che la giovane ranger Mira Nova, principessa del pianeta Tangea, diventi il nuovo socio di Buzz, che rifiuta per non mettere la cadetta in pericolo. Anche gli LGM vogliono che Buzz abbia un nuovo socio, perci\u00f2 creano un robot ranger al quale danno nome XR: Buzz e Nebula dubitano per\u00f2 delle capacit\u00e0 di un robot rispetto a un ranger vero e proprio.\nZurg intanto, dal pianeta Z acquisisce informazioni sull\"'Unimente,\" un globo mistico che consente agli LGM il Legame Mentale, e manda il proprio nuovo luogotenente, l'Agente Z, ad attaccarlo per rubare il globo. Intervengono Buzz e XR, l'agente Z distrugge XR e riesce a portar via l'Unimente. Mentre gli LGM riescono a ricostruire XR, sia Buzz che Mira Nova vorrebbero reagire e prendere il prototipo di un'astronave monoposto, l'Alfa Uno, per andare a riprendere l'Unimente e sconfiggere Zurg, ma Nebula cassa la proposta in favore di un attacco massiccio al tiranno.\nIntanto Zurg sottopone l'Unimente al suo malvagio potere e tramite un raggio che egli chiama Zurgotronico, rende schiavi tutti i pianeti che vengono colpiti da esso. Colpisce anche il Comando Stellare influenzando quindi anche tutti i Ranger. Unici che riescono a sottrarsi alla tirannia di Zurg sono Mira, che con l'Alfa Uno intendeva mettere in atto il suo piano, Buzz che l'ha inseguita in incrociatore con l'ordine di fermarla, XR e il custode Booster che si erano infiltrati nell'incrociatore di Buzz. Al ritorno al Comando, Buzz e i tre alleati scoprono il tutto e riprendono la nave per portare battaglia a Zurg: gli agenti del Comando Stellare piazzano una bomba sull'astronave di Buzz, ma i quattro fuggitivi riescono a rifugiarsi nell'Alfa Uno appena in tempo e a far credere a Zurg di essere morti.\nI quattro giungono sul pianeta Z, dove si trova Zurg, e atterrano tramite un dispositivo di emergenza sull'acqua che Booster attiva per errore. Buzz rimanda indietro i compagni, per affrontare Zurg da solo, nonostante le proteste dei tre, ma \u00e8 catturato da Zurg e dall'Agente Z, che riveler\u00e0 in realt\u00e0 di essere Warp: l'esplosione del planetoide in cui si trovavano nell'ultima missione insieme era finta, provocata dai fuochi d'artificio di Zurg; Warp, infatti, sin dai tempi dell'accademia militare ha lavorato per Zurg di nascosto, quindi ha finto di morire sul planetoide e lavora per il despota a tempo pieno da quando ha riferito il segreto dell'Unimente. Piano di Zurg ora \u00e8 sottoporre anche Buzz al raggio Zurgotronico, per servirsi delle capacit\u00e0 della propria nemesi. Buzz, sbalordito dalla vicenda e indignato per la falsit\u00e0 dell'ex socio, finge di registrare la situazione come un rapporto di missione, mentre in realt\u00e0 chiama in aiuto Mira, XR e Booster. I tre, dopo un lungo scontro, salvano Buzz, riportano l'Unimente alla precedente condizione di bont\u00e0, invertendo la condizione alla quale l'aveva costretta Zurg, e riescono ad arrestare Warp. Buzz, che adesso accetta di lavorare in quadra, Mira, XR e Booster vengono nominati eroi e formano cos\u00ec la grande squadra Lightyear.\nEdizione home video.\nIl film \u00e8 stato distribuito in VHS e DVD negli Stati Uniti d'America l'8 agosto 2000 e in Italia il 12 aprile 2001.\nDoppiaggio.\nRispetto alla serie animata da cui \u00e8 tratto, in questo film viene ridata a Buzz Lightyear la stessa voce italiana che ha avuto nei film di \"Toy Story\", ovvero quella di Massimo Dapporto. Nella serie animata il personaggio aveva la voce di Stefano Mondini."}
{"id": "2536495", "revid": "2225", "url": "https://it.wikipedia.org/wiki?curid=2536495", "title": "Buzz Lightyear of Star Command", "text": ""}
{"id": "2536498", "revid": "339392", "url": "https://it.wikipedia.org/wiki?curid=2536498", "title": "Kapit\u00e4nleutnant", "text": ""}
{"id": "2536499", "revid": "1573940", "url": "https://it.wikipedia.org/wiki?curid=2536499", "title": "Princeps (astronomia)", "text": "Princeps (Delta Bo\u00f6tis/ \u03b4 Boo / \u03b4 Bo\u00f6tis) \u00e8 una stella binaria nella costellazione di Boote, dista circa 117 anni luce dal sistema solare.\nOsservazione.\nSi tratta di una stella situata nell'emisfero celeste boreale. La sua posizione moderatamente boreale fa s\u00ec che questa stella sia osservabile specialmente dall'emisfero nord, in cui si mostra alta nel cielo nella fascia temperata; dall'emisfero australe la sua osservazione risulta invece pi\u00f9 penalizzata, specialmente al di fuori della sua fascia tropicale.\nEssendo di magnitudine 3,47, la si pu\u00f2 osservare anche dai piccoli centri urbani senza difficolt\u00e0, sebbene un cielo non eccessivamente inquinato sia maggiormente indicato per la sua individuazione.\nIl periodo migliore per la sua osservazione nel cielo serale ricade nei mesi compresi fra fine maggio e settembre; nell'emisfero nord \u00e8 visibile anche verso l'inizio dell'autunno, grazie alla declinazione boreale della stella, mentre nell'emisfero sud pu\u00f2 essere osservata limitatamente durante i mesi tardo-autunnali australi.\nCaratteristiche.\nLa componente principale, \u03b4 Bo\u00f6tis A, \u00e8 una gigante gialla con una magnitudine apparente di 3,46, con un raggio 10 volte quello del Sole ed una luminosit\u00e0 60 volte superiore. La sua compagna, \u03b4 Bo\u00f6tis B, \u00e8 una nana gialla di tipo G di sequenza principale, molto simile al Sole, con un raggio dell'87% e una luminosit\u00e0 0,95 volte quella solare. Dal piccolo raggio in relazione alla temperatura superficiale (5900 K) \u00e8 ipotizzabile pensare che sia una stella subnana. \u00c8 separata visualmente di quasi 2 minuti d'arco dalla principale, la stima della distanza reale tra le 2 stelle \u00e8 di almeno 3800 U.A., con un periodo orbitale superiore ai 120.000 anni."}
{"id": "2536500", "revid": "320928", "url": "https://it.wikipedia.org/wiki?curid=2536500", "title": "Delta Bo\u00f6tis", "text": ""}
{"id": "2536501", "revid": "115533", "url": "https://it.wikipedia.org/wiki?curid=2536501", "title": "Korvettenkapit\u00e4n", "text": ""}
{"id": "2536502", "revid": "115533", "url": "https://it.wikipedia.org/wiki?curid=2536502", "title": "Leutnant zur See", "text": ""}
{"id": "2536504", "revid": "115533", "url": "https://it.wikipedia.org/wiki?curid=2536504", "title": "Oberleutnant zur See", "text": ""}
{"id": "2536506", "revid": "110157", "url": "https://it.wikipedia.org/wiki?curid=2536506", "title": "Praefatio", "text": "Praefatio \u00e8 un'opera di Luigi Alberti, uscita nel 1878 a Firenze per l'Arte della Stampa.\nSi trattava di un libriccino di poche pagine: era costituito da una breve prefazione in cui l'Alberti contestava il verismo poetico di Olindo Guerrini e Giosu\u00e8 Carducci e da alcuni versi che intendevano criticare soprattutto i \"Postuma\", visti come fonte di immoralit\u00e0 e perversione."}
{"id": "2536516", "revid": "599013", "url": "https://it.wikipedia.org/wiki?curid=2536516", "title": "Luis \u00c1ngel Firpo", "text": "Firpo fu attivo a livello mondiale negli anni venti. Era conosciuto come \u201cIl toro selvaggio della Pampa\u201d.\nIl 14 settembre 1923 affront\u00f2 il campione mondiale dei massimi Jack Dempsey in quello che fu chiamato l'incontro del secolo. Nonostante avesse scaraventato Dempsey fuori dal ring con un pugno, alla fine Firpo fu sconfitto.\nInfanzia.\nAgust\u00edn Firpo arriv\u00f2 a Jun\u00edn nel 1887 dall'Italia (la famiglia Firpo proveniva dalla Valbrevenna, in valle Scrivia, entroterra di Genova). L'anno seguente si spos\u00f2 con \u00c1ngela Larroza, di origine spagnola. La coppia ebbe quattro figli: Serafina, Luis \u00c1ngel, Alfredo e Juan. Alla nascita di quest'ultimo, nel 1902, la madre mor\u00ec.\nAgust\u00edn lavorava nel calzaturificio Bazzani.\nIl secondo figlio, Luis \u00c1ngel, nacque l'11 ottobre 1894 a Jun\u00edn (Buenos Aires), nella casa di famiglia, e fu presto battezzato nell'antica Iglesia San Ignacio. I suoi padrini si chiamavano Francesco Minotti e Teresa Anselmo. Da piccolo Luis soffr\u00ec di problemi alle orecchie e i genitori, nel 1898, lo dovettero portare a Buenos Aires per curarlo. Dopo aver ricevuto l'istruzione elementare, fu portato dal padre a Buenos Aires, dove lavor\u00f2 in un ristorante, alla Uni\u00f3n Telef\u00f3nica e poi in una farmacia. Luis Firpo fu esentato dal servizio militare argentino, a causa dei vecchi problemi alle orecchie.\nUn aneddoto della sua giovent\u00f9 d\u00e0 un'idea della sua prestanza fisica. Luis lavorava come esattore in una fabbrica di mattoni refrattari e, in una occasione, fu assalito da tre uomini mentre camminava per strada con del denaro. I tre lo minacciarono perch\u00e9 consegnasse i soldi. Senza proferire parola, con la serenit\u00e0 che lo caratterizzava, Firpo utilizz\u00f2 i suoi terribili pugni. Due dei rapinatori rimasero a terra, messi fuori combattimento, e il terzo dovette fuggire per non subire la stessa sorte. F\u00e9lix Bunge, il proprietario della fabbrica di mattoni, seppe valorizzare le doti di Firpo e lo aiut\u00f2 anche materialmente perch\u00e9 potesse iniziare la sua carriera di pugile.\nUn altro aneddoto simile racconta che, tornando a casa una sera, Firpo trov\u00f2 il padre che subiva rimproveri da un altro uomo. Mantenne la sua abituale serenit\u00e0, finch\u00e9 non ce la fece pi\u00f9. Ritenne che l'uomo stesse esagerando e decise di intervenire. Afferr\u00f2 il visitatore molesto per la collottola e i pantaloni, lo sollev\u00f2 come se fosse stato un sacco di patate, lo port\u00f2 fino allo steccato che dava sulla strada, e lo lanci\u00f2 dall'altra parte.\nGli inizi.\nFirpo inizi\u00f2 la sua carriera di professionista il 10 dicembre 1917 a Buenos Aires, disputando un match contro tale Frank Hagney. Originariamente l'arbitro giudic\u00f2 l'incontro pari, mentre in seguito il verdetto fu cambiato con una vittoria per Firpo. Tra il 1918 e il 1920 combatt\u00e9 10 incontri in Uruguay e in Cile, di cui 8 vinti (1 KO) e 2 persi (1 KO).\nIn seguito, fino alla fine del 1921, disput\u00f2 altri 7 incontri, di cui 6 in Argentina e 1 in Cile. I risultati sono di nuovo buoni: 5 vittorie (4 KO) e un incontro senza verdetto. Nel 1922 part\u00ec per la prima tourn\u00e9e negli Stati Uniti, dove disput\u00f2 altri 3 incontri, uno a Newark e uno a New York. Rientrato in Argentina, prima della fine dell'anno combatt\u00e9 altri 3 incontri a Buenos Aires.\nNel 1923 part\u00ec per una seconda tourn\u00e9e negli Stati Uniti, Cuba e Messico, durante la quale incontr\u00f2 pugili come Bill Brennan, Jim Hibbard, Jack McAuliffe, Jack Herman, Jim Hibbard, Jess Willard, Natalio Pera, Pat McCarthy, Joe Burke, Homer Smith, Charley Weinert e Joe Downey. Firpo disput\u00f2 9 incontri vincendoli tutti (8 KO) e 4 esibizioni, guadagnandosi cos\u00ec, grazie al valore dei pugili affrontati, una posizione di tutto rispetto nella graduatoria mondiale.\nIl match del secolo.\nIl climax della tourn\u00e9e arriv\u00f2 quando a Firpo venne data l'opportunit\u00e0 di combattere per il titolo mondiale dei pesi massimi, affrontando Jack Dempsey, uno dei pi\u00f9 grandi pugili della storia. Era la prima volta che un pugile dell'America Latina arrivava a un risultato di questo livello. In quel momento Firpo aveva 28 anni.\nEra il 14 settembre 1923, nello stadio Polo Grounds di New York, e l'incontro si svolse di fronte a 80 000 spettatori.\nVerso la fine del primo round, Firpo mise Dempsey alle corde e con un potente destro al mento lo scaravent\u00f2 fuori dal ring: Dempsey cadde sui giornalisti a bordo ring, colpendo con la testa una macchina per scrivere, procurandosi un taglio nella parte posteriore della testa. Dempsey rimase fuori dal ring dai 14 ai 17 secondi. L'arbitro, tuttavia, con il conteggio era arrivato solo al 9, quando Dempsey, aiutato dai giornalisti, riusc\u00ec a risalire sul ring. Il fatto che il conto si fosse svolto in modo irregolare, sommato a quello che Dempsey non fosse risalito sul ring con propri mezzi, diede adito a numerosi reclami che chiedevano che Firpo fosse dichiarato vincitore per KO.\nNel 2\u00ba round Dempsey si riprese dall'accaduto e riusc\u00ec ad atterrare Firpo tre volte. A causa di ci\u00f2 il combattimento fu arrestato a circa un minuto dalla campana e Dempsey vinse per KO.\nDopo \"il match del secolo\", Firpo si prest\u00f2 per cinque esibizioni a Montr\u00e9al, Lima e Buenos Aires. Ritorn\u00f2 ai combattimenti professionali all'inizio del 1924, disputando tre incontri a Buenos Aires. Fedele al suo stile, li vinse tutti prima del limite. Alla fine del 1924 torn\u00f2 negli Stati Uniti per due esibizioni. Nel 1926 Firpo combatt\u00e9 in Argentina quello che doveva essere il suo ultimo incontro da professionista, vincendolo ai punti contro Erminio Spalla. Rientr\u00f2 tuttavia dieci anni dopo, nel 1936, disputando ancora 3 incontri. In quel momento aveva 41 anni, ma riusc\u00ec a vincere i primi due per KO, perdendo invece l'ultimo per abbandono (contro Arturo Godoy, uno dei migliori massimi dell'America Latina degli anni trenta e quaranta) e ritirandosi definitivamente dalla boxe professionale.\nDopo la boxe.\nAl ritorno dal secondo tour negli Stati Uniti, Firpo si era fatto affidare la rappresentanza della marca di automobili Stutz, e pi\u00f9 tardi apr\u00ec un allevamento di uccelli a Florencio Varela. Una volta ritiratosi, si dedic\u00f2 principalmente all'allevamento di bestiame, con lo stesso successo che aveva avuto come pugile. Ebbe varie propriet\u00e0 immobiliari e terriere, tra cui \"Los Amigos\" (a Bayauca, a 30\u00a0km da Jun\u00edn), \"Sin Tregua\" e \"Sin Descanso\" (a Carlos Casares, \"La Mari\u00f3n\" (a Ameghino), \"La Milanesa\" (vicino a Luj\u00e1n) e terreni a Mercedes.\nNel 1954 fu insignito \"Cavaliere dello sport\", in riconoscimento ai suoi meriti. Firpo visit\u00f2 molto spesso la propria citt\u00e0 natale di Jun\u00edn, che ricord\u00f2 sempre le sue imprese. Luis \u00c1ngel Firpo mor\u00ec a Buenos Aires la domenica del 7 di agosto del 1960, a causa di un attacco cardiaco, all'et\u00e0 di 65 anni. I suoi resti riposano nel Cimitero della Recoleta, a Buenos Aires."}
{"id": "2536520", "revid": "123372615", "url": "https://it.wikipedia.org/wiki?curid=2536520", "title": "Provaci ancora Gary", "text": "Provaci ancora Gary (\"Gary Unmarried\") \u00e8 una sitcom statunitense creata da Ed Yeager con protagonista Jay Mohr, che \u00e8 andata in onda sul canale CBS dal 24 settembre 2008. In Italia \u00e8 andata in onda per la prima volta il 17 giugno 2009 sul canale satellitare Fox e mentre in chiaro ha debuttato il 23 gennaio 2012 su Italia 1. Parla di due persone con caratteri completamente opposti che si dividono la custodia dei loro figli mentre iniziano le loro nuove relazioni. La serie \u00e8 co-prodotta da ABC Studios e CBS Television Studios.\nDopo un ordine iniziale di 13 episodi, la CBS ha annunciato l'ordine per altri 7 episodi il 14 novembre del 2008, trasformandola in una prima stagione completa. Il 7 gennaio 2009, la serie ha vinto il premio come \"Nuova commedia televisiva preferita\" alla 35\u00ba edizione dei People's Choice Awards, battendo le serie di una sola stagione cancellate \"Kath &amp; Kim\" e \"Worst Week\".\nIl 10 maggio del 2009, venne annunciato che i produttori esecutivi Yeager e Swartzlander avrebbero lasciato la serie per divergenze creative. Il 19 maggio del 2009 la CBS rinnov\u00f2 ufficialmente il programma per una seconda stagione che debutt\u00f2 il 23 settembre del 2009 alle 20.30.\nIl 18 maggio 2010, la CBS ha ufficialmente cancellato il telefilm al termine della seconda stagione.\nTrama.\nLa serie \u00e8 incentrata sulla vita di Gary Brooks (Jay Mohr) ed inizia tre mesi dopo che lui e la sua ex moglie, Allison Brooks (Paula Marshall), hanno ufficialmente divorziato. Gary \u00e8 il proprietario di un'impresa di tinteggiatura ed ha acquistato una nuova casa dopo il suo divorzio. Adesso la sua vita si concentra sul provare ad andare avanti dopo il suo matrimonio e tornare alla frequentazione della altre donne mentre deve costantemente avere a che fare con la sua ex moglie perch\u00e9 hanno due figli teenager. Per questo motivo, ha delle difficolt\u00e0 nell'aggiustare la sua vita senza Allison, e i problemi non sono aiutati dal fatto che abbia un pessimo rapporto con lei. Nonostante il loro rapporto conflittuale e le loro sfuriate, Gary e Allison superano la maggior parte dei loro conflitti, visto che entrambi sembrano avere un certo affetto reciproco sotto tutta la loro ostilit\u00e0.\nI loro figli vengono spediti avanti ed indietro tra loro cos\u00ec da passare del tempo con entrambi. I figli sono Tom (Ryan Malgarini), uno sfrontato quattordicenne che ha gi\u00e0 portato una ragazza nella sua camera da letto (su consiglio del padre), ha provato a bere birra, ha parlato a Gary fingendosi suo padre ed ha anche parlato in maniera provocante a Vanessa; e Louise (Kathryn Newton), la loro precoce figlia, che suona il violoncello, colleziona foto di Gandhi, Al Gore e Che Guevara sui muri della sua camera e che guarda C-SPAN. Allison ritiene che Gary abbia un comportamento irresponsabile come genitore mentre Gary ritiene Allison noiosa nello svolgere tale compito; questo viene alla luce ogni volta che loro vanno a prendere i figli a casa dell'altro. Nell'episodio pilota, Gary inizia a frequentare una giovane donna divorziata, Vanessa Flood (Jaime King), mentre Allison rivela di essersi fidanzata con il loro ex consulente matrimoniale, il dr. Walter Krandall (Ed Begley, Jr.). Tom inizia una relazione romantica tutta sua quando invita una ragazza ad uscire per la prima volta. Le tre coppie vanno avanti in maniera incerta (eccetto Louise, che ama Al Gore). Tuttavia Vanessa rompe con Gary dopo una breve relazione poich\u00e9 l'uomo non riesce a smettere di preoccuparsi per Allison."}
{"id": "2536521", "revid": "938", "url": "https://it.wikipedia.org/wiki?curid=2536521", "title": "Nadzeja Mikalae\u00fbna Astap\u010duk", "text": ""}
{"id": "2536522", "revid": "339392", "url": "https://it.wikipedia.org/wiki?curid=2536522", "title": "Natallia Via\u010daslava\u00fbna Michnevi\u010d", "text": ""}
{"id": "2536527", "revid": "123703223", "url": "https://it.wikipedia.org/wiki?curid=2536527", "title": "Capezzolo", "text": "Il capezzolo \u00e8 una papilla cutanea presente nei Terii, la sottoclasse che raggruppa la quasi totalit\u00e0 dei mammiferi viventi.\nDescrizione.\nIn questa formazione anatomica, particolarmente innervata, sboccano i dotti galattofori, generalmente in numero di 15-20.\nNella nostra specie si presenta sporgente al centro dell'areola. Il capezzolo, come l'areola, \u00e8 una struttura presente anche negli individui di sesso maschile, ma solo negli individui femminili l'apparato mammario diventa pienamente funzionale all'allattamento della prole. Nell'ambito delle attivit\u00e0 sessuali, \u00e8 associato alle zone erogene del corpo umano e pu\u00f2 essere soggetto a inturgidimento (telotismo).\nPiercing del capezzolo.\nIl capezzolo \u00e8 una delle zone del corpo soggette alla pratica del piercing. Sebbene storicamente poco diffusa, alcuni testi controversi ne attribuiscono l'uso nelle donne presso alcune corti mediavali e barocche, come ad esempio la corte di Isabella di Baviera o quelle del re Luigi XIV di Francia e del re Carlo II d'Inghilterra. Varie fonti, inoltre, ne attesterebbero una certa diffusione nell'altra societ\u00e0 parigina, londinese e della East Coast statunitense nell'ultimo decennio del XIX secolo.\nNelle culture tribali, tale piercing era invece praticato dai maschi dalla trib\u00f9 dei Karankawa, una popolazione di nativi americani estinta che abitava il golfo del Messico, che usava dipingersi il corpo, tatuarsi e perforare il labbro inferiore e i capezzoli con piccoli pezzi di canna.\nNel mondo occidentale moderno la pratica si \u00e8 diffusa inizialmente nelle culture underground attorno agli anni cinquanta-sessanta, per poi emergere negli anni novanta del XX secolo, divenendo pratica abbastanza comune negli ultimi decenni grazie all'utilizzo e all'esibizione di tale tipo di piercing da parte di molte celebrit\u00e0 del mondo della musica, dello spettacolo o della moda. Viene altres\u00ec talvolta praticato quale cura definitiva per il capezzolo introflesso.\nQuesto tipo di piercing si attua forando orizzontalmente, verticalmente o diagonalmente il capezzolo alla sua base con un ago e inserendovi poi un gioiello a forma di barra, chiuso da due sfere, o un anello, anch'esso chiuso da una sfera che ne impedisce cos\u00ec il facile movimento, al fine di favorirne la guarigione."}
{"id": "2536534", "revid": "173617", "url": "https://it.wikipedia.org/wiki?curid=2536534", "title": "Pascual P\u00e9rez", "text": "Fu un pugile argentino, considerato insieme a Carlos Monz\u00f3n e Nicolino Locche il migliore pugile di ogni tempo del Paese sudamericano.\nTra i dilettanti fu campione olimpico dei pesi mosca alle Olimpiadi di Londra del 1948.\nTra le file dei professionisti, fu campione del mondo dei pesi mosca dal 1954 al 1960. Difese vittoriosamente il titolo per 9 volte.\nLa International Boxing Hall of Fame lo ha riconosciuto fra i pi\u00f9 grandi pugili di ogni tempo. Nel 1975 e nel 1994 la rivista \"The Ring\" lo ha collocato rispettivamente al 6\u00ba e al 3\u00ba posto in una propria classifica dei migliori pesi mosca della storia del pugilato.\nGli inizi.\nPascual P\u00e9rez nacque da una famiglia di contadini, coltivatori di vite, nella valle del fiume Tupungato, nella zona di Rodeo Medio della provincia di Mendoza.\nEra il minore di nove fratelli ed inizi\u00f2 a lavorare nei campi con il resto della famiglia fin da giovanissimo.\nNel 1942, a 16 anni, inizi\u00f2 a praticare la boxe presso il Deportivo Rodeo de la Cruz diretto da Felipe Segua, dimostrandosi in breve dotato di grandi capacit\u00e0 e di un pugno potentissimo, inconsueto tra i pugili delle categorie pi\u00f9 leggere.\nBench\u00e9 fosse mancino, assumeva con naturalezza la posizione di guardia di un destro.\nLa sua altezza, che da adulto raggiunse 152\u00a0cm, era pi\u00f9 bassa della media della categoria dei pesi mosca, in cui rientrava.\nFelipe Segua ricorda cos\u00ec le sue prime impressioni:\nDebutt\u00f2 come dilettante nel gennaio del 1944, e come tale disput\u00f2 125 incontri, vincendo 16 tornei, tra cui quello dei Giochi Olimpici di Londra del 1948, dove vinse l'oro nella categoria dei pesi mosca.\nIl primo torneo che vinse fu il Campionato Mendocino dei Novizi, nel marzo del 1944, due soli mesi dopo il debutto.\nLo stesso anno, la Federazione pugilistica di Mendoza dovette pagare al padre di P\u00e9rez la somma necessaria per assumere un contadino che potesse sostituire Pascual nella vigna, come condizione perch\u00e9, come esercente la patria potest\u00e0, secondo le norme allora vigenti in Argentina, concedesse l'autorizzazione al figlio per praticare il pugilato.\nI genitori di P\u00e9rez mantennero una considerazione poco benevola verso l'inclinazione alla boxe del figlio, che era arrivato ad iscriversi con il nome di \"Pablo P\u00e9rez\" per non essere scoperto.\nNel 1946 e 1947, Pascual P\u00e9rez vinse i campionati mendocino, argentino e latinoamericano, e nel 1948 trionf\u00f2 nel torneo di selezione della squadra olimpica argentina, che nei Giochi dal 1924 al 1936 aveva vinto 15 medaglie, 5 delle quali d'oro.\nMedaglia d'oro Olimpica a Londra (1948).\nP\u00e9rez non aveva mai combattuto fuori dal Sudamerica e, nonostante i suoi precedenti fossero rispettabili, il favorito per la medaglia d'oro dei mosca era lo spagnolo Luis Mart\u00ednez Zapata, campione europeo.\nP\u00e9rez affront\u00f2 nel primo combattimento il filippino Ricardo Adolfo, battendolo per KOT al 2\u00ba round. Negli ottavi di finale affront\u00f2 il sudafricano Desmond Williams, che batt\u00e9 ugualmente per KOT al 3\u00ba round. Nei quarti di finale batt\u00e9 ai punti il belga Alex Bollaert e nelle semifinali il ceco Franti\u0161ek Majdloch.\nNella finale, P\u00e9rez dovette affrontare l'italiano Spartaco Bandinelli, allora ventottenne, che aveva battuto a sorpresa nei quarti di finale il favorito Mart\u00ednez Zapata. Gi\u00e0 nel 1\u00ba round P\u00e9rez impose il suo stile aggressivo, contenendo l'offensiva iniziale dell'italiano e facendolo retrocedere con una serie di colpi, tra cui un potente diretto destro che lo fece sedere sulla seconda corda sul finire del round.\nIl 2\u00ba round fu molto intenso, con Bandinelli che mostrava il proposito di recuperare punti e P\u00e9rez che rispondeva colpo su colpo, utilizzando la propria maggiore mobilit\u00e0 per colpire con il destro e approfittando della tendenza di Bandinelli ad utilizzare il guanto aperto.\nNel 3\u00ba round P\u00e9rez attacc\u00f2 fin dall'inizio con una successione di diretti con ambo le mani che colpirono Bandinelli. Poi l'Argentino contenne il contrattacco dell'Italiano, fermandolo con un uppercut, per terminare con i entrambi i contendenti che si scambiavano colpi a centro ring.\nF\u00e9lix Frascara, inviato della rivista \"El Gr\u00e1fico\" concluse nel modo seguente il suo articolo sulla partecipazione di Pascual P\u00e9rez a Londra nel 1948:\nAccadde un fatto curioso: Pascual P\u00e9rez fu squalificato al momento della registrazione degli atleti, quando il peso gallo (fino a 54\u00a0kg) Arnoldo Par\u00e9s procedette ad eseguire la propria. Gli organizzatori confusero i cognomi dei due pugili e attribuirono il peso di Par\u00e9s a P\u00e9rez, causando la squalifica di quest'ultimo per aver superato il limite di peso dei mosca (fino a 51\u00a0kg). Dopo aver chiarito lo scambio, la squalifica fu ritirata.\nP\u00e9rez fu ricevuto a Mendoza come un eroe. L'amministrazione della provincia gli regal\u00f2 una casa e gli offr\u00ec un lavoro.\nNel torneo di selezione dei pugili argentini per i Giochi Olimpici di Helsinki del 1952, P\u00e9rez perdette ai punti con un verdetto discusso contro Francisco Calvagno, venendo eliminato. Il rappresentante argentino fu allora Alberto Barenghi, quien fue eliminado en el primer che fu messo fuori gioco al primo incontro. L'eliminazione convinse P\u00e9rez a passare al professionismo. Due anni dopo divenne il primo pugile campione mondiale dell'Argentina, e uno dei pi\u00f9 importanti della storia del pugilato. Il suo ultimo incontro da dilettante avvenne il 14 novembre del 1952, al Club Franja de Oro, dove batt\u00e9 ai punti in 5 round Pablo Rapretti.\nLa carriera di professionista.\nLa carriera professionale di P\u00e9rez inizi\u00f2 nel 1952 e fu seguita da L\u00e1zaro Koci, uno dei maggiori organizzatori argentini dell'epoca.\nP\u00e9rez vinse i primi 18 incontri per KO, con incontri che avevano una durata media di 3 round. Solo al 19\u00ba match un avversario, Juan Bishop, riusc\u00ec a rimanere in piedi fino al termine dell'incontro.\nL'11 novembre 1952, al Luna Park di Buenos Aires, divenne campione argentino dei pesi mosca, battendo per KOT al 4\u00ba round Marcelo Quiroga.\n\"Pascualito\" vinceva quasi tutti i suoi incontri prima del limite, fatto inconsueto tra i pesi mosca, e in poco tempo non ebbe pi\u00f9 rivali in America Latina. \"Non solo boxa come un dio, picchia anche con la potenza di un toro\", scrisse una rivista dell'epoca.\nL'ambasciatore argentino in Giappone, Carlos Quir\u00f3z, su indicazione dell'allora presidente Juan Domingo Per\u00f3n, prese contatti per organizzare un match a Buenos Aires contro il campione mondiale, il giapponese Yoshio Shirai.\nL'incontro venne disputato al Luna Park il 24 luglio 1954, alla presenza del presidente Per\u00f3n, seduto a bordo ring, e termin\u00f2 con un pareggio.\nSi tratt\u00f2 di un avvenimento straordinario nel Paese, perch\u00e9 per la prima volta un pugile professionista argentino combatteva un incontro per il titolo mondiale senza essere sconfitto.\nL'esito dell'incontro costrinse Yoshio Shirai a concedere una rivincita a P\u00e9rez.\nIl titolo mondiale dei pesi mosca.\nQuattro mesi dopo il pareggio di Buenos Aires, Pascual P\u00e9rez e Yoshio Shirai si incontrarono di nuovo con il titolo mondiale in palio allo Stadio Korakuen di Tokyo, il 26 novembre 1954.\nVinse l'argentino ai punti, con verdetto unanime e con ampio margine, dopo aver atterrato l'avversario nel 2\u00ba e nel 12\u00ba round. Al termine di quest'ultima ripresa Yoshio Shirai torn\u00f2 al proprio angolo quasi \"groggy\". Nel 13\u00ba round, P\u00e9rez torn\u00f2 a colpire duramente Shirai, che si trov\u00f2 al limite del KO. Al termine il punteggio a favore dell'argentino fu: arbitro Jack Sullivan, 146-139, giudice Bill Pacheco, 143-139, giudice Kuniharu Hayashi, 146-143. \"Pascualito\" divenne cos\u00ec il pugile pi\u00f9 piccolo a vincere il titolo dei pesi mosca.\nIl trionfo di Pascual P\u00e9rez ebbe un enorme eco in Argentina, nonostante \"Pascualito\" non avesse un carisma che gli consentisse di diventare un idolo popolare, come era stato in passato Justo Su\u00e1rez, o come lo sarebbe stato Carlos Monz\u00f3n, in futuro. P\u00e9rez era il primo campione mondiale argentino di pugilato, una delle tre discipline sportive pi\u00f9 importanti del Paese, con il calcio e l'automobilismo. D'altra parte, Pascual P\u00e9rez, simpatizzante peronista, dedic\u00f2 la vittoria al presidente Per\u00f3n, dallo stesso ring e attraverso la radio, chiudendo la dedica con le parole: \"Missione compiuta, mio Generale!\". Lo stesso Per\u00f3n lo ricevette all'aeropuerto de Ezeiza, quando il pugile torn\u00f2 dal Giappone dopo la vittoria.\nPerez y Shirai si confrontarono di nuovo il 30 maggio 1955 nella prima difesa del titolo, di nuovo a Tokyo. Questa volta l'argentino vinse per KO al 5\u00ba round, quando era gi\u00e0 ampiamente in vantaggio sui cartellini dei giudici.\nNei sei anni che seguirono, P\u00e9rez disput\u00f2 30 incontri, di cui 8 per la difesa del titolo e uno nel tentativo di riconquistarlo.\nIl 16 gennaio 1959 a Tokyo, P\u00e9rez perdette il suo primo incontro da professionista, contro il giapponese Sadao Yaoita, campione d'Asia-Pac\u00edfico (OPBF), in un incontro in cui non era in gioco il titolo mondiale.\nFino a quel momento, in 8 anni di carriera da professionista, P\u00e9rez era imbattuto, con 51 incontri vinti, di cui 37 per KO, e 1 incontro pari. P\u00e9rez concesse allora a Yaoita un'opportunit\u00e0 per il titolo, che si concretizz\u00f2 il 5 novembre dello stesso anno a Osaka, in un incontro durissimo che l'argentino vinse per KO al 13\u00ba round. L'inizio, per P\u00e9rez, fu drammatico, perch\u00e9 Yaoita lo mise subito in difficolt\u00e0, atterrandolo al 2\u00ba round.\nL'argentino recuper\u00f2 un certo vantaggio sui cartellini dei giudici e, giunto al 13\u00ba round, atterr\u00f2 Yaoita due volte, la seconda definitivamente.\nIn quel momento P\u00e9rez era in leggero vantaggio ai punti, con i seguenti cartellini: arbitro Juan Notari, 118-112; giudice Nat Fleischer, 115-113; giudice Kuniharu Hayashi, pari 117-117. P\u00e9rez aveva ormai 33 anni, e l'et\u00e0 incominciava a pesare.\nIl 16 aprile 1960, allo Stadio Lumpinee di Bangkok, (Thailandia), incontr\u00f2 il thailandese Pone Kingpetch (24 anni), campione d'Asia-Pacifico (OPBF), che lo batt\u00e9 ai punti con un verdetto non unanime.\nContrariamente a P\u00e9rez, Kingpetch era un peso mosca gigante, con un'altezza di 170\u00a0cm (una differenza di 18\u00a0cm), vantaggi\u00f2 che si rivel\u00f2 decisivo. L'incontro ebbe un inizio duro, \"colpo su colpo\", dettato da P\u00e9rez, secondo il suo stile, con i due pugili che si alternavano a comandare il match.\nLa potenza dell'argentino ebbe la meglio verso la met\u00e0 dell'incontro, quando apr\u00ec una profonda ferita sopra all'occhio destro del thailandese, che sanguin\u00f2 fino alla fine.\nNel 10\u00ba round, l'angolo di Kingpetch decise di cambiare strategia, cercando di far trarre maggior vantaggio al pugile thailandese della propria altezza e del maggiore allungo.\nL'incontro fu molto serrato e combattuto fino alla campana finale. I cartellini dei giudici furono i seguenti: arbitro Lorenzo Torreoalba, P\u00e9rez per 145-143; giudice Wong Hiranyalekha, Kingpetch per 148-137, giudice Nat Fleischer, Kingpetch per 146-140. A 34 anni d'et\u00e0 e con un verdetto diviso, \"Pascualito\" aveva perso il titolo e non l'avrebbe pi\u00f9 riconquistato.\nIl 22 settembre 1960, all'Olympic Auditorium di Los Angeles (California), si disput\u00f2 la rivincita.\nIn questa occasione Kingpetch si impose perentoriamente, vincendo con un KO all'8\u00ba round, il primo subito da P\u00e9rez in tutta la carriera.\nUltimi incontri.\nDopo aver perso il titolo, Pascual P\u00e9rez prosegu\u00ec a boxare per alcuni anni.\nTra il 1961 e il 30 aprile 1963, disput\u00f2 28 incontri, vincendoli tutti, 20 dei quali prima del limite.\nIl 30 aprile 1963 fu battuto a Manila, con verdetto non unanime, dal filippino Leo Zuleta. La sconfitta segn\u00f2 la fine della sua carriera.\nDa quel momento disput\u00f2 altri 5 incontri, perdendone 3, il penultimo dei quali contro l'allora ancora giovane pugile messicano e futuro campione mondiale Efren \"el Alacr\u00e1n\" Torres, che lo mise KO al 3\u00ba round.\nL'ultimo incontro di \"Pascualito\", a 37 anni, fu contro il panamense Eugenio Hurtado, che lo batt\u00e9 per KOT al 6\u00ba round il 15 marzo 1964.\nVita dopo la boxe.\nGi\u00e0 prima di ritirarsi, P\u00e9rez era cosciente dell'effetto che la sconfitta e il ritiro avrebbero avuto sull'opinione pubblica. Nel 1960, dopo aver perso il titolo, \"Pascualito\" rispose cos\u00ec alla domanda di un giornalista:\nPerez si era sposato, mentre era campione del mondo, con Herminia Ferch, da cui ebbe due figli maschi, Pascual e Miguel Angel. Nel 1959, tuttavia, pat\u00ec un doloroso divorzio che gli scaten\u00f2 un processo di acuta depressione, che ebbe ripercussioni decisive nelle sconfitte che lo portarono a perdere il titolo. Nel 1970 si rispos\u00f2 con Selva Argentina C\u00e9liz, con cui visse fino alla morte.\nDopo il ritiro dalla boxe, Pascual P\u00e9rez si ritrov\u00f2 senza risparmi e senza propriet\u00e0, in gran parte per essere stato ingannato dai suoi procuratori, e dovette tornare a lavorare come impiegato pubblico al Ministero degli Interni. Alcune cronache giornalistiche hanno sostenuto che dovette anche vendere giornali e fare il lustrascarpe nella calle Corrientes. Dimenticato dai mezzi di comunicazione, le persone che lo frequentarono negli anni sessanta e settanta lo ricordano come una persona gentile e solidale, chitarrista appassionato di canzoni del folklore di Mendoza. Il mondo della boxe era solito chiamarlo alle presentazioni degli incontri importanti, prima dei quali saliva sul ring ed era acclamato dalla folla.\nIl giornalista sportivo Enrique Romero, ricorse al seguente dialogo immaginario per riferirsi agli ultimi anni di vita di Pascual P\u00e9rez:\nMor\u00ec relativamente giovane, all'et\u00e0 di 50 anni, il 22 gennaio 1977, alle 14:45, in conseguenza di una insufficienza epatica-renale, nella Cl\u00ednica Cormillot; il rapporto medico fu firmato da Alberto Cormillot, noto medico argentino.\nPascual P\u00e9rez fu vegliato quella stessa notte nella palestra del Luna Park, lo stesso luogo in cui disput\u00f2 il suo primo incontro con Yoshio Shirai.\nIl giorno seguente una folla partecip\u00f2 alla sua sepoltura nel Cementerio de la Chacarita, aspettando per pi\u00f9 di nove ore che arrivasse l'impresa di pompe funebri, che rifiut\u00f2 di trasportare i suoi resti fino a che familiari e amici non ebbero completato il pagamento dei 3.500 dollari di costo del servizio. Fu sepolto nel \"Pante\u00f3n de la Casa del Boxeador\". Uno di quelli che parlarono davanti alla sua tomba fu Delfo Cabrera, suo compagno nella delegazione olimpica argentina del 1948 e anche lui medaglia d'oro, nella maratona, che disse, allora:\nRiconoscimenti alla memoria.\nNel 1955 gli fu conferito il \"Premio Olimpia de Oro\".\nNel 1977 la rivista Ring Magazine lo incluse nella prima Hall of Fame della boxe.\nNel 1995 la International Boxing Hall of Fame fece la stessa cosa, riconoscendolo tra i migliori pugili di ogni tempo insieme ai connazionali Carlos Monz\u00f3n, Nicolino Locche e V\u00edctor Gal\u00edndez.\nEn 2004 fu dichiarato campione sudamericano d'ufficio dalla Federazione Sudamericana della Boxe.\nIl Palazzo della Boxe di Mendoza, della Federazione Pugilistica di Mendoza, riaperto nel 2007, porta il nome di \"Estadio Pascual P\u00e9rez\", in sua memoria.\nNel 1954, Rafael Laur\u00eda (parole), H\u00e9ctor Maur\u00e9 e Sergio Gasparini (musica) composero un tango, dedicato \"Al gran campe\u00f3n\", inciso da H\u00e9ctor Maur\u00e9, le cui parole dicono:\nIl noto giornalista dominicano Chon Romero ha citato Pascual P\u00e9rez nel modo seguente:"}
{"id": "2536537", "revid": "1543377", "url": "https://it.wikipedia.org/wiki?curid=2536537", "title": "Pavel Ly\u017eyn", "text": "In carriera ha vinto un argento ai campionati europei indoor di Birmingham 2007 ed \u00e8 stato finalista olimpico alle olimpiadi di Pechino 2008 e \nBiografia.\nGli inizi (1999-2002).\nAi campionati europei juniores del 1999 Ly\u017eyn fece il suo esordio internazionale conquistando anche una medaglia d'argento nel lancio del disco.\nIn questo campionato, svoltosi a Riga (Lettonia), lanci\u00f2 il peso alla misura di 17,51 m (concludendo quarto) e il disco alla misura di 52,15\u00a0m concludendo alle spalle del solo Rutger Smith.\nL'anno successivo, ai campionati mondiali juniores di Santiago del Cile, concluse ancora quarto nel peso con la misura di 19,00\u00a0m.\nSempre nella stessa competizione, nella gara di lancio del disco, concluse settimo lanciando l'attrezzo da 1,750\u00a0kg a 56,24\u00a0m.\nNel 2001 partecip\u00f2 ai Campionati europei under 23 di Amsterdam raggiungendo l'ottava posizione con un lancio a 18,59 metri.\nL'anno successivo prese parte ai Campionati europei indoor di Vienna dove riusc\u00ec a conquistare la finale concludendo la sua gara in sesta posizione.\nIl titolo europeo under 23 (2003).\nDurante la stagione 2003 riusc\u00ec ad incrementare molto il suo primato personale raggiungendo la misura di 20,86 metri durante una competizione a Minsk ed avvicinando le prime dieci posizioni nel ranking mondiale dell'anno.\nAi Campionati mondiali di Parigi, in qualificazione fall\u00ec il passaggio alla finale con un lancio a 19,84\u00a0m.\nPoco dopo riusc\u00ec per\u00f2 a vincere l'argento alle Universiadi di Taegu dietro soltanto al connazionale Andr\u0117j Michnevi\u010d che vinse il titolo per soli quattro centimetri.\nLe delusioni (2004-2006).\nNel 2004 alle Olimpiadi di Atene concluse prematuramente la sua gara fermandosi al turno di qualificazione (diciassettesimo con 19,60).\nL'anno successivo a causa di piccoli problemi fisici non riusc\u00ec a raggiungere le misure ottenute negli anni precedenti e non prese parte n\u00e9 ai campionati europei indoor di Madrid n\u00e9 ai campionati mondiali di Helsinki.\nNel 2006, ai campionati europei di G\u00f6teborg, raggiunse in finale il decimo posto con la misura di 19,51.\nProprio questo lancio, che lo releg\u00f2 fuori dalla finale a otto, fu misurato in maniera errata. L'attrezzo da 7,260\u00a0kg atterr\u00f2 infatti ben oltre alla fettuccia dei 20 metri, ad una misura che gli avrebbe sicuramente permesso di arrivare tra gli otto aventi diritto di altri tre turni. Ly\u017eyn non essendosi accorto dell'errore non fece reclamo immediatamente e la sua gara si ferm\u00f2 quindi al terzo lancio.\nL'argento europeo indoor (2007).\nNel marzo 2007 ai Campionati europei indoor di Birmingham, grazie al suo nuovo primato personale a 20,82, riusc\u00ec a conquistare la medaglia d'argento, dietro allo slovacco Mikul\u00e1\u0161 Konopka.\nDurante la stagione all'aperto fatic\u00f2 molto a superare i 20 metri fermandosi alla misura di 20,02 a Cottbus in Germania.\nNell'agosto venne ancora una volta eliminato in qualificazione ai Campionati del mondo di Osaka.\nLa finale olimpica (2008).\nNel 2008, dopo aver saltato completamente la stagione indoor rinunciando anche ai Campionati mondiali indoor di Valencia, inizi\u00f2 nel migliore dei modi la stagione all'aperto raggiungendo la misura di 20,85 al Janusz Kusocinski Memorial di Varsavia.\nNel mese di agosto dello stesso anno raggiunse uno dei suoi pi\u00f9 grandi successi concludendo quinto alle Olimpiadi di Pechino 2008.\nGrazie ad un lancio di 20,98 metri, suo nuovo primato personale, perse per soli sette centimetri la medaglia bronzo andata allo statunitense Christian Cantwell e per appena undici quella d'argento andata al connazionale Andr\u0117j Michnevi\u010d.\nDai mondiali di Berlino agli europei di Barcellona (2009-2010).\nAnche nella stagione 2009 decise di non partecipare alle competizioni indoor.\nDurante la stagione all'aperto, ai campionati del mondo di Berlino raggiunse il sesto posto lanciano ancora a 20,98 metri; misura che l'anno precedente lo aveva portato in finale alle Olimpiadi di Pechino.\nNel 2010, dopo aver lanciato fino alla misura di 21,12 a Mahil\u00eb\u016d, ai Campionati mondiali indoor di Doha 2010 ha raggiunto la sesta posizione con un lancio a 20,67.\nIl 24 maggio 2010, a Br\u0117st si \u00e8 classificato secondo alle spalle di Andr\u0117j Michnevi\u010d, siglando il suo nuovo primato personale a 21,21 metri.\nAi campionati europei di Barcellona, dopo aver concluso il turno di qualificazione con la migliore misura di 20,42, in finale non riusc\u00ec ad andare oltre al settimo posto con una misura inferiore a quella fatta il giorno precedente (20,11).\nMondiali di Taegu (2011-2012).\nAnche nella stagione 2011 decise di rinunciare alla stagione al coperto.\nIl 29 aprile a Br\u0117st, al suo esordio nella stagione outdoor, riusc\u00ec a lanciare fino alla misura di 20,85 metri concludendo la gara in seconda posizione.\nDurante il mese di maggio partecip\u00f2 a due tappe della Diamond League fermandosi per\u00f2 lontano dal podio e di conseguenza dalla zona punti: al Qatar Athletic Super Grand Prix di Doha concluse ottavo con 20,11 mentre al Golden Gala di Roma concluse settimo con 20,21.\nIl 7 luglio ha conquistato il suo terzo titolo nazionale all'aperto nel getto del peso.\nGiunto ai Campionati del mondo di Taegu ha lanciato solo fino alla misura di 19,91 metri concludendo in sedicesima posizione.\nNella stagione 2012, dopo aver conquistato i titoli nazionali all'aperto e al coperto e aver rinunciato alla partecipazione agli europei di Helsinki, il 3 agosto prende parte alle Olimpiadi di Londra nel getto del peso.\nSupera il turno di qualificazione con la sesta misura a 20,57 metri suo nuovo primato stagionale.\nGiunto in finale si migliora ulteriormente lanciando a 20,69\u00a0m e concludendo ottavo.\nLa squalifica doping.\nIl 25 novembre 2016, alcuni test antidoping svolti a distanza di anni dalla manifestazione, sui campioni prelevati all'atleta alle , risultarono positivi all'dehydrochlormethyltestosterone (turinabol), portando cos\u00ec alla squalifica dell'atleta dalla manifestazione che lo aveva visto concludere quarto con un lancio a 20,98 metri.\nCampionati nazionali.\n1999\n2000\n2001\n2002\n2003\n2004\n2005\n2006\n2007\n2008\n2009\n2010\n2011\n2012\n2013\n2014\n2015"}
{"id": "2536538", "revid": "125305530", "url": "https://it.wikipedia.org/wiki?curid=2536538", "title": "Isshin-ry\u016b", "text": " \u00e8 uno stile del karate di Okinawa fondato da Tatsuo Shimabuku (\u5cf6\u888b \u9f8d\u592b) e nominato da lui 15 gennaio 1956. Il karate Isshin-Ry\u016b \u00e8 la sintesi dello Shorin-ry\u016b, del Goj\u016b-ry\u016b karate e del . Il nome significa, alla lettera, \"un metodo di cuore.\" Dal 1989 ci sono 336 rami dello Isshin-ry\u016b in tutto il Mondo, ma la maggior parte sono concentrate negli Stati Uniti. Dopo la morte di Shimabuku nel 1975, furono apportate molte variazioni allo Isshin-ry\u016b.\nKata.\nIl sistema \u00e8 la somma di kata, o metodi di pratica formale, e di specifiche tecniche che usano: pugno (pugno verticale) e calci (snapping kicks). In molte delle varie forme del sistema, quattordici kata (otto a mano vuota, tre col b\u014d, due col sai e uno con il tuifa kata) sono convenuti come componenti dello Isshin-ryu. Questi Kata includono sviluppi originali del Maestro, e kata ereditati dagli stili originari."}
{"id": "2536547", "revid": "110157", "url": "https://it.wikipedia.org/wiki?curid=2536547", "title": "Navy News", "text": "Navy News \u00e8 la rivista ufficiale della Royal Navy. Fondata nel 1954 sotto forma cartacea, \u00e8 stata affiancata nell'aprile 2007 da una versione digitale. Ogni edizione cartacea consta di un numero di pagine da 44 a 60 e viene pubblicato il primo di ogni mese, e la tiratura si attesta sulle 55.000 copie.\nRiconoscimenti.\nHa vinto 117 premi nella competizione \"Communicators in Business\" (gi\u00e0 \"Editing for Industry\"), e il premio Plain English Award in tre occasioni."}
{"id": "2536548", "revid": "729019", "url": "https://it.wikipedia.org/wiki?curid=2536548", "title": "QinetiQ", "text": "QinetiQ (si legge k\u026a\u02c8n\u025bt\u026ak, come in \"kinetic, il nome inglese dell'energia cinetica)\" \u00e8 una azienda britannica del settore difesa, quotata in borsa e tra le aziende sulle quali si basa l'indice azionario FTSE 250. Il gruppo comprende QinetiQ EMEA (Europe, Middle East and Australasia) e QinetiQ North America.\nTra i suoi prodotti, robot sminatori, palloni aerostatici da rilevamento, UAV. Attiva anche nel campo della ricerca navale."}
{"id": "2536550", "revid": "166020", "url": "https://it.wikipedia.org/wiki?curid=2536550", "title": "Qt Software", "text": ""}
{"id": "2536553", "revid": "124917467", "url": "https://it.wikipedia.org/wiki?curid=2536553", "title": "Chit\u014d-ry\u016b", "text": " \u00e8 uno stile di karate fondato da . Il nome dello stile si traduce come: \"chi\" (\u5343) - mille; \"t\u014d\" (\u5510)- Cina; \"ry\u016b\" (\u6d41) - stile, cio\u00e8 \"stile cinese vecchio mille anni\". Thus meaning \"1,000 year old Chinese style.\" La parola \"t\u014d\" (\u5510) si riferisce alla Dinastia cinese Tang. Lo stile fu ufficialmente fondato nel 1946."}
{"id": "2536556", "revid": "287204", "url": "https://it.wikipedia.org/wiki?curid=2536556", "title": "Esther Hicks", "text": "Insieme al marito Jerry ha trascritto vari libri che, a suo dire, le sarebbero stati trasmessi da Abraham, tra cui il bestseller \"Chiedi e ti sar\u00e0 dato\" (pubblicato per la prima volta da Hay House nel 2004), e tiene seminari e conferenze sugli insegnamenti di Abraham e sulla \"legge dell'attrazione\".\nI libri di Esther e Jerry Hicks sono apparsi pi\u00f9 volte nella classifica dei best seller del New York Times e sono stati tradotti nelle principali lingue occidentali. \nIn Italia i libri degli Hicks, fino a quel momento non ancora tradotti, sono stati pubblicati da TEA, in seguito all'ondata di interesse sollevata dal successo riscosso da \"The Secret\". Sia \"La legge dell'attrazione\", sia \"Chiedi e ti sar\u00e0 dato\" sono entrati nelle classifiche italiane dei libri pi\u00f9 venduti.\nGli insegnamenti di Abraham.\nEsther Hicks sostiene di \"canalizzare\" un presunto gruppo di entit\u00e0 disincarnate, note collettivamente con il nome di Abraham e che i suoi insegnamenti sono esclusivamente frutto di tali, presunte, canalizzazioni. Il principio di base degli insegnamenti di Abraham consiste nel concetto per cui ciascuno di noi creerebbe la propria realt\u00e0 attraverso i propri pensieri.\nI seguenti concetti riassumono il nucleo fondamentale dei presunti insegnamenti di Abraham cos\u00ec come sono stati presentati dagli Hicks fin dal 1986:\nLo psicologo statunitense Wayne Walter Dyer, nell'introduzione al volume \u201c\"Chiedi e ti sar\u00e0 dato\"\u201d, ha in questo modo sintetizzato l'essenza delle osservazioni contenute nei volumi degli Hicks: \u00ab\"Quando cambiate il vostro modo di guardare le cose, le cose che guardate cambiano\"\u00bb.\nGli insegnamenti di Abraham presentano molti punti di contatto con ci\u00f2 che viene sostenuto dal movimento del New Thought: gli Hicks possono quindi essere considerati come collegati a tale movimento, sebbene nel loro caso la peculiarit\u00e0 della fonte di tali insegnamenti (la canalizzazione, o \"channeling\", di entit\u00e0 non fisiche, pratica diffusa in ambito New Age) costituisca una sostanziale differenza rispetto agli altri esponenti di tale scuola di pensiero e li avvicina all'operato di altri canalizzatori come Jane Roberts (canalizzatrice di Seth) e di J. Z. Knight (canalizzatrice di Ramtha).\nLa controversia su The Secret.\nEsther Hicks costituiva il fulcro della prima versione del film \"The Secret\" (uscita a marzo 2006): era lei ad annunciare per prima la legge dell'attrazione (ruolo in seguito assegnato a Bob Proctor) e gli interventi degli altri \"maestri\" ruotavano attorno agli insegnamenti di Abraham esposti dalla Hicks. Per questo ruolo di Esther nel film, gli Hicks ricevettero un compenso di 500.000 dollari e una quota del 10% sui diritti del film.\nIn seguito, lo staff di Rhonda Byrne prese contatto con gli Hicks, sostenendo che il vecchio contratto non poteva pi\u00f9 essere considerato valido per le nuove aree geografiche in cui il film sarebbe stato lanciato e mettendo i coniugi davanti alla possibilit\u00e0 di rinunciare alla loro quota sui diritti e firmare un nuovo contratto oppure vedersi tagliati dal film.\nDopo essersi consultati con la Hay House e con Abraham gli Hicks (che in ogni caso non erano mai stati completamente soddisfatti del film) optarono per la seconda soluzione e nell'ottobre del 2006 usc\u00ec la nuova versione del film con un differente montaggio e alcuni personaggi supplementari, ad esempio Lisa Nichols, inseriti per colmare il vuoto lasciato dagli Hicks.\nIn una lettera aperta pubblicata sul loro sito internet gli Hicks affermarono:\n\"Dal punto di vista finanziario siamo stati molto ben remunerati per la nostra partecipazione a questo progetto...e se i soldi fossero stata l'unica ragione, vi assicuriamo che avremmo trovato un qualche modo per restare coinvolti.\"."}
{"id": "2536562", "revid": "767487", "url": "https://it.wikipedia.org/wiki?curid=2536562", "title": "Pane e fiore", "text": "Pane e fiore (\"Nun va goldun\") \u00e8 un film del 1996 diretto da Mohsen Makhmalbaf.\nRiconoscimenti.\nIl film \u00e8 stato candidato per il Pardo d'oro ed ha ricevuto la Menzione speciale all'edizione del 1996 del Festival internazionale del film di Locarno."}
{"id": "2536563", "revid": "125319975", "url": "https://it.wikipedia.org/wiki?curid=2536563", "title": "Ring Magazine fight of the year", "text": "Ogni anno dal 1922 la rivista Ring Magazine nomina l'incontro di pugilato di maggior spicco e qualit\u00e0 avvenuto nel corso dell'anno come Fight of the Year, basandosi su criteri stabiliti dai giornalisti della redazione."}
{"id": "2536573", "revid": "1873017", "url": "https://it.wikipedia.org/wiki?curid=2536573", "title": "Nihon Koden Shindo Ryu", "text": "Nihon Koden Shindo Ryu (\u65e5\u672c\u53e4\u4f1d\u795e\u9053\u6d41) \u00e8 uno stile di karate che letteralmente significa: \"\"il Tradizionale Stile Giapponese del Percorso a Dio\". Lo stile fu creato da Hiroyuki Hamada, il \"So Shihan\" (maestro) in una giornata del 28 marzo 1964 nel Tempio di Isekotaigingie situato nella prefettura di Mie, in Giappone. La massima autorit\u00e0 fuori dal Giappone \u00e8 Felton Messina, che possiede il grado di \"So Shihan\", che gli fu dato dallo stesso Hiroyuki Hamada nel giugno del 1999 durante una visita in Giappone. Questo grado \u00e8 valido in tutti i Paesi del Mondo ad eccezione del Giappone, dove nello stesso certificato \u00e8 specificato che lui possiede la cintura nera 7\u00b0 dan. La World Karate Federation (WKF), della quale \u00e8 membro, gli certifica e riconosce la cintura nera 7\u00ba dan.\nCaratteristiche.\nLe basi fondamentali di questo stile sono: la velocit\u00e0, che viene ottenuta conoscendo e dominando il principio che in questo stile venga chiamato: \"sciolto-stretto-loose\"\" o \"morbido-duro-morbido\". I praticanti credono che questo ritmo aiuti a mantenere i muscoli del corpo totalmente rilassati per la maggior parte del tempo, per irrigidire il corpo solo al momento dell'impatto con l'avversario. Dal momento che si irrigidisce all'impatto con l'avversario esso vibra (come quando una freccia giunge a bersaglio), emettendo l'energia della velocit\u00e0 di quando il corpo era rilassato. Dopo l'impatto il corpo ritorna al suo stato originario. Questo ritmo punta a recuperare energia quando il corpo \u00e8 rilassato per la maggior parte del tempo in quanto gli incrementi della velocit\u00e0 sono intensi. Questo \u00e8 uno dei concetti base di questo stile. Questo stile enfatizza anche l'uso delle anche nel portare i pugni e blocking per incrementare la potenza, speed and effectiveness. The style also incorporates both linear and circular movements. Another important aspect of the style that is especially emphasized in the kumite is \"Tai sabaki\".\nPosizioni.\nLe posizioni fondamentali di questo stile sono:\nCalci.\nI calci fondamentali di questo stile sono:\nKata.\nNel Nihon Koden Shindo Ryu vengono praticati i seguenti Kata:\nPinan, \"mente in pace\"; sono 5 kata che vengono studiati secondo questo ordine: dal minore al maggiore per difficolt\u00e0 senza cambiare il nome degli stessi, anche se la numerazione in giapponese suggerirebbe il contrario.\nNaihanchi, \"jinete de hierro\"; nelle sue tre versioni contengono due peculiarit\u00e0 uniche: un enbusem totalmente lineare e l'utilizzo di una sola posizione detta Naihanchi dachi. La ejecuci\u00f3n correcta de estas katas requiere, al no haber giros a otras posiciones, primero, un claro sentido de la mirada hacia el lugar de la acci\u00f3n y segundo, un amplio uso de la cadera para generar la fuerza necesaria en los bloqueos y golpes.\nIl Kata \u00e8 una parte molto importante dell'allenamento ed in questo stile, in quanto i praticanti ritengono che eseguire bene il kata aiuta a migliorare la pratica del Kumite.\nIl sistema dei gradi.\nIl sistema basico dei gradi va dalla cintura bianca 8\u00ba kyu alla cintura nera 1\u00b0dan ed il seguente:\nI gradi delle cinture nere che seguono lo Shodan sono:"}
{"id": "2536576", "revid": "287204", "url": "https://it.wikipedia.org/wiki?curid=2536576", "title": "Francisco Oller", "text": "Fu l'unico pittore latinoamericano che contribu\u00ec allo sviluppo dell'impressionismo.\nA lui \u00e8 dedicato il Francisco Oller Museum.\nBiografia.\nA 18 anni venne espatriato per studiare pittura a Madrid, in Spagna, quindi nel 1858 si trasfer\u00ec a Parigi, in Francia. Qui cant\u00f2 nell'opera locale italiana, e divent\u00f2 amico di altri portoricani espatriati.\nOpere.\nAlcune opere:"}
{"id": "2536580", "revid": "1305772", "url": "https://it.wikipedia.org/wiki?curid=2536580", "title": "Analisi immaginativa", "text": "L'analisi immaginativa si colloca nell'ambito delle \u201cTecniche Immaginative\u201d, con altre tecniche che fanno uso dell'Immagine Mentale quali il \u201c\"r\u00eave \u00e9veill\u00e9 dirig\u00e9\" (RED)\u201d di Robert Desoille, l'\u201dOniroterapia\u201d di \"A. Virel\", \"l'analisi immaginativa\" di L. Peresson, \"la psicosintesi\" di \"R.Assagioli\" o l'I.T.P. di L. Rigo. \u00c8 una forma di psicoanalisi, nella quale si sostiene la necessit\u00e0 di passare dal lavoro terapeutico sulle immagini (proprio del R\u00eave \u00e9veill\u00e9 dirig\u00e9 e degli altri metodi di \"imagerie mentale\") al lavoro con le immagini. Presenta un allo stesso tempo viene ritenuta una sintesi fra la profondit\u00e0 della visione psicoanalitica e la efficacia e brevit\u00e0 dei protocolli comportamentisti \nStoria.\nIl metodo fu ideato negli anni settanta da Gianmario Balzarini (1945-1986), che fond\u00f2 nel 1972 la Societ\u00e0 italiana di psicoterapia analitica immaginativa (SIPAI) e nel 1979 a Cremona l'Istituto di analisi immaginativa. I suoi collaboratori fondarono in seguito la Societ\u00e0 italiana di analisi immaginativa (SIAI).\nMetodo.\nConcetto di immaginario in psicologia.\nLa psicologia ha oscillato tra una concezione dell'immaginazione come fondamento dell'attivit\u00e0 ideativa, e una nozione di immaginazione come conoscenza particolare e tecnica peculiare dell'attivit\u00e0 dell'artista: \nConcetto di immaginario nel pensiero psicoanalitico.\nSecondo Sigmund Freud, la fantasia \u00e8 un prodotto tipico di tutta l'umanit\u00e0; essa predomina nell'infanzia, permane nell'attivit\u00e0 psichica dell'adulto come compensazione alla frustrazione e ai desideri imposta dalla realt\u00e0, prende il sopravvento in due categorie di persone con risultati diversi: da una parte i malati nevrotici, in cui l'eccesso di fantasia porta ai sintomi e alla malattia; dall'altra gli artisti, nei quali porta alla creazione.\nMelanie Klein descrive lo sviluppo della mente infantile, nei primi anni di vita, come la creazione di un mondo fantasmatico interno, intensamente emotivo, popolato dai rapporti tra l'Io e gli oggetti buoni. La fantasia, nell'accezione kleiniana, risale alle prime fasi della vita, \u00e8 radicata nel corpo ed \u00e8 perci\u00f2 estranea al linguaggio e nasce piuttosto da una capacit\u00e0 di sentire le cose, ancora prima di poterle pensare e dirle.\nHarry Guntrip osserva che i sogni, i giochi dei bambini, le fantasticherie, i miti e le leggende dei popoli primitivi, le creazioni della letteratura e dell'arte di tutti i tempi dispiegano l'attivit\u00e0 creativa, inventiva, immaginativa della mente umana; attivit\u00e0 che, a differenza della scienza, non mira a una descrizione della realt\u00e0 esterna attraverso l'intelletto, ma piuttosto a una espressione accurata del mondo psichico interno.\nDonald W. Winnicott, sostiene che la vita immaginativa ha le sue radici nel corpo, ma, ancora di pi\u00f9 rispetto a Melanie Klein, sottolinea che il corpo e la psiche sono un'unit\u00e0 inscindibile, nella quale la possibilit\u00e0 di distinguere l'uno dall'altra dipende solamente dal punto di vista dal quale ci si pone. \nEmbriologia della mente.\nL'analisi immaginativa pone alla base della relazione terapeuta-paziente il transfert, che \u00e8 lo spostamento di desideri, di affetti primitivi, di pulsioni aggressive e quindi di fantasmi inconsci del paziente sull'analista. Ne deriva quindi che l'uso privilegiato dell'immaginario ci porta a considerare le fasi pi\u00f9 primitive dell'esperienza fantasmatica. D'altra parte, l'impossibilit\u00e0 di descrivere e di interpretare tali esperienze arcaiche per mezzo di parole che, designandole, possono talora alterare la natura originaria di esse, porta a considerare lacunose e insufficienti le teorie relative alla conoscenza dei fenomeni mentali pi\u00f9 precoci e primitivi.\nMichael Balint sottolinea che la psicoanalisi per lungo tempo si \u00e8 basata sul linguaggio del pensiero espresso con le parole, rimanendo con ci\u00f2 troppo distante dalla possibilit\u00e0 di cogliere direttamente sentimenti e sensazioni, che sono verbalmente intraducibili in quanto geneticamente anteriori rispetto al pensiero verbale.\nL'analisi immaginativa, parte dalla importanza clinica di interessare il paziente alle proprie sensazioni somatiche. \u00c8 attraverso il coinvolgimento del corpo, contemporaneamente al recupero della sensorialit\u00e0 e dei suoi vissuti cenestesici profondi, che si potr\u00e0 creare quel buon contenitore delle ansie e delle proiezioni conflittuali del paziente, per arrivare a internalizzare nuove modalit\u00e0 di funzionamento mentale. La funzione fondamentale del corpo, \u00e8 di consentire lo schiudersi dell'immaginario individuale, che nulla ha da condividere con le fantasticherie sostanzialmente difensive ed evasive, per diventare linguaggio intimo. autentico e sentito. Nello \u2018spazio immaginario\u2019, che nell'analisi immaginativa in tal modo viene a formarsi, il bambino crea il suo primo simbolo concreto, e in seguito matura il suo gioco scenico e creativo.\nIdentit\u00e0 dell'analisi immaginativa.\nClaudio Widmann ricorda che nelle terapie immaginative moderne la convinzione che le immagini appartengano prevalentemente all'inconscio e che possiedano un valore simbolico \u00e8 assai diffusa. Sottolinea che l'analista, che utilizza i metodi dell'analisi immaginativa, favorisce nel paziente la capacit\u00e0 di comprendere il significato profondo e inconscio delle immagini: non spiega o comunica questo significato al paziente. \nL'immagine \u00e8 la linea di demarcazione del corpo dalla mente e, allo stesso tempo, ci\u00f2 che li unisce. Susan Isaacs osserva che le prime fantasie vengono elaborate soprattutto su impulsi orali, assieme al gusto, al tatto, su sensazioni cenestesiche, viscerali e su altre sensazioni somatiche. Esse costituiscono pertanto un'esperienza corporea, in quanto sono sperimentate nel corpo. Che le radici dell'attivit\u00e0 mentale affondino nel corporeo \u00e8 ulteriormente confermato dalla patologia della mente che origina da vissuti precoci: essi hanno nel corpo la loro espressione primaria.\nCome afferma Otto Binswanger, l'uomo non solo possiede un corpo, ma anche \u00e8 un corpo: \nL'analisi immaginativa ricorre, oltre che alla comunicazione verbale, alla comunicazione del corpo e dell'immaginario. L'importanza accordata al corpo aiuta l'analizzato a comprendere: \nIl corpo, nella stanza analitica, \u00e8 pregnante di messaggi, di comunicazioni non verbali, di sottintesi relazionali, il cui significato non \u00e8 sempre univoco.\n\u00c8 importante che l'analista sappia cogliere il sentimento e l'emozione, che comportamenti e atteggiamenti corporei comunicano in momenti particolari della seduta analitica, affinch\u00e9 non esistano semplicemente messaggi muti del corpo, ma intervenendo opportunamente, dia la possibilit\u00e0 al paziente di verbalizzare quello che sta provando, sentendo e sperimentando col corpo."}
{"id": "2536596", "revid": "729019", "url": "https://it.wikipedia.org/wiki?curid=2536596", "title": "Caylus (gioco)", "text": "Caylus \u00e8 un gioco da tavolo in stile tedesco di William Attia pubblicato indipendentemente nel 2005 dalla \"Ystari Games\" in Francia e Inghilterra, dalla \"Rio Grande Games\" negli Stati Uniti e nel 2012 da uplay.it edizioni in Italia.\nDescrizione.\nL'ambientazione \u00e8 il piccolo comune di Caylus, nella Francia del 1289, dove il re Filippo il Bello, per meglio difendere i confini del suo regno, ha deciso di costruire un nuovo castello. I giocatori ricoprono il ruolo di capomastri e dispongono di una squadra di lavoratori alle proprie dipendenze. Contribuendo con i propri lavoratori all'ampliamento del castello e del villaggio circostante i giocatori acquisteranno prestigio agli occhi del re e favori reali; a castello ultimato chi avr\u00e0 totalizzato pi\u00f9 punti prestigio sar\u00e0 il vincitore.\nUna delle caratteristiche pi\u00f9 notevoli di Caylus \u00e8 la (quasi) totale assenza di aleatoriet\u00e0, se si eccettuano la disposizione dei primi sei edifici del villaggio (che non avvantaggia un giocatore rispetto agli altri) e l'ordine di partenza dei giocatori (compensato da una diversa quantit\u00e0 di denari iniziali).\nEsistono anche una versione di Caylus come gioco di carte, \"Caylus Magna Carta\", e una versione premium in serie limitata (1500 copie, vendute online e a \"Essen 2007\") con materiale rivisitato graficamente in chiave medievale e monete metalliche."}
{"id": "2536598", "revid": "26187763", "url": "https://it.wikipedia.org/wiki?curid=2536598", "title": "Diretta Calcio 1", "text": ""}
{"id": "2536599", "revid": "26187764", "url": "https://it.wikipedia.org/wiki?curid=2536599", "title": "Diretta Calcio 2", "text": ""}
{"id": "2536600", "revid": "26187768", "url": "https://it.wikipedia.org/wiki?curid=2536600", "title": "Diretta Calcio 3", "text": ""}
{"id": "2536601", "revid": "26187772", "url": "https://it.wikipedia.org/wiki?curid=2536601", "title": "Diretta Calcio 4", "text": ""}
{"id": "2536602", "revid": "26187776", "url": "https://it.wikipedia.org/wiki?curid=2536602", "title": "Diretta Calcio 5", "text": ""}
{"id": "2536603", "revid": "26187778", "url": "https://it.wikipedia.org/wiki?curid=2536603", "title": "Diretta Calcio 6", "text": ""}
{"id": "2536605", "revid": "3115", "url": "https://it.wikipedia.org/wiki?curid=2536605", "title": "Roger Jon Ellory", "text": "Biografia.\nRimasto orfano all'et\u00e0 di sette anni, rimane in collegio fino all'et\u00e0 di sedici anni, per poi tornare a vivere a Birmingham presso la nonna materna, che muore nel 1982.\nScrive il suo primo romanzo nel 1987 e continua a scrivere ininterrottamente fino al 1993, ma si interrompe per la frustrazione degli innumerevoli rifiuti ricevuti da case editrici sia britanniche che americane. Riprende a scrivere solo nel 2001 e arriva finalmente alla pubblicazione nel 2003 con \"Due piani sopra l'inferno\" (\"Candlemoth\"), che viene inserito nella \"shortlist\" dei candidati del premio CWA Ian Fleming Steel Dagger. In seguito pubblica con regolarit\u00e0, ottenendo nuovamente con \"City of Lies\" (2006) la candidatura al CWA Ian Fleming Steel Dagger.\n\"La voce degli angeli\" (\"A Quiet Belief in Angels\") (2007) segna l'approdo al grande successo: il romanzo supera le trecentomila copie nella sola Gran Bretagna, viene tradotto in tutto il mondo e pubblicato negli Stati Uniti, dove raccoglie i giudizi lusinghieri di autori affermati del genere come James Patterson, Michael Connelly e Jonathan Kellerman. Lo stesso Ellory scrive la sceneggiatura dell'adattamento cinematografico per il regista francese Olivier Dahan.\nAutorecensione presso \"Amazon\".\nNei primi giorni di settembre 2012 l'autore ha ammesso di aver scritto entusiastiche autorecensioni e sperticati elogi dei suoi stessi libri presso Amazon, con l'ovvia finalit\u00e0 di promuovere tali opere, utilizzando nickname quali \"Nicodemus\" e \"Jelly Bean\" prodigandosi al tempo stesso a criticare pesantemente libri di altri autori, tra cui Mark Billingham e Stuart MacBride. L'ammissione, con scuse annesse, \u00e8 stata fatta appena il \"Daily Mail\" ha scoperto le false recensioni.."}
{"id": "2536607", "revid": "3831", "url": "https://it.wikipedia.org/wiki?curid=2536607", "title": "R. J. Ellory", "text": ""}
{"id": "2536608", "revid": "200568", "url": "https://it.wikipedia.org/wiki?curid=2536608", "title": "Regioni storiche della penisola balcanica", "text": "Questa \u00e8 una lista delle maggiori regioni storiche della penisola balcanica. Queste regioni nei diversi periodi - da quelli pi\u00f9 antichi ai moderni - possono spesso sovrapporsi. I confini nazionali sono stati tracciati attraverso quelle regioni diverse volte nel corso dei secoli in modo che di solito essi non possono essere assegnati a una specifica nazione. La lista sottostante indica che gli stati attuali controllano il tutto o una parte di ognuno delle regioni elencate.\nLegenda: &lt;br&gt;\nA-Albania, Bg-Bulgaria, BE-Bosnia ed Erzegovina, C-Croazia, RM-Repubblica di Macedonia, G-Grecia, U-Ungheria,&lt;br&gt;\nMN-Montenegro, R-Romania, S-Serbia, Sl-Slovenia, T-Turchia."}
{"id": "2536612", "revid": "119982", "url": "https://it.wikipedia.org/wiki?curid=2536612", "title": "Ashes series", "text": ""}
{"id": "2536613", "revid": "46291", "url": "https://it.wikipedia.org/wiki?curid=2536613", "title": "Euphrasia rostkoviana", "text": "Eufrasia officinale (nome scientifico Euphrasia rostkoviana ) \u00e8 una piccola pianta erbacea appartenente alla famiglia delle Orobanchaceae.\nEtimologia.\nIl nome generico (\"Euphrasia\") \u00e8 stato introdotto nella classificazione scientifica delle piante da Linneo nel 1735 ed \u00e8 derivato da una parola greca \"\u03b5u\u03c6\u03c1\u03bf\u03c3\u03cd\u03bd\u03b7\" (= gioia, allegria, diletto, ilarit\u00e0). Qualche altro testo fa riferimento a una delle \u201ctre Grazie\u201d (celebrate nell'opera pi\u00f9 conosciuta di Antonio Canova), chiamata appunto \u201cEufrosine\u201d, figlia di Zeus. L'epiteto specifico (\"rostkoviana\") \u00e8 stato dato in onore del medico e naturalista prussiano Fr. W. G. Rostkov (1770 - 1840). L'epiteto specifico comune (\u201cofficinale\u201d) fa riferimento alle sue presunte propriet\u00e0 medicinali (in particolare alla cura della vista).\nIl binomio scientifico attualmente accettato (\"Euphrasia rostkoviana\") \u00e8 stato proposto dal botanico, tassonomista, farmacista e professore Friedrich Gottlob Hayne (1763-1832) nella pubblicazione \"\"Getreue Darstellung und Beschreibung der in der Arzneykunde Gebrauchlichen Gewachse - ix. t. 7.\"\" del 1825.\nDescrizione.\n\u00c8 una pianta \u201cemiparassita\u201d : vive sulle radici di altre piante per prelevare acqua e sali minerali, mentre \u00e8 capace di svolgere la funzione clorofilliana (al contrario delle piante \u201cparassite assolute\u201d). Il portamento \u00e8 eretto-prostrato e comunque con minime altezze: 10 \u2013 30\u00a0cm (minimo 5\u00a0cm; massimo 40\u00a0cm). La pianta pu\u00f2 essere sia glabra che pelosa. La forma biologica \u00e8 terofita scaposa (T scap), ossia sono piante erbacee che differiscono dalle altre forme biologiche poich\u00e9, essendo annuali, superano la stagione avversa sotto forma di seme, sono inoltre munite di asse fiorale eretto con poche foglie.\nRadici.\nLa radice \u00e8 piccola e legnosa tipo fittone.\nFusto.\nIl fusto \u00e8 eretto, semplice o poco ramoso in basso. La sezione \u00e8 cilindrica, mentre la superficie \u00e8 rossastra e pubescente. Nella parte alta il fusto pu\u00f2 essere ghiandoloso.\nFoglie.\nLe foglie sono sessili e sono disposte in modo alternato nella parte bassa del fusto, mentre sono disposte in modo opposto nei pressi dell'infiorescenza. Hanno il margine dentato (4 - 6 denti per lato, lunghi 1 \u2013 2\u00a0mm, pi\u00f9 uno apicale). I denti sono brevemente aristati. La forma \u00e8 molto variabile (vedi paragrafo \u201cVariabilit\u00e0\u201d), comunque normalmente \u00e8 ovale (con la massima larghezza verso la parte basale; pi\u00f9 esattamente a 1/3 dalla base). La pagina inferiore \u00e8 percorsa da grossolane nervature. Entrambe le pagine sono verdi, quindi svolgono la normale funzione clorofilliana. Dimensione delle foglie: larghezza 2,5 \u2013 6\u00a0mm; lunghezza 6 \u2013 14\u00a0mm.\nInfiorescenza.\nL'infiorescenza \u00e8 formata da fogliose spighe terminali di pochi fiori bianchi screziati di altri colori. I fiori, nell'infiorescenza, sono disposti in modo sessile all'ascella di brattee poco differenziate dalle foglie. Queste foglie-brattee hanno un rapporto lunghezza/larghezza di circa 1 \u2013 2,5. Sono dentate (4 \u2013 8 denti per lato) e il dente apicale \u00e8 acuto (con un angolo minore di 90\u00ba), mentre i denti laterali hanno un angolo ancora pi\u00f9 acuto (minore di 45\u00ba). La base \u00e8 sempre arrotondata. Le foglie-brattee pi\u00f9 grandi si trovano a circa 1/3 dell'infiorescenza e sono leggermente pi\u00f9 larghe delle foglie vere e proprie. Sono inoltre provviste di peli ghiandolosi.\nFiore.\nI fiori sono ermafroditi, zigomorfi e tetraciclici (con i quattro verticilli fondamentali delle Angiosperme: calice \u2013 corolla \u2013 androceo \u2013 gineceo).\nFrutti.\nIl frutto \u00e8 del tipo a capsula deiscente. La forma \u00e8 oblunga, cavato-compressa e contiene diversi piccoli semi striati. La capsula pu\u00f2 essere cigliata oppure glabra ed \u00e8 pi\u00f9 o meno marginata all'apice. La lunghezza della capsula \u00e8 come il calice (o un po' meno) : 4 \u2013 8\u00a0mm.\nSistematica.\nLa famiglia di appartenenza della specie (Orobanchaceae) comprende soprattutto piante erbacee perenni e annuali semiparassite (ossia contengono ancora clorofilla a parte qualche genere completamente parassita) con uno o pi\u00f9 austori connessi alle radici ospiti. \u00c8 una famiglia abbastanza numerosa con circa 60 - 90 generi e oltre 1700 - 2000 specie (il numero dei generi e delle specie dipende dai vari metodi di classificazione) distribuiti in tutti i continenti. Il genere \"Euphrasia\" \u00e8 distribuito in Europa, Asia settentrionale e Nord America; le sue specie preferiscono climi freddi e temperati delle regioni extratropicali. Comprende circa 170 - 350 specie di cui almeno 18 sono presenti nella flora spontanea italiana.\nFilogenesi.\nLa classificazione tassonomica del \"Euphrasia rostkoviana\" \u00e8 in via di definizione in quanto fino a poco tempo fa il suo genere apparteneva alla famiglia delle Scrophulariaceae (secondo la classificazione ormai classica di Cronquist), mentre ora con i nuovi sistemi di classificazione filogenetica (classificazione APG) \u00e8 stata assegnata alla famiglia delle \"Orobanchaceae\" (trib\u00f9 Rhinantheae).\nAnche il nome scientifico non \u00e8 assegnato univocamente dalle varie checklist botaniche. Spesso viene definita come \"Euphrasia officinalis\" .\nSandro Pignatti nella sua \u201cFlora d'Italia\u201d divide il genere in due \u201cgruppi\u201d: sezione \"CILIATAE\" con capsula cigliata al margine; e sezione \"ANGUSTIFOLIAE\" con capsula glabra. La specie di questa voce appartiene al primo gruppo insieme alle altre seguenti specie spontanee del territorio italiano:\nQuasi tutte queste specie frequentano il nord Italia e la zona alpina (a parte \"Euphrasia liburnica\") per cui facilmente si creano degli ibridi; inoltre sono specie molto simili, per cui a volte risulta difficile la separazione in specie diverse.\nIl numero cromosomico per questa specie \u00e8: 2n = 22.\nVariabilit\u00e0.\nIl genere di questa specie viene definito \u201cgenere critico\u201d (vedi il paragrafo precedente). In effetti l\"'Euphrasia rostkoviana\" \u00e8 una specie caratterizzata da un grande polimorfismo che pu\u00f2 essere sintetizzato nei seguenti caratteri:\nPer determinare con un certo grado di sicurezza l'appartenenza di un individuo ad una data specie si consiglia di verificare i caratteri pi\u00f9 significativi su campioni di popolazioni (5 \u2013 10 individui) piuttosto che sul singolo fiore.\nA complicare la situazione in questa specie sono presenti oltre alle frequenti ibridazioni, anche delle forme pi\u00f9 o meno stagionali (dimorfismo dovuto a due fioriture successive nello stesso anno) :\nQueste forme stagionali hanno indotto vari studiosi a distinguere due sottospecie ben separate:\nche per\u00f2 secondo altri autori non hanno alcun significato tassonomico.\nNell'elenco che segue sono indicate alcune variet\u00e0 e sottospecie (l'elenco pu\u00f2 non essere completo e alcuni nominativi sono considerati da altri autori dei sinonimi della specie principale o anche di altre specie):\nDescrizione delle sottospecie.\nPer questa specie sono riconosciute le seguenti sottospecie (vedi anche le osservazioni nel paragrafo \"Variabilit\u00e0\") ():\nIbridi.\nCon la specie \"Euphrasia tricuspidata\" la pianta di questa voce forma il seguente ibrido interspecifico:\nSinonimi.\nLa specie di questa scheda ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nSpecie simili.\nLa forma della corolla (labiata) del fiore avvicina la pianta di questa scheda ai generi della famiglia delle Lamiceae che tuttavia si distinguono in quanto il calice delle Lamiaceae \u00e8 a cinque denti (pentamero) e il frutto \u00e8 un tetrachenio.\nNell'ambito dello stesso genere una specie molto vicina \u00e8 l\"'Euphrasia alpina\" Lam. (Eufrasia delle Alpi); questo \u00e8 dovuto anche al fatto che le specie di questo genere nelle zone alpine uniscono facile ibridabilit\u00e0 ad elevata variabilit\u00e0. Quest'ultimo fiore si distingue comunque per le brattee la cui zona pi\u00f9 larga \u00e8 a met\u00e0 del corpo (e non a 1/3 dalla base), ed inoltre hanno la base cuneata. Inoltre la corolla \u00e8 pi\u00f9 decisamente violetta.\nAltre specie simili (elencate brevemente) sono:\nAnche le foglie, in genere, sono soggette a variet\u00e0 morfologiche, tuttavia hanno dei caratteri abbastanza specifici per cui possono essere utili per distinguere una specie dall'altra. Il disegno, a lato (tratto da Pignatti), mostra la forma delle foglie di alcune specie della sezione \"Cilatae\".\nUsi.\nFarmacia.\nQuesta pianta ha avuto un lungo uso nell'antica medicina erboristica. Era considerata tonico-risolutiva e fortificatrice della memoria nonch\u00e9 oftalmica. A questo proposito sembra che gli estratti di questa pianta possano alleviare la congiuntivite e la blefarite. A tal proposito \u00e8 interessante notare come il nome volgare della pianta, in tedesco, si traduce come \"sollievo per gli occhi\".\nCucina.\nViene usata da qualcuno come insalata per il suo leggero sapore amarognolo.\nGiardinaggio.\nL'\u201cEufrasia officinale\u201d viene usata, ma raramente, nei giardini rocciosi e alpini per creare dei cuscinetti omogenei e riempitivi.\nAltre notizie.\nL'eufrasia alpina in altre lingue \u00e8 chiamata nei seguenti modi:"}
{"id": "2536614", "revid": "28402", "url": "https://it.wikipedia.org/wiki?curid=2536614", "title": "Gruppo imminico", "text": ""}
{"id": "2536619", "revid": "199745", "url": "https://it.wikipedia.org/wiki?curid=2536619", "title": "Eufrasia officinale", "text": ""}
{"id": "2536622", "revid": "889336", "url": "https://it.wikipedia.org/wiki?curid=2536622", "title": "Windmill Hill", "text": "Windmill Hill \u00e8 un villaggio preistorico trincerato nei pressi di Avebury, citt\u00e0 dello Wiltshire, che ha dato nome ad un'importante cultura diffusa nell'Inghilterra meridionale durante il Neolitico finale.\nLe genti di questa cultura erano dedite prevalentemente all'agricoltura e all'allevamento del bestiame, vivevano in abitati sulle alture, spesso circondati da fossati, pi\u00f9 simili a temporanee stazioni all'aperto che a villaggi stabili.\nLa ceramica, assai ben lavorata, ha forme tondeggianti ed \u00e8 quasi totalmente priva di decorazioni. Le tombe sono semplici fosse, ma in seguito si diffuse l'uso delle sepolture collettive sotto lunghi tumuli che a volte superano anche i 100 metri.\nIn questa fase pi\u00f9 tarda, il rito funebre dominante \u00e8 la cremazione, mentre pi\u00f9 anticamente si praticavano l'inumazione e l'incinerazione parziale."}
{"id": "2536633", "revid": "203463", "url": "https://it.wikipedia.org/wiki?curid=2536633", "title": "Cima dei Tre Scarperi", "text": ""}
{"id": "2536634", "revid": "203463", "url": "https://it.wikipedia.org/wiki?curid=2536634", "title": "Tre Scarperi", "text": ""}
{"id": "2536635", "revid": "203463", "url": "https://it.wikipedia.org/wiki?curid=2536635", "title": "Cima Tre Scarperi", "text": ""}
{"id": "2536636", "revid": "125383840", "url": "https://it.wikipedia.org/wiki?curid=2536636", "title": "Tommy Makem", "text": "Artista di fama internazionale, icona della cultura folk irlandese, \u00e8 ricordato anche per la sua attivit\u00e0 di cantastorie. \u00c8 stato autore della ballata \"Four Green Fields\", composta nel 1967 come sorta di allegoria sulla suddivisione della sua patria di origine, l'Irlanda.\nBiografia.\nMakem ha fatto parte dell\"'entourage\" giovanile di Bob Dylan al tempo del Greenwich Village ed ha partecipato nel 1992, insieme al suo gruppo storico, i Clancy Brothers, al The 30th Anniversary Concert Celebration, il concerto celebrativo dei trent'anni di attivit\u00e0 di Dylan tenutosi al Madison Square Garden di New York City.\nCon i Clancy Brothers ha formato il gruppo conosciuto come The Clancy Brothers and Tommy Makem, con il quale debutt\u00f2 nel 1961, al fianco di Joan Baez, al Newport Folk Festival.\nMakem suonava il banjo a cinque corde, la chitarra chitarra acustica, il tin whistle e la cornamusa. Cantava nel registro di baritono.\nEra conosciuto con i nomignoli di \"Bard of Armagh\" (derivato da una canzone del repertorio tradizionale che ha lo stesso titolo) e \"The Godfather of Irish Music\".\nCarriera.\nMakem \u00e8 nato ed \u00e8 cresciuto a Keady, nella County Armagh (da lui definita \"Hub of the Universe\"), nell'Irlanda del Nord. Anche la madre Sarah \u00e8 stata una nota folksinger, fonte di materiali tradizionali per molti artisti come Diane Guggenheim Hamilton, Jean Ritchie, Peter Kennedy e Sean O'Boyle.\nEmigr\u00f2 negli Stati Uniti nel 1955 portando con s\u00e9 poche cose, senza trascurare per\u00f2 il suo set di cornamuse, retaggio della sua frequentazione della \"bagpipes band\" del suo paese di origine.\nCome luogo di lavoro scelse la cittadina di Dover, nel New Hampshire; ma nel 1956 un incidente alla mano lo costrinse a trasferirsi a New York City per tentare fortuna nel mondo della musica con i Clancy Brothers. Makem e i Clancy Brothers firmarono nel 1961 un contratto con la Columbia Records che li fece debuttare con Joan Baez al Newport Folk Festival. Al termine del festival, Makem e Baez furono definiti le migliori promesse della scena folk statunitense.\nDurante gli anni sessanta i Clancy Brothers e Tommy Makem si sono esibiti in concerti che hanno registrato il tutto esaurito, cantando e suonando anche alla Carnegie Hall e al Gate of Horn di Chicago e partecipando a show televisivi fra cui \"The Ed Sullivan Show\" e \"The Tonight Show\". Il gruppo suon\u00f2 anche alla Casa Bianca per il presidente J.F. Kennedy.\nMakem lasci\u00f2 il gruppo musicale nel 1969 per proseguire la carriera solista. Nel 1975 partecip\u00f2 tuttavia in coppia con uno dei fratelli Clancy, Liam, al festival folk di Cleveland (Ohio). Dopo quella circostanza i due suonarono ancora insieme in concerto ed incisero diversi album musicali con il nome collettivo di Makem and Clancy. Makem riprese poi ancora la carriera solista a far data dal 1988.\nIl \"Tommy Makem's Irish Pavilion\".\nNegli ottanta e novanta, Makem \u00e8 stato proprietario e gestore di uno storico locale di New York City, molto conosciuto fra gli appassionati di musica irlandese, il \"Tommy Makem's Irish Pavilion\".\nSituato in East 57th Street, ha visto esibirsi diversi musicisti noti e meno noti. \u00c8 stato frequentato anche da Bob Dylan, che vi tenne i festeggiamenti dopo il concerto per il trentennale della sua carriera. Fra gli altri musicisti ed ospiti del locale di Makem figurano Paddy Reilly, Joe Burke e Ronnie Gilbert.\nLo stesso Makem \u00e8 stato un artista che si \u00e8 esibito regolarmente nel locale, sia come solista sia, in determinate occasioni, come parte del duo Makem &amp; Clancy. Il club serv\u00ec anche a preparare il concerto-\"reunion\" del 1984 di The Clancy Brothers and Tommy Makem, tenuto al Lincoln Center di NYC.\nNel 1997 Makem pubblic\u00f2 un libro, \"Tommy Makem's Secret Ireland\", e due anni dopo and\u00f2 in scena con un proprio spettacolo teatrale - \"Invasions and Legacies\" - in cui poteva mettere in evidenza le sue doti di cantastorie ed intrattenitore.\nLa sua carriera ha incluso diversi altri risvolti, compresi i video riguardanti film documentario realizzati per la PBS, la rete televisiva pubblica, composizioni musicali e la scrittura di testi poetici.\nNel 2000 ha fondato il Tommy Makem International Festival of Song di South Armagh.\nComposizioni.\nMakem \u00e8 stato un cantautore prolifico. Molti suoi brani sono divenuti degli standard nel repertorio folk. In particolare, la gi\u00e0 citata \"Four Green Fields\", una fra le pi\u00f9 conosciute ballate irlandesi, \u00e8 stata incisa o presentata in concerto da diversi artisti.\nNegli anni della caduta della cortina di ferro, ha spesso trattato temi politici con accenti di orgogliosa fierezza e moderna consapevolezza, come nel caso della canzone \"The Winds Are Singing Freedom\" (\"I venti stanno cantando la libert\u00e0\"), divenuta un inno folk per molte popolazioni dell'Europa orientale alle prese con un futuro diverso.\nFra le canzoni di Makem maggiormente conosciute vi sono poi \"Gentle Annie\", \"Red is the Rose\", \"The Rambles of Spring\", \"The Town of Ballybay\", \"Winds of the Morning\", \"Mary Mack\" e \"Farewell to Carlingford\".\nMakem \u00e8 morto nella citt\u00e0 di Dover, nel New Hampshire, dove and\u00f2 a vivere appena giunto in USA, in conseguenza di un carcinoma del polmone. Sebbene affetto dalla malattia, ha continuato a registrare dischi e a tenere concerti fino a poco prima della morte.\nRicordandone la figura, Liam Clancy lo ha definito un fratello a tutti gli effetti. Come tributo alla sua statura di artista la stazione radiofonica WTSN di Dover ha mandato in onda due programmi commemorativi, uno il 2 agosto e l'altro il 9 agosto 2007 in occasione rispettivamente della morte e dei funerali dell'artista.\nI figli di Makem - Shane, Conor e Rory (che fanno parte del gruppo The Makem Brothers) - ed il nipote Tom Sweeney continuano la tradizione musicale folk di famiglia. Makem ha avuto anche una figlia, Katie Makem-Boucher, e due nipoti, Molly Dickerman e Robert Boucher. La moglie Mary \u00e8 morta alcuni anni prima di lui, nel 2001..\nRiconoscimenti.\nMakem ha avuto molte collaborazioni artistiche, frutto di anni di \"performance\" teatrali che hanno evidenziato la sua personalit\u00e0 carismatica, la presenza scenica e la potente voce baritonale.\nSolitamente usava aprire i concerti con il brano \"The Rambles of Spring\" per proseguire con standard del repertorio folk e della musica irlandese, sia brani conosciuti che meno conosciuti, anche se non risulta che abbia mai interpretato il classico \"Danny Boy\" o altri temi analoghi come \"When Irish Eyes are Smiling\" e \"Toorah Loorah Looral\"). Le sue esibizioni erano comunque spesso precedente da recitazioni di brani poetici, talvolta di William Butler Yeats.\nIn carriera ha ricevuto molti riconoscimenti, inclusi tre lauree ad honorem: una dalla University of New Hampshire nel 1998, una dalla University of Limerick nel 2001 ed una dalla University of Ulster nel 2007.\n\u00c8 stato premiato nel 1999 anche con lo World Folk Music Association's Lifetime Achievement Award, mentre con i Clancy Brothers \u00e8 stato inserito nel 1999 fra i primi cento personaggi pubblici statunitensi con origini irlandese.\nDiscografia.\nMakem ha inciso dozzine di dischi. Una parziale discografia \u00e8 disponibile sul sito ufficiale Makem.com.\nPrincipali incisioni.\nTra le principali incisioni figurano:"}
{"id": "2536637", "revid": "7", "url": "https://it.wikipedia.org/wiki?curid=2536637", "title": "Bagpipe", "text": ""}
{"id": "2536638", "revid": "7", "url": "https://it.wikipedia.org/wiki?curid=2536638", "title": "Bagpipes", "text": ""}
{"id": "2536641", "revid": "287204", "url": "https://it.wikipedia.org/wiki?curid=2536641", "title": "Crateri di Callisto", "text": "Segue una lista dei crateri d'impatto presenti sulla superficie di Callisto. La nomenclatura di Callisto \u00e8 regolata dall'Unione Astronomica Internazionale; la lista contiene solo formazioni esogeologiche ufficialmente riconosciute da tale istituzione.\nI crateri di Callisto portano i nomi di divinit\u00e0 ed eroi delle popolazioni nordiche. Fanno eccezione i crateri Lycaon, Arcas, Dia, Nyctimus, Orestheus e Dryops dedicati rispettivamente a padre, figlio, sorella, due fratelli ed un nipote di Callisto, nonch\u00e9 il cratere Mera dedicato ad un'altra ninfa anch'essa sedotta da Zeus come Callisto.\nInoltre, si conta anche il caso di un cratere inizialmente battezzatto dall'IAU e la cui denominazione \u00e8 stata poi abrogata."}
