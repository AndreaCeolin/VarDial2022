{"id": "2601898", "revid": "287204", "url": "https://it.wikipedia.org/wiki?curid=2601898", "title": "Gruppo dell'Hochschwab", "text": "Il Gruppo dell'Hochschwab (in tedesco \"Hochschwabgruppe\") \u00e8 un massiccio montuoso delle Alpi Nord-orientali di Stiria nelle Alpi Settentrionali di Stiria.\nSi trova in Austria (Stiria). Prende il nome dalla sua montagna pi\u00f9 alta e pi\u00f9 importante: l'Hochschwab.\nClassificazione.\nSecondo la SOIUSA il Gruppo dell'Hochschwab \u00e8 un supergruppo con la seguente classificazione:\nSecondo l'AVE costituisce il gruppo n. 18 di 75 nelle Alpi Orientali.\nSuddivisione.\nIl gruppo, secondo la SOIUSA, \u00e8 suddiviso in quattro gruppi e cinque sottogruppi:\nVette.\nLe montagne principali del gruppo sono:"}
{"id": "2601902", "revid": "287204", "url": "https://it.wikipedia.org/wiki?curid=2601902", "title": "Sungurlare", "text": "Sungurlare (in bulgaro \u0421\u0443\u043d\u0433\u0443\u0440\u043b\u0430\u0440\u0435) \u00e8 un comune bulgaro situato nel distretto di Burgas di 15.544 abitanti (dati 2009).\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2601904", "revid": "599013", "url": "https://it.wikipedia.org/wiki?curid=2601904", "title": "Cardinal Montalto", "text": ""}
{"id": "2601907", "revid": "432866", "url": "https://it.wikipedia.org/wiki?curid=2601907", "title": "Bravograzie", "text": ""}
{"id": "2601910", "revid": "181699", "url": "https://it.wikipedia.org/wiki?curid=2601910", "title": "Cardinale Montalto", "text": ""}
{"id": "2601912", "revid": "767487", "url": "https://it.wikipedia.org/wiki?curid=2601912", "title": "Paulo S\u00e9rgio de Oliveira Lima", "text": "Caratteristiche tecniche.\nGiocava come portiere.\nCarriera.\nClub.\nIncluso nella prima squadra del Fluminense nel 1972, vi rimase fino al 1975 vincendo due edizioni del Campionato Carioca, nel 1973 e nel 1975. Nei due anni seguenti gioc\u00f2 per CSA e Volta Redonda. Nel 1978 pass\u00f2 all'Americano, con cui si mise in evidenza guadagnandosi il trasferimento al Botafogo nel 1980.\nLasci\u00f2 il club di Rio de Janeiro nel 1985 per passare al Goi\u00e1s, pochi mesi dopo pass\u00f2 all'Am\u00e9rica-RJ e, nel 1986, al Vasco. Nel 1988 chiuse la carriera, nuovamente con la maglia dell'Am\u00e9rica-RJ. Ha giocato a beach soccer in Nazionale dopo essersi ritirato dai campi di calcio.\nNazionale.\nHa giocato 3 partite per il , venendo incluso tra i convocati per il ."}
{"id": "2601913", "revid": "965985", "url": "https://it.wikipedia.org/wiki?curid=2601913", "title": "Lenora", "text": ""}
{"id": "2601914", "revid": "92723", "url": "https://it.wikipedia.org/wiki?curid=2601914", "title": "Carevo", "text": "Carevo (in bulgaro \u0426\u0430\u0440\u0435\u0432\u043e) \u00e8 un comune bulgaro situato nel distretto di Burgas di 9.626 abitanti (dati 2009).\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2601916", "revid": "380654", "url": "https://it.wikipedia.org/wiki?curid=2601916", "title": "Space Tornado Ogawa", "text": ""}
{"id": "2601918", "revid": "55935", "url": "https://it.wikipedia.org/wiki?curid=2601918", "title": "Marie Jean Pierre Flourens", "text": ""}
{"id": "2601922", "revid": "55935", "url": "https://it.wikipedia.org/wiki?curid=2601922", "title": "Marie Jean-Pierre Flourens", "text": ""}
{"id": "2601928", "revid": "2108263", "url": "https://it.wikipedia.org/wiki?curid=2601928", "title": "Ghigo VIII de la Tour-du-Pin", "text": "Origine.\nGhigo, secondo il \"De Allobrogibus libri novem\", era il figlio primogenito del signore di Coligny, barone de la Tour-du-Pin e delfino del Viennois e conte di Albon Giovanni II (prima del 1277 \u2013 1319) e di Beatrice d'Ungheria, che ancora, secondo il \"De Allobrogibus libri novem\", era figlia del Principe di Salerno e Re titolare d'Ungheria, Carlo Martello d'Angi\u00f2 e di Clemenza d'Asburgo, che, secondo gli \"Annales Colmarienses Maiores\" era figlia del Rex Romanorum, conte d'Asburgo, Conte di Kyburg, langravio di Thurgau e conte di L\u00f6wenstein, Rodolfo I d'Asburgo e di Gertrude di Hohenberg.Giovanni II de la Tour-du-Pin, sempre secondo il \"De Allobrogibus libri novem\", era il figlio primogenito del signore di Coligny, barone de la Tour-du-Pin e delfino del Viennois e conte di Albon Umberto I (1240 c.a. \u2013 1307) e della delfina del Viennois e contessa di Albon, contessa di Grenoble, di Oisans, di Brian\u00e7on, di Embrun e di Gap, Anna di Borgogna (1255 \u2013 1299), che ancora secondo il \"De Allobrogibus libri novem\", era la figlia femmina primogenito del delfino del Viennois e conte di Albon, conte di Grenoble, di Oisans, di Brian\u00e7on, di Embrun e di Gap, Ghigo VII e della Signora di Faucigny, Beatrice, che, secondo il documento n\u00b0 407 del \"Peter der Zweite Graf von Savoyen, Markgraf in Italien, sein Haus und seine Lande\", dello storico, Ludwig Wurstenberger, era l'unica figlia del Conte di Savoia, Conte di Richmond e Lord guardiano dei cinque porti, Pietro II e, come ci conferma il documento n\u00b0 583 del \"Peter der Zweite Graf von Savoyen, Markgraf in Italien, sein Haus und seine Lande\", dello storico, Ludwig Wurstenberger, della Signora di Faucigny, Agnese, che era la figlia primogenita di Aimone II, signore di Faucigny (discendente dai Signori di Faucigny e dai Conti di Ginevra) e della moglie di cui non si conoscono n\u00e9 il nome n\u00e9 gli ascendenti.\nBiografia.\nSuo padre, Giovanni II (\"Dom. Joannes Dalphinus Viennensis et Albonis comes, dominusque de Turre\"), il 26 agosto 1318, fece testamento indicando Ghigo, suo figlio primogenito, (\"filium suum Guigonem Dalphini\"), erede universale, citando anche il secondo figlio, Umberto (\"filium suum Humbertum fratrem dict. Guigonis\"), designando il fratello, Enrico, tutore dei figli, e disponendo di voler essere sepolto nella cappella dei Delfini nella chiesa di Sant'Andrea a Grenoble (\"ecclesia Beati Andre\u00e6 Gratianop. capella Dalphinali\").\nSuo padre, Giovanni II, secondo il \"De Allobrogibus libri novem\", mor\u00ec, il 5 marzo 1319, a Pont de Sorgues, durante il viaggio di ritorno da una visita alla corte pontificia di Avignone, di Giovanni XXII; fu sepolto, secondo la sua volont\u00e0, accanto all'altare maggiore, nella chiesa di Sant'Andrea a Grenoble.Gli succedette, sempre secondo le sue volont\u00e0, il primogenito, Ghigo, ancora minorenne (circa nove anni), sotto la reggenza dello zio paterno, Enrico.Dopo la morte del padre, sua madre, Beatrice, si fece suora ritirandosi a C\u00eeteaux.\nSuo zio Enrico (1296 \u2013 1328 - detto anche Enrico Delfino, od Enrico del Viennois), vescovo di Metz dal 1316 al 1325, mantenne la reggenza fino al 1323.Col documento n\u00b0 XL del \"Cartulaire municipal de la ville de Mont\u00e9limar (Dr\u00f4me)\", Ghigo conferma la baronia di Mont\u00e9limar, che era stata concessa dallo zio.\nCavaliere e combattente eccezionale, all'et\u00e0 di soli sedici anni, nella piana di Saint-Jean-le-Vieux (Ain), il 7 agosto 1325, riport\u00f2 una vittoria schiacciante contro le truppe di Edoardo di Savoia (. Lo stesso Edoardo fu fatto prigioniero per breve tempo e dopo la battaglia il conte di Savoia dovette sborsare una somma ragguardevole per il riscatto dei nobili alleati rimasti prigionieri.\nL'influenza francese si rafforz\u00f2 durante il suo regno a seguito del matrimonio con Isabella (1312 \u2013 1348), figlia di Filippo V, re di Francia. Quest'ultimo gli affid\u00f2 il comando del 7\u00ba corpo di battaglia, comprendente 12 insegne, nella battaglia di Cassel (23 agosto 1328) contro i fiamminghi, nella quale i tessitori fiamminghi di Gand furono sgominati dalla cavalleria francese. Per ricompensarlo della sua impresa, Filippo V gli don\u00f2 la \"Maison aux Piliers\" in \"place de Gr\u00e8ve\" a Parigi.\nDopo la battaglia di Varey fino alla sua morte Ghigo fu in conflitto quasi permanente con i suoi vicini conti di Savoia..\nE fu proprio combattendo contro i Savoia, nell'assedio del castello di la Perri\u00e8re, presso Saint-Julien-de-Raz, che, colpito in pieno dal tiro di una balestra, mor\u00ec.; il racconnto dell'assedio, della morte di Ghigo, la cattura e distruzione del castello sono riportati nel \"La mort d\u2019un chevalier\" e son descritti anche nel capitolo XXXII delle \"Les Chroniques de Gen\u00e8ve\"; secondo il \"De Allobrogibus libri novem\", Ghigo fu colpito al fianco da un dardo di balestra e gli rimase in corpo; trasportato al campo, ebbe il tempo per morire da buon cristiano e spir\u00f2 il 26 agosto 1333; la sua salma fu tumulata nella chiesa di Sant'Andrea a Grenoble e tumulata vicino alla tomba del padre. Non avendo avuto discendenza legittima, a Ghiro VIII succedette il fratello Umberto, barone di Faucigny.\nMatrimonio e discendenza.\nNel 1323, secondo il \"De Allobrogibus libri novem\", Ghigo aveva sposato Isabella di Francia, figlia del re di Francia, Filippo V il Lungo e della Signora di Salins, contessa di Borgogna e Chalon e Contessa d'Artois, Giovanna II di Borgogna. Lo zio Enrico, col documento n\u00b0 VI della \"Histoire de Dauphin\u00e9 et des princes\", si impegnava a rimettere il governo della contea a Ghigo, il giorno del suo matrimonio. Il primo contratto di matrimonio era stato siglato a Lione, nel 1316 e con una lettera del 1322 (documento n\u00b0 XIV della \"Histoire de Dauphin\u00e9 et des princes\"), il contratto di matrimonio veniva confermato. Infine col documento n\u00b0 XV della \"Histoire de Dauphin\u00e9 et des princes\", veniva stabilita la dote di Isabella, concordata tra Ghigo e lo zio Enrico, da una parte e Isabella e Giovanna II di Borgogna, dall'altra.Ghigo da Isabella non ebbe figli.\nDa un'amante di cui non si conoscono n\u00e9 il nome n\u00e9 gli ascendenti, Ghigo ebbe un figlio:"}
{"id": "2601942", "revid": "1573940", "url": "https://it.wikipedia.org/wiki?curid=2601942", "title": "Pteropus tonganus", "text": "La volpe volante del Pacifico (\"Pteropus tonganus\" \u00e8 un pipistrello della famiglia degli Pteropodidi, diffuso in alcune isole dell'oceano Pacifico sud-occidentale.\nDescrizione.\nDimensioni.\nPipistrello di grandi dimensioni, con la lunghezza della testa e del corpo tra 145 e 270\u00a0mm, la lunghezza dell'avambraccio tra 133 e 175,4\u00a0mm, la lunghezza delle orecchie tra 20 e 31\u00a0mm, la lunghezza del piede tra 40,5 e 61\u00a0mm e un peso fino a 1,099\u00a0kg.\nAspetto.\nLa pelliccia \u00e8 corta. Il colore generale del corpo \u00e8 nerastro, le spalle e la nuca sono giallo-brunastre. Sono presenti degli anelli di colore simile al mantello intorno agli occhi. Il muso \u00e8 lungo ed affusolato, gli occhi sono grandi con l'iride marrone scura. Le orecchie sono di dimensioni normali e con l'estremit\u00e0 arrotondata. Le membrane alari sono attaccate sulla schiena, vicine tra loro. Gli artigli sono color marrone scuro con la punta pi\u00f9 chiara. La tibia \u00e8 priva di peli. \u00c8 privo di coda, mentre l'uropatagio \u00e8 ridotto ad una sottile membrana lungo la parte interna degli arti inferiori. La sottospecie \"P.t. geddiei\" \u00e8 la pi\u00f9 grande, mentre \"P.t. basiliscus\" \u00e8 la pi\u00f9 piccola.\nBiologia.\nComportamento.\n\u00c8 una specie fortemente gregaria e notturna. Le colonie sono state osservate su grandi alberi di mangrovie e foreste, spesso vicino alle scogliere. A volte \u00e8 stato osservato anche singolarmente o in piccoli gruppi.\nAlimentazione.\nSi nutre di frutti e fiori di molte specie native ed introdotte, tra le quali la Banana, la Palma da cocco, la Papaya, il Mango, e l'Albero del Pane. Sulle isole Vanuatu \u00e8 stato osservato mentre si nutre di frutti di \"Syzygium\", \"Ficus\" e fiori di \"Eugenia malaccensis\".\nRispetto a \"P. anetianus\" \u00e8 un consumatore meno frequente di fiori. La sottospecie \"P.t. tonganus\" si nutre inoltre di frutti di Kapok, Ylang-ylang, \"Cerbera manghas\", \"Ochrosia oppositofolia\", \"Terminalia catappa\", \"Dyospiros samoensis\", \"Calophyllum inophyllum\", Avocado, \"Inocarpus fagifer\", \"Fragraea beretiana\", \"Pandanus tectorius\", Arancio, \"Pometia pinnata\". \"Planchonella torricellensis\" e Pomodoro.\nRiproduzione.\nQuesta specie ha un periodo riproduttivo fisso e sincronizzato, con i piccoli che nascono tra marzo e aprile a nord di una latitudine di 4\u00b0N e a settembre a sud di una latitudine di 3\u00b0N. Danno alla luce un piccolo una volta all'anno dopo una gestazione di sei mesi. Diventano maturi sessualmente dopo i due anni di vita.\nDistribuzione.\nQuesta specie \u00e8 diffusa in alcune isole dell'Oceano Pacifico sud-occidentale.\nVive nelle foreste umide tropicali e nelle mangrovie.\nTassonomia.\nIn accordo alla suddivisione del genere \"Pteropus\" effettuata da Andersen, \"P. tonganus\" \u00e8 stato inserito nello \"P. mariannus species Group\", insieme a \"P. mariannus\" stesso, \"P. yapensis\", \"P. loochoensis\", \"P. pelewensis\" e \"P. ualanus\". Tale appartenenza si basa sulle caratteristiche di avere un ripiano basale nei premolari, cranio tipicamente pteropino e le spalle di un colore pi\u00f9 brillante rispetto al resto del corpo.\nSono state riconosciute 3 sottospecie:\nLa sottospecie \"P.t.basiliscus\", considerata la notevole distanza geografica dalle altre sottospecie, potrebbe essere stata descritta in realt\u00e0 sulla base di giovani individui di volpe volante dagli occhiali.\nAltre specie simpatriche dello stesso genere: \"P. hypomelanus\", \"P. woodfordi\", \"P. anetianus\", \"P. fundatus\", \"P. ornatus\", \"P. vetulus\", \"P. samoensis\", \"P. nitendiensis\" e \"P. tuberculatus\".\nStato di conservazione.\nLa IUCN Red List, considerato il vasto areale e la popolazione presumibilmente numerosa, classifica \"P. tonganus\" come specie con rischio minimo (LC).\nLa CITES ha inserito questa specie nell'appendice I."}
{"id": "2601948", "revid": "124841074", "url": "https://it.wikipedia.org/wiki?curid=2601948", "title": "Porfirio Rubirosa", "text": "Considerato uno dei pi\u00f9 celebri \"playboy\" del XX secolo, e conosciuto per il suo stile di vita sfarzoso, oltre che per le numerose donne di cui amava circondarsi, mor\u00ec all'et\u00e0 di 56 anni in un incidente d'auto al Bois de Boulogne. Si spos\u00f2 pi\u00f9 volte, fra cui con l'attrice cinematografica francese Danielle Darrieux. Altre sue mogli furono Flor de Oro Trujillo, Doris Duke, la miliardaria Barbara Hutton e l'attrice Odile Rodin.\nBiografia.\nNato in una famiglia della borghesia dominicana, figlio di un generale dell'esercito, Rubirosa crebbe in Francia, a Parigi, dove nel 1920 il padre inizi\u00f2 a svolgere attivit\u00e0 di diplomatico al consolato della Repubblica Dominicana. Torn\u00f2 nel paese natale a diciassette anni per studiare legge senza per\u00f2 completare gli studi, prima di svolgere il servizio di leva.\nIl 3 dicembre 1932 Rubirosa spos\u00f2 Flor de Oro Trujillo, la diciassettenne figlia del dittatore dominicano Rafael Le\u00f3nidas Trujillo. Il matrimonio avvenne in tempi rapidi, praticamente una settimana dopo il loro primo incontro. Trujillo invi\u00f2 il genero a Berlino per fargli svolgere il suo primo incarico da diplomatico. Quando fu palese l'infedelt\u00e0 di Rubirosa, Trujillo impose alla figlia di divorziare. Impossibilitato a far rientro nella Repubblica Dominicana, Rubirosa continu\u00f2 a vivere in Europa fino all'uccisione dell'ex suocero.\nRelazioni sentimentali.\nA Rubirosa sono state attribuite relazioni sentimentali con numerose donne del mondo dello spettacolo e del jet-set. Fra le altre, Dolores del R\u00edo, Marilyn Monroe, Ava Gardner, Rita Hayworth, Soraya Esfandiary, Veronica Lake, Kim Novak e Zsa Zsa G\u00e1bor. Truman Capote, in \"Answered Prayers\", ha descritto dettagliatamente come Rubirosa fosse sessualmente superdotato, una peculiarit\u00e0 che in Francia \u00e8 ricordata anche attraverso un drink particolarmente piccante servito nei bistrot, chiamato non a caso \"Rubirosas\", nonch\u00e9 attraverso un macinapepe particolarmente lungo e voluminoso battezzato appunto \"rubirosa\".\nDopo il divorzio da Flor de Oro Trujillo, il 18 settembre 1942 Rubirosa si rispos\u00f2 con l'attrice Danielle Darrieux, poi con la giornalista e milionaria Doris Duke (sposata il 1\u00ba settembre 1947) e con Barbara Hutton, da cui divorzi\u00f2 il 30 dicembre 1953 dopo soli 53 giorni di matrimonio. La Duke riconobbe all'ex-marito cinquecentomila dollari, oltre a un allevamento di cavalli per il polo, diverse auto sportive e un B-25 riadattato. Rubirosa ottenne come buonuscita anche una casa parigina del XVII secolo. Barbara Hutton, dal canto suo, aveva acquistato per lui una piantagione di caff\u00e8 nella Repubblica Dominicana e, successivamente, un altro B-25. In sede di divorzio gli riconobbe un importo di tre milioni e mezzo di dollari.\nL'ultimo matrimonio di Rubirosa fu celebrato nel 1956, quando aveva 47 anni, con l'allora 19enne attrice francese Odile Rodin. Il 5 luglio 1965, dopo una notte di baldorie al night club \"Jimmy's\" per festeggiare la vittoria nella coppa di Francia di polo, Rubirosa si schiant\u00f2 nell'estiva alba parigina contro un albero al Bois de Boulogne, mentre era alla guida della sua Ferrari 250 GT cabriolet.\nRitratti.\nRubirosa \u00e8 stato raccontato o semplicemente evocato dai media in diverse circostanze. In Italia, Fred Buscaglione ne ha tracciato la caricatura nella canzone \"Porfirio Villarosa\", musicata nel 1956 su testo di Leo Chiosso.\nTra le rime si cita \"ogni diva dello schermo che lo vede dice: t'amo e lui le crede\". Nel film \"Malizia\" (1973), ambientato negli anni '50, Turi Ferro apostrofa il figlio maggiore chiamandolo \"Rrubberrosa\". Nella pellicola \"Fratelli d'Italia\" (1989), diretta da Neri Parenti e interpretata da Christian De Sica, Jerry Cal\u00e0 e Massimo Boldi, lo stesso De Sica, che noleggia per le vacanze con gli amici una Jaguar che \"si dice appartenuta a Porfirio Rubirosa\", lo cita affermando che \"fisicamente me' somiglia\". Il film \"Ritrovarsi\" (1942), di Preston Sturges, presenta un personaggio dal nome \"Toto\" che si ritiene sia stato ispirato alla figura del \"playboy\". Il compositore Don Arrington, con il librettista Peter Johnson e lo scrittore Raphael Pallais, ha scritto un \"musical\" rappresentato a Broadway e basato sulla sua vita.\nRubirosa \u00e8 stato citato in materiale di repertorio in una puntata della trasmissione televisiva statunitense \"Biography\", trasmessa nel 2006 e dedicata a Barbara Hutton.\nNell'ottobre 2007 le agenzie di stampa hanno rilanciato una notizia secondo cui l'attore Antonio Banderas, sollecitato da investitori spagnoli e venezuelani, coltiva dal 2004 l'idea di portare sullo schermo la vita di Rubirosa (interpretando lui stesso il ruolo da protagonista). La vita di Rubirosa \u00e8 stata nel frattempo rappresentata dal personaggio di Dax Xenos nel romanzo di Harold Robbins \"The Adventurers\". Brett Easton Ellis in \"American Psycho\" cita l'orologio Rolex d'oro rosa appartenuto a Rubirosa. Una citazione dell'eleganza di Rubirosa \u00e8 contenuta anche nel romanzo di Paolo Sorrentino \"Hanno tutti ragione\" (2010).\nPorfirio Rubirosa \u00e8 citato nel brano musicale \"Pupa\" (Album \"Urlo\", 1980) del cantautore italiano Ivan Cattaneo, insieme a Don Giovanni e Casanova.\nNel film del 2017 \"Il filo nascosto\", i personaggi della miliardaria americana Barbara Rose e del playboy latinoamericano Rubio Guerrero, di cui \u00e8 mostrato il matrimonio, sono inspirati a Barbara Hutton e Porfirio Rubirosa.\nAutomobilismo.\nCome pilota di automobilismo, Rubirosa si iscrisse al GP di Bordeaux di Formula 1 il 25 aprile 1955. Doveva guidare la propria personale Ferrari 500, identica a quella di Alberto Ascari nel 1952 e nel 1953. Tuttavia, si ammal\u00f2 prima della gara e dovette rinunciare a correre.\nPartecip\u00f2 invece nel 1950 e nel 1954 alla 24 Ore di Le Mans e sempre nel 1954, in coppia con Luigi Valenzano, alla 12 Ore di Sebring (in questa competizione pilot\u00f2 una Lancia D24 e giunse al secondo posto)"}
{"id": "2601949", "revid": "453768", "url": "https://it.wikipedia.org/wiki?curid=2601949", "title": "Rocchette", "text": "Rocchette (gi\u00e0 \"Campo Albo\") \u00e8 una nota localit\u00e0 balneare, frazione del comune italiano di Castiglione della Pescaia, nella provincia di Grosseto, in Toscana.\nGeografia fisica.\nLa localit\u00e0 sorge alle pendici sud-orientali di Poggio Peroni (346 metri s.l.m.), una delle propaggini che formano il promontorio di Punta Ala, lungo la costa del mar Tirreno. Il castello sorge nella punta delle Rocchette, a picco sul mare, mentre pi\u00f9 in basso, presso la costa, \u00e8 situata la parte moderna dotata di servizi, che si sviluppa poi lungo la strada provinciale fino al bivio per Pian d'Alma e per Castiglione della Pescaia. La localit\u00e0 dista circa 5\u00a0km dal capoluogo comunale e poco pi\u00f9 di 28\u00a0km da Grosseto.\nLa spiaggia delle Rocchette \u00e8 raggiungibile a piedi, lungo un sentiero che termina sulla costa rocciosa. Il litorale \u00e8 lungo diverse centinaia di metri ed \u00e8 orlato da scogliere rocciose di colore rosso scuro. Il mare \u00e8 cristallino e trasparente, con fondali sabbiosi e digradanti, il mare migliore del comune di Castiglione della Pescaia, 5 vele di Legambiente dal 2005.\nStoria.\nLa localit\u00e0 si chiamava anticamente \"Campo Albo\" e ha continuato ad avere questa denominazione per tutto il Medioevo. Piccolo centro di pescatori, la localit\u00e0 ricevette importanza con la costruzione di una pieve, appartenente ai vescovi di Grosseto nella seconda met\u00e0 del XII secolo, in base a quanto scritto in una bolla papale datata 1188. Nella stessa bolla si ricorda la costruzione di una torre di avvistamento, in posizione dominante sul porto di Rocchette. L'edificio religioso \u00e8 menzionato anche nelle epoche successive - nelle \"Rationes Decimarum\" del tardo XIII secolo e degli inizi di quello successivo - quando risultava ancora una pieve autonoma collegata all'abbazia di Sant'Antimo. Successivamente la chiesa fu abbandonata, anche se non si conoscono notizie certe sulle motivazioni, presumibilmente tra il tardo Medioevo ed il primo periodo rinascimentale. Lo stesso accadde per il porto, oggi scomparso. La torre invece continu\u00f2 ad esistere e ad essere perfezionata nel corso dei secoli: nel 1289 il complesso fortificato \u00e8 nominato come \"Rocchetta de Capalbo\" ed ha assunto l'aspetto di un imponente forte del XVI secolo.\nAlla fine del XIX secolo il forte fu ristrutturato pi\u00f9 volte fino ad assumere l'aspetto che porta oggi. Il nome della localit\u00e0, da \"Campo Albo\" (o \"Capalbo\" come talvolta si trova scritto) cambi\u00f2 in Rocchette, proprio prendendo il nome dalla rocca fortificata. A partire dagli anni sessanta del XX secolo, la localit\u00e0 \u00e8 stata interessata da una forte urbanizzazione votata al turismo balneare, con la costruzione di ville, stabilimenti balneari, camping e agriturismi che la rendono una delle mete estive pi\u00f9 frequentate del litorale grossetano.\nCultura.\nLetteratura.\nAlle Rocchette \u00e8 ambientata parte del romanzo \"L'isola dei monaci senza nome\" di Marcello Simoni, incentrato sulle incursioni piratesche nella Maremma del XVI secolo, dove la localit\u00e0 \u00e8 denominata con l'antico nome di Campo Albo ed \u00e8 presente la scomparsa Pieve di Rocca.\nInfrastrutture e trasporti.\nLa frazione si sviluppa lungo la strada provinciale 62 Rocchette, che si dirama verso il mare dalla strada provinciale 158 delle Collacchie che collega Grosseto con Follonica. Da Castiglione della Pescaia \u00e8 possibile raggiungere la localit\u00e0 anche attraverso la pista ciclabile Castiglione della Pescaia-Bivio di Rocchette."}
{"id": "2601956", "revid": "287204", "url": "https://it.wikipedia.org/wiki?curid=2601956", "title": "True Love (brano musicale)", "text": ""}
{"id": "2601958", "revid": "287204", "url": "https://it.wikipedia.org/wiki?curid=2601958", "title": "True Love (album)", "text": ""}
{"id": "2601960", "revid": "984922", "url": "https://it.wikipedia.org/wiki?curid=2601960", "title": "134 modi per innamorarsi", "text": "134 modi per innamorarsi (\"This Time Around\") \u00e8 un film per la TV del 2003, diretto da Douglas Barr con protagonista l'attrice Carly Pope.\nTrama.\nDa ragazzine, Melissa e Gabby erano i classici brutti anatroccoli. Una volta a scuola la prima era stata umiliata davanti a tutti dal bello Drew, della quale era perdutamente innamorata. Undici anni dopo, nonostante quell'episodio le abbia rovinato la vita, Melissa \u00e8 diventata una pr di successo. Proprio il lavoro le d\u00e0 l'occasione di rincontrare Drew, oggi proprietario di un ristorante di cui Melissa deve curare l'immagine. \u00c8 l'occasione giusta per vendicarsi e chiede l'aiuto della fidata amica. Ovviamente, visto che tutti sono cresciuti, le cose non andranno come previsto\u2026\nAscolti.\nIn prima visione su Italia 1 il 7 luglio 2004, il film ottenne ben 3.305.000 telespettatori ed uno share del 16.99%."}
{"id": "2601963", "revid": "1305772", "url": "https://it.wikipedia.org/wiki?curid=2601963", "title": "True Love", "text": "True Love (\"vero amore\" in lingua inglese) pu\u00f2 riferirsi a:"}
{"id": "2601969", "revid": "1543377", "url": "https://it.wikipedia.org/wiki?curid=2601969", "title": "Cladonia lepidophora", "text": "Cladonia lepidophora Ahti &amp; Kashiw. (1984), \u00e8 una specie di lichene appartenente al genere Cladonia, dell'ordine Lecanorales.\nIl nome proprio deriva dal greco , cio\u00e8 \"lep\u00ecs, -\u00ecdos\", che significa \"squama, scaglia\", e , cio\u00e8 \"phor\u00f2s\", che significa \"che porta, che reca con s\u00e9\", ad indicare la presenza di squamule ben visibili lungo i podezi.\nCaratteristiche fisiche.\nIl fotobionte \u00e8 principalmente un'alga verde delle Trentepohlia.\nLocalit\u00e0 di ritrovamento.\nLa specie \u00e8 stata rinvenuta nelle seguenti localit\u00e0:\nTassonomia.\nQuesta specie appartiene alla sezione Cocciferae; a tutto il 2008 non sono state identificate forme, sottospecie e variet\u00e0."}
{"id": "2601977", "revid": "17815", "url": "https://it.wikipedia.org/wiki?curid=2601977", "title": "Poliglot 2006", "text": ""}
{"id": "2601980", "revid": "33751", "url": "https://it.wikipedia.org/wiki?curid=2601980", "title": "Bal\u010dik", "text": "Bal\u010dik (, romeno \"Balcic\") \u00e8 una citt\u00e0 costiera di 23 000 abitanti della Bulgaria nord-occidentale, situata sul Mar Nero, nella parte meridionale della Dobrugia. Appartiene al distretto di Dobri\u010d e dista 42 km da Varna. \nLa citt\u00e0 prende il nome dal nobile guerriero medievale Balik, vissuto nella prima met\u00e0 del XIV secolo, despota del Principato di Karvuna e fratello di Dobrotica, dal quale, a sua volta, prende il nome la citt\u00e0 di Dobri\u010d.\nOgni anno Bal\u010dik ospita uno degli eventi artistici multiculturali pi\u00f9 importanti del paese, il Festival Internazionale di Cortometraggi \"In the Palace\", il cui evento principale ha sede nel Palazzo della citt\u00e0, originariamente residenza estiva della regina rumena Maria.\nStoria.\nFondata quale antico insediamento Trace, fu in seguito colonizzata dagli Ioni e ribattezzata Krunoi (e ancora rinominata Dionysopolis dopo il ritrovamento di una statua di Dioniso in mare). Pi\u00f9 tardi divenne una fortezza greco-bizantina e bulgara. Sotto l'Impero Ottomano la citt\u00e0 acquis\u00ec il suo nome odierno, che potrebbe derivare dal condottiero Balik, oppure, secondo un'altra teoria, da una parola gagauza significante \"piccola citt\u00e0\".\nDopo la liberazione della Bulgaria nel 1878, Bal\u010dik si svilupp\u00f2 quale centro di una ricca regione agricola, esportatrice di grano, porto industriale, citt\u00e0 distrettuale, e successivamente come destinazione turistica. \nLa composizione etnica \u00e8 gradualmente mutata da una maggioranza gaugaza e tartaro-turca a una predominanza bulgara. Secondo una ricerca della storica bulgara Rajna Gavrilova la popolazione bulgara prima del 1878 era solo intorno al 10%, ma il censimento del 2011 riporta questa composizione: \nDopo la Seconda Guerra Balcanica, nel 1913, la citt\u00e0 fu rinominata Balcic e divenne parte del Regno di Romania. Fu riconquistata dalla Bulgaria durante la Prima Guerra Mondiale (1916-1919), ma la Romania impose nuovamente la sua autorit\u00e0 quando le ostilit\u00e0 cessarono. Nel 1940, appena prima dello scoppio della Seconda Guerra Mondiale nella regione, Bal\u010dik fu ceduta alla Bulgaria dai termini del Trattato di Craiova.\nDurante l'amministrazione rumena, il Palazzo di Bal\u010dik era la residenza favorita dalla Regina Maria di Romania e dai suoi familiari pi\u00f9 stretti. La citt\u00e0 \u00e8 il sito della villa orientale di Maria, il luogo dove, secondo le sue ultime volont\u00e0, fu custodito il suo cuore, fino al 1940 (anno del Trattato di Craiova), quando fu trasferito al Castello di Bran, nella Romania centrale. Oggi il Palazzo di Bal\u010dik e l'adiacente giardino botanico sono i maggiori punti di interesse culturale della citt\u00e0.\nDurante il periodo tra le due Guerre, Bal\u010dik fu anche destinazione di alcuni pittori dell'avanguardia rumena, come mostra tuttora il nome della scuola informale di pittura post-impressionista - la Scuola di Pittura di Balcic - che fu centrale per lo sviluppo della pittura rumena del XX secolo. Molti dei lavori degli artisti di tale scuola rappresentano le case della citt\u00e0 e gli abitanti turchi, cos\u00ec come il mare e la costa antistante.\nArte e cultura.\nIl palazzo e il giardino botanico di Bal\u010dik, riuniti in un complesso architettonico con annesso un parco, sono un'attrazione turistica celebre della costa bulgara del Mar Nero. Il palazzo fu progettato da architetti italiani e i lavori iniziarono nel 1924. Uno dei primi edifici fu la villa \"Tenha Yuvah\" (\"nido solitario\") della regina. Negli anni seguenti furono costruiti nuove ville, una cappella ortodossa, un ninfeo, patii interni in stile moresco, una fontana in stile rinascimentale decorata con medaglioni di marmo con creature mitologiche. Lo stile architettonico combina elementi proto-bulgari, gotici, orientali e moreschi. Anche nei giardini si rileva la commistione di diversi stili, culture e credenze. Il merito di questo gusto eclettico si deve alla regina - una seguace della religione Baha'i, che predica l'unit\u00e0 tra fedi, Dio e l'intera Umanit\u00e0. \nLa residenza fu completata nel 1936, due anni prima della morte della regina Maria. Come parte della residenza nel 1926 il botanico svizzero Jules Jani progett\u00f2 e costru\u00ec il parco. Ventinove anni dopo l'Universit\u00e0 di Sofia San Clemente di Ocrida cre\u00f2 al suo interno il giardino botanico, che misura circa 6500 m\u00b2; oggi vi sono pi\u00f9 di 2000 specie di piante da 85 diverse famiglie e oltre 800 generi. \nIl giardino \u00e8 famoso in tutto il mondo per la sua unica collezione di cactus giganti, la quale \u00e8 la seconda di questo genere in tutta Europa, dopo quella di Monaco. Vi sono anche collezioni di piante succulente, alcune delle quali fioriscono una volta ogni 100 anni, bellissimi gigli d'acqua, magnolie e piante stagionali. La villa dove viveva la regina ospita una mostra-museo, con i suoi oggetti personali, fotografie, documenti e una collezione di dipinti originali e di icone; antiche stoviglie trovate durante scavi archeologici in tumuli traci e armi del periodo rinascimentale. L'ingresso che un tempo era la biblioteca della residenza \u00e8 ora una galleria di dipinti di artisti bulgari e stranieri.\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2601981", "revid": "404449", "url": "https://it.wikipedia.org/wiki?curid=2601981", "title": "Pian di Rocca", "text": " \nPian di Rocca \u00e8 una frazione del comune italiano di Castiglione della Pescaia, nella provincia di Grosseto, in Toscana.\nGeografia fisica.\nLa frazione rurale di Pian di Rocca si sviluppa, come dice il nome stesso, in una piana che si apre tra due propaggini montuose di Poggio Ballone, scendendo verso il mare, tra le localit\u00e0 di Rocchette, la \"rocca\" sul promontorio ad ovest, e di Roccamare, che invece si sviluppa sul litorale tirrenico. La frazione \u00e8 formata da numerosi poderi ed abitazioni che si diramano intorno ad un centro servizi, l'antica fattoria di Pian di Rocca. Situata nella parte nord-ovest del territorio castiglionese, dista circa 7\u00a0km dal capoluogo comunale.\nStoria.\nPrimi insediamenti etruschi e romani sono stati documentati dal ritrovamento di alcuni reperti antichi in localit\u00e0 Val Berretta, oggi esposti al Museo archeologico e d'arte della Maremma di Grosseto e al Museo archeologico Isidoro Falchi di Vetulonia, anche se l'area venne lentamente abbandonata per l'aria insalubre dovuta alla presenza di paludi ed acquitrini.\nLa frazione si sviluppa nella campagna ai piedi della Rocca di Capalbo nel Settecento, con le bonifiche tardosettecentesche portate avanti dai Lorena con l'ingegnere Leonardo Ximenes, quando le paludi furono rese coltivabili, rendendosi cos\u00ec necessaria la costruzione di un complesso rurale di riferimento. Con la costruzione della fattoria di Pian di Rocca e la chiesa, nasce e si sviluppa il borgo composto da piccole abitazioni, poderi, fattorie ed orti. Appartenuto fino alla met\u00e0 del secolo scorso a nobili famiglie, il complesso rurale di Pian di Rocca fu espropriato nel 1952, attraverso l'applicazione della legge sulla riforma agraria: nello stesso anno il territorio della tenuta venne appoderato e distribuito a vari assegnatari, che costituirono l'omonima cooperativa agricola.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Pian di Rocca.\nCultura.\nCucina.\nNella frazione si coltiva il carciofo di Pian di Rocca, uno dei prodotti tipici del comune di Castiglione della Pescaia: si distingue per il suo colore verde intenso tendente al violaceo, forma conica e una consistenza tenera. Nella frazione ci sono otto produttori che si occupano della coltivazione e della commercializzazione dei carciofi in tutta la regione.\nInfrastrutture e trasporti.\nLa frazione \u00e8 posizionata lungo la strada provinciale 158 delle Collacchie, gi\u00e0 strada statale 322, che collega le citt\u00e0 di Follonica e Grosseto attraversando i centri abitati della costa tirrenica."}
{"id": "2601992", "revid": "287204", "url": "https://it.wikipedia.org/wiki?curid=2601992", "title": "Nicol\u00f2 Palma", "text": "Biografia.\nEra nipote dell'architetto Andrea Palma, domenicano.\nNel 1730 venne eletto architetto del Senato di Palermo succedendo allo zio, dopo una contesa con un altro architetto trapanese, Francesco Ferrigno . Fu Ingegnere del Real Patrimonio.\nRealizz\u00f2 molti palazzi nobiliari a Palermo e fu anche un apparatore di feste pubbliche."}
{"id": "2601995", "revid": "287204", "url": "https://it.wikipedia.org/wiki?curid=2601995", "title": "Nagla", "text": " \nNagla \u00e8 una suddivisione dell'India, classificata come \"census town\", di 22.944 abitanti, situata nel distretto di Udham Singh Nagar, nello stato federato dell'Uttarakhand. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 29\u00b0 40' 0 N e 78\u00b0 12' 0 E e ha un'altitudine di 248 .\nSociet\u00e0.\nEvoluzione demografica.\nAl censimento del 2001 la popolazione di Nagla assommava a 22.944 persone, delle quali 12.655 maschi e 10.289 femmine. I bambini di et\u00e0 inferiore o uguale ai sei anni assommavano a 2.714, dei quali 1.428 maschi e 1.286 femmine. Infine, coloro che erano in grado di saper almeno leggere e scrivere erano 16.172, dei quali 9.904 maschi e 6.268 femmine."}
{"id": "2601998", "revid": "118357371", "url": "https://it.wikipedia.org/wiki?curid=2601998", "title": "Perticano", "text": "Il paese di Perticano \u00e8 situato in una valle interamente circondato dai monti dell'Appennino Umbro-Marchigiano, e fa parte del \"Parco Regionale del Monte Cucco.\nIl paese \u00e8 attraversato dal Rio Freddo che fa anche da confine tra l'Umbria e le Marche ed \u00e8 .\nDescrizione.\nAl centro del piccolo paese \u00e8 collocato un lago artificiale per la pesca sportiva delle trote.\nIl paese conta circa 20 abitanti in inverno e 300 l'estate.\nDi interesse artistico: \nla chiesetta \"Madonnella\" (costruita dai capofamiglia di Perticano verso la fine dell'Ottocento) divenuta poi anche Monumento ai Caduti della I e II Guerra Mondiale,\nl'abbazia di Sant'Emiliano in Congiuntoli,\nl'eremo di San Girolamo,\nla chiesa di San Paterniano (Patrono del paese) ricostruita su una ben pi\u00f9 antica costruzione.\nRecentemente si \u00e8 potuto provvedere alla realizzazione del restauro della chiesetta \"la Madonnella\", grazie all'intervento economico di tutti i paesani.\nIl paese sembra prendere il nome da un guerriero di nome Gano che in epoca romana ivi mor\u00ec in battaglia.\nDa qui il nome Perticano, ossia \"ivi per\u00ec Gano\".\nDi rilevante nota storica:\nPerticano fu l'ultima precettoria templare ad essere colpita da mandato d'inquisizione il 28 febbraio 1310.\nDi interesse turistico nella zona si citano: le grotte di Frasassi e le grotte di Monte Cucco.\nStoria.\nDall'insieme dei documenti appare chiaro che il nome della villa era Perticano, mentre per la chiesa e la parrocchia di S. Paterniano si preferiva il dato ambientale, cio\u00e8 il fiume, presso cui era la chiesa, detto Rigo Retroso (almeno 5 volte) o Petroso (2 volte). Il toponimo 'perticano' rimanda a 'pertica', quindi a palo o tronco, cio\u00e8 a qualche struttura o simbolo simile ad un palo che segnalava un confine, probabilmente tra contea e diocesi di Gubbio e contea e diocesi di Nocera Umbra. La villa di Perticano \u00e8 citata la prima volta all'anno 1246, quando Petruccio di Bernardo di Salvolo di detta villa \u00e8 tra i testimoni convocati per la lite tra il nobile Federico di Federico ed il comune di Rocca Contrada (Regesti di Rocca Contrada I n. 271). Nel XII. secolo qui si insediarono i Templari ponendovi una precettoria che gestiva vari beni soprattutto in eugubino e sassoferratese. Di questa avr\u00e0 parlato fr\u00e0 Gaimale maestro di tutte le obbedienze d'Italia che il 29 ottobre 1185 si trovava a Fano (Carte di Fonte Avellana I 302). Tuttavia essa sale alla ribalta solo dopo che il papa Clemente V, cedendo alle pressioni del re francese, ordin\u00f2 l'inquisizione e la soppressione dell'Ordine. Il tribunale ecclesiastico convoc\u00f2 Giacomo da Monte Cucco (Piemonte) prima a Viterbo, poi a Gubbio per il 6 e 7 marzo 1310 a Gubbio, dopo che 'ultimo dicti mensis februarii in hostiis ecclesie Sancti Paterniani Nucerine dyocesis' era stato affisso l'ordine di comparizione (Gilmour- Byson, The Trial, 1982, p. 107). Subentrarono cos\u00ec i Gerosolimitani, alias Ospedalieri, che preposero fr\u00e0 Angelo fra 1332-34 alla 'domus Sancti Patriniani de Rigo Retroso' (Moullat, Liber Prioratus p. 233). Fr\u00e0 Angelo per\u00f2 aveva la carne debole e fece l'errore 'pro quia commiserat adulterium cum Lettitia filia Corradi d. Lettitie de Perticario - 5 fl. a.' (Fumi, I Registri del ducato di Spoleto della Serie 'Introitus et exitus', Perugia 1903, n. ix sub. 7 p. 159). Non \u00e8 certo se dopo Angelo fu precettore fr\u00e0 Giacomo da Fiastra che pag\u00f2 la penale, di certo nel 1364 lo era fr\u00e0 Bartolomeo 'de ghyca' rettore di S. Paterniano 'de rigo retroso', che andato con Anastasio priore di S. Cassano di Valbagnola alla rocca di Ancona, nominarono rettore della chiesa di Casalvento fr\u00e0 Bernardo di Angelo da Perticano, essendo morto don Matteo da Casalvento (Arch. St. Fabriano, Clavellorum, 2 c. 41). \nNello Statuto di Sassoferrato del 1457 \u00e8 citata la parrocchia di S. Paterniano di Perticano. Dall'elenco delle frazioni di Sassoferrato del 1588 risulta che Perticano aveva solo un consigliere, mentre Casalvento 4 e Montelago 8. Nel Subsidium contra Turcos del 1482 si ha che i 7 contribuenti 'De Rigoretroso' pagarono 5 fiorini (Atti e mem. Marche serie 4/3, 1926). Nel Liber Beneficiorum della diocesi di Nocera del 1568 si ha che 'Ecclesia S. Paterniani de Rivo Cetrose (sic!) lib. LXI' (cur. Sensi, sub 243). Dalla visita apostolica di Camaiani del 1573 risulta che la parrocchia comprendeva pure Monte Bollo e Pantana ed aveva 70 famiglie. Da quella di Mannelli del 1580 risulta che la chiesa era senza canonica ed era retta da don Francesco Cesari ed era commenda di Camillo Ghisi. Dal Cabreo 203 del 1680 (presso l'Ordine di Malta a Roma) risulta che la chiesa de quo 'di Rio Ristorato detto Retroso' era commenda di fr\u00e0 Silvio de Vecchi. Nel Cabreo 204 del 1706 si afferma che la chiesa di S. P. prima detta di 'Riopetroso', poi 'chiamata di Rio Ritroso' era commenda di Ascanio Bologna. Era lunga 32 piedi, larga 17 ed alta 12. Dal Cabreo 206 del 1731 emerge che la chiesa aveva una campana grande sul campanile alta due piedi ed un terzo, lunga palmi due, del peso di 200 libbre con l'iscrizione 'Christus vincit, Christus regnat, Christus imperat, ab omni malo nos defendat 1676'. (Ordine di Malta: ASMOM serie Cabrei e Miglioramenti)."}
{"id": "2602000", "revid": "1005847", "url": "https://it.wikipedia.org/wiki?curid=2602000", "title": "Ministri dell'alimentazione del Regno Unito", "text": "I ministri dell'alimentazione del Regno Unito si avvicendarono dal 1916 al 1921 (con la carica di ministro del controllo alimentare, \"Minister of Food Control\") e dal 1939 al 1954 (con la carica di ministro dell'alimentazione, \"Minister of Food\").\nI rispettivi uffici di governo furono istituiti appositamente negli anni delle due Guerre Mondiali, separandoli dal ministero dell'agricoltura. Uno degli importanti compiti di entrambi i dicasteri era quello di vigilare il cosiddetto \"Rationing del Regno Unito\": una serie di politiche che provvedevano a razionare il cibo in Gran Bretagna durante la Prima e Seconda guerra mondiale. "}
{"id": "2602002", "revid": "92723", "url": "https://it.wikipedia.org/wiki?curid=2602002", "title": "Francesco Russo (storico)", "text": "Biografia.\nNato a Castrovillari, fece studi liceali e universitaria a Roma. Fu ordinato sacerdote nella congregazione dei Missionari del Sacro Cuore di Ges\u00f9 il 24 luglio 1932. Svolse attivit\u00e0 parrocchiale, associata quasi sempre a quella di insegnante, a Roma (1932-35), in America (1936-37) e a Palermo (1937-1947).\nSi dedic\u00f2 poi all'insegnamento e alla ricerca storica, testimoniata da centinaia di pubblicazioni di critica storica. La sua opera pi\u00f9 importante \u00e8 l'imponente \"\"Regesto Vaticano per la Calabria\", ossia la raccolta in 12 volumi di schede dei documenti basso-medioevali e codici bizantini riguardanti la Calabria (circa 700 regesti e 1000 bolle), sparsi per le maggiori biblioteche di Vienna, Lipsia, Monaco di Baviera, Jena, Londra, Oxford, Parigi, Madrid, Atene, ecc. Altra importante opera \u00e8 la \"Storia della Chiesa in Calabria\", conclusione dei suoi studi sulle antiche Chiese calabresi (Reggio, Cosenza, Santa Severina, Nicastro, Cassano, San Marco, ecc.). Nello stesso ambito si situano i suoi contributi sulla chiesa di rito greco e sui monaci basiliani in Calabria. Molto importanti sono stati inoltre gli studi su Gioacchino da Fiore, soprattutto la \"Bibliografia gioachimita\" (1954); polemizz\u00f2 fra l'altro con Leone Tondelli giudicando apocrifo \"Il libro delle figure\"\" attribuito dal Tondelli a Gioacchino. Importanti sono stati anche i suoi contributi in campo paleografico con gli studi sui codici greci del Nuovo Testamento appartenenti al \"gruppo Ferrar\" e con la loro classificazione."}
{"id": "2602004", "revid": "287204", "url": "https://it.wikipedia.org/wiki?curid=2602004", "title": "Nandprayag", "text": " \nNandprayag \u00e8 una suddivisione dell'India, classificata come \"nagar panchayat\", di 1.433 abitanti, situata nel distretto di Chamoli, nello stato federato dell'Uttarakhand. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 30\u00b0 19' 60 N e 79\u00b0 19' 60 E e ha un'altitudine di 1.357 .\nSociet\u00e0.\nEvoluzione demografica.\nAl censimento del 2001 la popolazione di Nandprayag assommava a 1.433 persone, delle quali 804 maschi e 629 femmine. I bambini di et\u00e0 inferiore o uguale ai sei anni assommavano a 190, dei quali 101 maschi e 89 femmine. Infine, coloro che erano in grado di saper almeno leggere e scrivere erano 1.009, dei quali 625 maschi e 384 femmine."}
{"id": "2602005", "revid": "1543377", "url": "https://it.wikipedia.org/wiki?curid=2602005", "title": "Calliptamus italicus", "text": "La cavalletta dei prati (Calliptamus italicus ()) \u00e8 un insetto ortottero della famiglia Acrididae, comune nei paesi del bacino del Mediterraneo. In alcune circostanze questa specie pu\u00f2 sviluppare tendenza al gregarismo con formazione di aggregati molto numerosi, potenzialmente dannosi per le colture. \nSottospecie.\nNe sono note due sottospecie:\nAltre sottospecie proposte in passato non sono attualmente riconosciute e vengono assimilate alla sottospecie nominale. Tra di esse ricordiamo:\nDistribuzione e habitat.\nLa specie ha un areale mediterraneo che comprende l'Europa meridionale e centrale (Spagna, Francia compresa Corsica, Italia, Germania, Belgio, Svizzera, Austria, Slovenia, Bosnia ed Erzegovina, Croazia, Serbia, Kosovo, Voivodina, Montenegro, Macedonia, Albania, Grecia, Repubblica Ceca, Slovacchia, Polonia, Romania, Bulgaria, Ungheria, Moldavia, Ucraina e Russia), il Nordafrica e parte dell'Asia occidentale (Turchia, Medio Oriente, Georgia, Armenia, Azerbaigian, Iran, Iraq) .\nIn Italia \u00e8 presente in quasi tutta la penisola e nelle isole maggiori.\nPopola ambienti aridi e prati.\nDescrizione.\nNeanide.\nLe neanidi appena nate sono di colore biancastro, successivamente diventano di colore bruno e attraverso pi\u00f9 mute raggiungono lo stadio immaginale in 40-50 giorni.\nAdulto.\nGli adulti sono cavallette di media taglia che raggiungono una lunghezza di 21\u201336\u00a0mm nelle femmine, mentre i maschi non superano i 26\u00a0mm (dimorfismo sessuale).\nIl colore della livrea \u00e8 grigio o brunastro, mentre le ali, di colore rosa, si apprezzano solo quando l'insetto \u00e8 in volo.\nBiologia.\nAlimentazione.\n\u00c8 una specie polifaga in grado di nutrirsi a spese di diverse piante spontanee, ma anche di colture erbacee, in particolare leguminose, e orticole. Tra le specie predilette dalle forme giovanili in accrescimento vi \u00e8 l'erba medica (\"Medicago sativa\"); segnalati casi sporadici di infestazioni su mais e vite.\nRiproduzione.\n\u00c8 una specie univoltina, cio\u00e8 compie un ciclo riproduttivo all'anno.\nL'ovodeposizione viene effettuata a fine agosto - inizi di settembre, in aree sassose in genere esposte a sud, dette \"grillare\". La femmina depone le uova nel terreno, ad una profondit\u00e0 di 2\u20133\u00a0cm, all\u00b4interno di una ooteca che pu\u00f2 contenere da 25 a 55 uova avvolte in un secreto spugnoso.\nLa comparsa delle neanidi avviene in maggio-giugno, le prime forme adulte compaiono in luglio.\nMetodi di lotta.\nMezzi meccanici.\nUno dei rimedi pi\u00f9 efficaci risulta la distruzione meccanica delle ooteche prima della schiusa delle uova.\nMezzi chimici.\nDurante il periodo di nascita delle neanidi sono praticabili tentativi di contenimento dell'infestazione con insetticidi piretroidi a base di deltametrina specificamente autorizzati per uso civile . I trattamenti insetticidi sugli adulti sono assolutamente inutili.\nLotta biologica.\nTra i principali nemici naturali di \"C. italicus\" vi \u00e8 il fungo \"Entomophaga grylli\", il cui uso come agente biologico \u00e8 tuttavia ancora oggetto di studio.\nUn agente efficace per limitare le infestazioni \u00e8 risultata la gallina faraona (\"Numida meleagris\") che cibandosi prevalentemente di insetti si \u00e8 rivelata in grado di limitare le popolazioni di cavallette nelle aree dove pascola ."}
{"id": "2602006", "revid": "287204", "url": "https://it.wikipedia.org/wiki?curid=2602006", "title": "Narendranagar", "text": " \nNarendranagar (o Narendra Nagar) \u00e8 una suddivisione dell'India, classificata come \"municipal board\", di 4.796 abitanti, situata nel distretto di Tehri Garhwal, nello stato federato dell'Uttarakhand. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 30\u00b0 10' 0 N e 78\u00b0 17' 60 E e ha un'altitudine di 1.325 .\nSociet\u00e0.\nEvoluzione demografica.\nAl censimento del 2001 la popolazione di Narendranagar assommava a 4.796 persone, delle quali 2.844 maschi e 1.952 femmine. I bambini di et\u00e0 inferiore o uguale ai sei anni assommavano a 524, dei quali 293 maschi e 231 femmine. Infine, coloro che erano in grado di saper almeno leggere e scrivere erano 3.909, dei quali 2.455 maschi e 1.454 femmine."}
{"id": "2602010", "revid": "124599054", "url": "https://it.wikipedia.org/wiki?curid=2602010", "title": "Giacomo Colombo", "text": "Biografia.\nFiglio di Domenico Colombo e Susanna Fontanarossa, era il fratello di Cristoforo e Bartolomeo Colombo con i quali navig\u00f2 durante le varie spedizioni che condussero nel 1492 alla scoperta delle Americhe."}
{"id": "2602022", "revid": "372624", "url": "https://it.wikipedia.org/wiki?curid=2602022", "title": "Retini", "text": ""}
{"id": "2602027", "revid": "36426", "url": "https://it.wikipedia.org/wiki?curid=2602027", "title": "Cortile di palazzo Ducale di Urbino", "text": ""}
{"id": "2602037", "revid": "1442080", "url": "https://it.wikipedia.org/wiki?curid=2602037", "title": "Fidante", "text": "Fidante (in greco \"\u03a6\u03b5\u03af\u03b4\u03b1\u03c2\"), personaggio dell'Iliade (XIII, vv. 686-691), fu un guerriero acheo. \nFidante partecip\u00f2 all'azione bellica descritta nel libro VI dell'Iliade relativo alla \"battaglia delle navi\" opponendosi senza successo all'attacco di Ettore. "}
{"id": "2602040", "revid": "1005847", "url": "https://it.wikipedia.org/wiki?curid=2602040", "title": "Camera dei rappresentanti del Minnesota", "text": "La Camera dei rappresentanti del Minnesota \u00e8 la camera bassa della Legislatura dello Stato. Ci sono 134 membri eletti ogni due anni, il doppio del numero dei membri del Senato. Ogni distretto \u00e8 diviso a met\u00e0 e ha il suffisso A oppure B (per esempio, il distretto House 32B \u00e8 geograficamente all'interno del distretto 32). Entrambe le camere della legislatura si uniscono tra gennaio e il terzo luned\u00ec di maggio di ogni anno, senza superare i 120 giorni per biennio. Le sessioni della Camera si svolgono nel Campidoglio del Minnesota a Saint Paul. Gli uffici di tutti i rappresentanti sono nello State Office Building, collegato attraverso un tunnel a ovest del Capitol. Talvolta viene chiamato l'S.O.B. dai membri e dallo staff ed in questo edificio sono tenute la maggior parte delle audizioni di commissione della Camera."}
{"id": "2602053", "revid": "287204", "url": "https://it.wikipedia.org/wiki?curid=2602053", "title": "Kansas City-Omaha Kings 1972-1973", "text": "La stagione 1972-73 dei Kansas City-Omaha Kings fu la 24\u00aa nella NBA per la franchigia.\nI Kansas City-Omaha Kings arrivarono quarti nella \"Midwest Division\" con un record di 36-46, non qualificandosi per i play-off."}
{"id": "2602063", "revid": "1543377", "url": "https://it.wikipedia.org/wiki?curid=2602063", "title": "Cladonia leporina", "text": "Cladonia leporina Fr. (1831), \u00e8 una specie di lichene appartenente al genere Cladonia, dell'ordine Lecanorales.\nIl nome proprio deriva dal latino \"lepus, -oris\", che significa \"lepre\", ad indicare la forma degli apoteci simile al muso di una lepre.\nCaratteristiche fisiche.\nHa molti caratteri in comune con la C. perforata con la quale \u00e8 spesso confusa; ne differisce per avere molti piccoli fori nelle ramificazioni che sono normalmente di colore giallo-verde con corpi fruttiferi rossi.\nIl fotobionte \u00e8 principalmente un'alga verde delle Trentepohlia.\nHabitat.\nSu suolo spoglio o ricoperto di muschi; a volte anche su roccia e su suolo sabbioso.\nLocalit\u00e0 di ritrovamento.\nLa specie \u00e8 stata rinvenuta nelle seguenti localit\u00e0:\nTassonomia.\nQuesta specie appartiene alla sezione Cocciferae; a tutto il 2008 sono state identificate le seguenti forme, sottospecie e variet\u00e0:"}
{"id": "2602067", "revid": "287204", "url": "https://it.wikipedia.org/wiki?curid=2602067", "title": "Kansas City-Omaha Kings 1973-1974", "text": "La stagione 1973-74 dei Kansas City-Omaha Kings fu la 25\u00aa nella NBA per la franchigia.\nI Kansas City-Omaha Kings arrivarono quarti nella \"Midwest Division\" con un record di 33-49, non qualificandosi per i play-off."}
{"id": "2602072", "revid": "287204", "url": "https://it.wikipedia.org/wiki?curid=2602072", "title": "Kansas City-Omaha Kings 1974-1975", "text": "La stagione 1974-75 dei Kansas City-Omaha Kings fu la 26\u00aa nella NBA per la franchigia.\nI Kansas City-Omaha Kings arrivarono secondi nella \"Midwest Division\" con un record di 44-38. Nei play-off persero la semifinale di conference con i Chicago Bulls (4-2)."}
{"id": "2602074", "revid": "228587", "url": "https://it.wikipedia.org/wiki?curid=2602074", "title": "Cerrillos (Cile)", "text": "Cerrillos \u00e8 un comune del Cile della provincia di Santiago. Si trova nella Regione Metropolitana di Santiago. Al censimento del 2002 possedeva una popolazione di 71.906 abitanti."}
{"id": "2602080", "revid": "287204", "url": "https://it.wikipedia.org/wiki?curid=2602080", "title": "Kansas City Kings 1976-1977", "text": "La stagione 1976-77 dei Kansas City Kings fu la 28\u00aa nella NBA per la franchigia.\nI Kansas City Kings arrivarono quarti nella \"Midwest Division\" con un record di 40-42, non qualificandosi per i play-off."}
{"id": "2602087", "revid": "287204", "url": "https://it.wikipedia.org/wiki?curid=2602087", "title": "Kansas City Kings 1975-1976", "text": "La stagione 1975-76 dei Kansas City Kings fu la 27\u00aa nella NBA per la franchigia.\nI Kansas City Kings arrivarono terzi nella \"Midwest Division\" con un record di 31-51, non qualificandosi per i play-off."}
{"id": "2602091", "revid": "943670", "url": "https://it.wikipedia.org/wiki?curid=2602091", "title": "Guicciardini (disambigua)", "text": ""}
{"id": "2602098", "revid": "1305772", "url": "https://it.wikipedia.org/wiki?curid=2602098", "title": "Cerro Navia", "text": "Cerro Navia \u00e8 un comune del Cile della provincia di Santiago. Si trova nella Regione Metropolitana di Santiago. Al censimento del 2002 possedeva una popolazione di 128.090 abitanti."}
{"id": "2602110", "revid": "1650990", "url": "https://it.wikipedia.org/wiki?curid=2602110", "title": "Conchal\u00ed", "text": "Conchal\u00ed \u00e8 un comune del Cile della provincia di Santiago. Si trova nella Regione Metropolitana di Santiago. Al censimento del 2002 possedeva una popolazione di 133.256 abitanti."}
{"id": "2602111", "revid": "125685616", "url": "https://it.wikipedia.org/wiki?curid=2602111", "title": "Tundra", "text": "La tundra \u00e8 un bioma (o vasta formazione vegetale) proprio delle regioni subpolari e occupa zone dell'emisfero, principalmente boreale, dove la temperatura media annuale \u00e8 inferiore allo zero. Il suo limite settentrionale sono i ghiacci polari perenni (banchisa polare e calotte glaciali), mentre a sud essa si arresta alle prime formazioni forestali della taiga (foresta boreale). \n\u00c8 caratterizzata dalla mancanza di specie arboree, poich\u00e9 la crescita degli alberi \u00e8 ostacolata dalle bassissime temperature e dalla breve stagione estiva. Nelle regioni artiche il terreno rimane infatti ghiacciato per gran parte dell'anno e dunque \u00e8 impossibile per le piante mettere radici e svilupparsi. L'unica vegetazione presente \u00e8 appunto la tundra, fatta di erbe basse, muschi e licheni, che crescono nei mesi pi\u00f9 caldi, dopo il disgelo, sul terreno imbevuto d'acqua.\nDescrizione.\nData la distribuzione delle terre emerse con scarsa presenza di terraferma a queste latitudini nell'emisfero meridionale, la tundra \u00e8 presente quasi unicamente nell'emisfero settentrionale e molto poco in quello meridionale, se si eccettua la cosiddetta tundra d'altura presente solo su alcune catene montuose oltre determinate altitudini. Esiste una forma di tundra anche in Scozia nel Cairngrom.\nClima.\nIl clima della tundra \u00e8 molto freddo, con rigidi e lunghi inverni dove la temperatura pu\u00f2 arrivare fino ai \u221240 \u221250 gradi, mentre durante l'estate le temperature non superano 10 gradi. Nella tundra piove poco, e la pioggia \u00e8 pi\u00f9 concentrata in estate.\nFlora.\nLa tundra \u00e8 la vegetazione tipica delle zone polari artiche, composta principalmente da muschi, licheni e pochi arbusti. In realt\u00e0, almeno sui terreni pi\u00f9 elevati e asciutti, crescono anche arbusti nani sempreverdi. Le uniche specie arboree (ma non pi\u00f9 alte di 1,5\u20132\u00a0m) sono i salici decidui e le betulle. Ma la vegetazione prevalente e caratteristica resta una prateria a specie nane, muschi e licheni. Fra le pi\u00f9 rappresentative si pu\u00f2 ricordare:\nnonch\u00e9 vaste e irregolari colonie di Ciperacee, Graminacee e Giuncacee.\n\u00c8 pertanto una vegetazione tipica di climi molto rigidi. Geograficamente, si estende nelle zone ai margini delle regioni perennemente ricoperte dai ghiacci, dove il terreno \u00e8 ghiacciato in profondit\u00e0 (permafrost) e in estate si scongelano soltanto gli strati pi\u00f9 superficiali (il suolo in generale \u00e8 molto umido perch\u00e9 l'acqua non pu\u00f2 penetrare in profondit\u00e0).\nFauna.\nIn queste regioni, l'inverno \u00e8 molto rigido mentre l'estate \u00e8 breve e fresca. Per questo le specie animali che vi vivono concentrano la loro attivit\u00e0 nel periodo estivo. Gli uccelli, ad esempio, nidificano.\nTutte le specie tipiche di questo habitat possiedono cicli riproduttivi molto veloci, entro l'arrivo dei primi freddi devono completare la propria riproduzione, lo sviluppo degli adulti e prepararsi per una lunga e gelida stagione invernale.\nLe specie di questo luogo sono le renne (dette carib\u00f9 in nordamerica), le alci, le volpi polari, gli orsi grizzly, gli orsi polari (vicini al mare), i lupi e una ricca avifauna. Un'altra specie tipica della tundra \u00e8 il lemming, il piccolo roditore della famiglia dei mundri noto per lo pi\u00f9 per un supposto fenomeno di suicidio di massa; tale fenomeno, pur molto diffuso nella cultura generale, non \u00e8 tuttavia stato avvalorato scientificamente.\nIn Italia.\nIn Italia, sulle Alpi, esiste un solo luogo dove \u00e8 possibile trovare un tratto di tundra artica, relitto dell'ultima glaciazione (glaciazione W\u00fcrm), che copre una estensione di circa duecento metri quadrati: si trova sui dossi morenici presso il passo del Gavia (2620 m s.l.m.) con presenza di \"Polytrichum sexangularis\", \"Salix herbacea\", \"Carex curvula\", \"Loiseleuria procumbens\", \"Ranunculus glacialis\", etc."}
{"id": "2602112", "revid": "287204", "url": "https://it.wikipedia.org/wiki?curid=2602112", "title": "Nainital Cantonment", "text": " \nNainital Cantonment \u00e8 una suddivisione dell'India, classificata come \"cantonment board\", di 1.281 abitanti, situata nel distretto di Nainital, nello stato federato dell'Uttarakhand. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 29\u00b0 22' 47 N e 79\u00b0 28' 05 E.\nSociet\u00e0.\nEvoluzione demografica.\nAl censimento del 2001 la popolazione di Nainital Cantonment assommava a 1.281 persone, delle quali 667 maschi e 614 femmine. I bambini di et\u00e0 inferiore o uguale ai sei anni assommavano a 99, dei quali 44 maschi e 55 femmine. Infine, coloro che erano in grado di saper almeno leggere e scrivere erano 1.052, dei quali 576 maschi e 476 femmine."}
{"id": "2602115", "revid": "767487", "url": "https://it.wikipedia.org/wiki?curid=2602115", "title": "El Bosque (Cile)", "text": "El Bosque \u00e8 un comune del Cile della provincia di Santiago. Si trova nella Regione Metropolitana di Santiago. Al censimento del 2002 possedeva una popolazione di 175.594 abitanti."}
{"id": "2602119", "revid": "7", "url": "https://it.wikipedia.org/wiki?curid=2602119", "title": "Rafael Le\u00f3nidas Trujillo Molina", "text": ""}
{"id": "2602121", "revid": "767487", "url": "https://it.wikipedia.org/wiki?curid=2602121", "title": "Estaci\u00f3n Central", "text": "Estaci\u00f3n Central \u00e8 un comune del Cile della provincia di Santiago. Si trova nella Regione Metropolitana di Santiago. Al censimento del 2002 possedeva una popolazione di 130.394 abitanti."}
{"id": "2602125", "revid": "436907", "url": "https://it.wikipedia.org/wiki?curid=2602125", "title": "Work It Out", "text": ""}
{"id": "2602127", "revid": "767487", "url": "https://it.wikipedia.org/wiki?curid=2602127", "title": "Huechuraba", "text": "Huechuraba \u00e8 un comune del Cile della provincia di Santiago. Si trova nella Regione Metropolitana di Santiago. Al censimento del 2002 possedeva una popolazione di 74.070 abitanti."}
{"id": "2602128", "revid": "287204", "url": "https://it.wikipedia.org/wiki?curid=2602128", "title": "Chicago Stags 1949-1950", "text": "La stagione 1949-50 dei Chicago Stags fu la 1\u00aa e unica nella NBA per la squadra dell'Illinois.\nI Chicago Stags arrivarono terzi nella \"Central Division\" della \"Basketball Association of America\" con un record di 40-28. Nei play-off, dopo aver perso il \"tie-breaker\" con i Fort Wayne Pistons, persero nella semifinale di division con i Minneapolis Lakers (2-0)."}
{"id": "2602138", "revid": "287204", "url": "https://it.wikipedia.org/wiki?curid=2602138", "title": "HMS Orion (85)", "text": "La HMS \"Orion\" (Pennant number 85), quinta nave da guerra britannica a portare questo nome, \u00e8 stata un incrociatore leggero classe Leander della Royal Navy. Venne impostata nei cantieri di Devonport il 26 settembre 1931, varata il 24 novembre 1932 ed entr\u00f2 in servizio il 18 gennaio 1934. Durante la sua carriera ricevette 13 \"Battle Honours\" record superato solamente da una nave della marina britannica ed eguagliato da altre due.\nServizio.\nAl momento dell'ingresso in servizio la \"Orion\" venne assegnata alla \"Home Fleet\". Nel 1937 venne trasferita nelle Indie Occidentali Britanniche presso l'Ottavo Squadrone Incrociatori dove rimase fino allo scoppio della seconda guerra mondiale nel 1939. Iniziato il conflitto la nave ebbe compiti di pattuglia nel Mar dei Caraibi con base a Kingston. Il 19 dicembre intercett\u00f2 il mercantile tedesco \"Arauca\" al largo della Florida grazie all'aiuto di un aereo della US Navy. La nave riusc\u00ec a sfuggire all'abbordaggio rifugiandosi nelle acque territoriali americane, dove venne internata.\nNel febbraio 1940 trasl\u00f2 in patria le ceneri di John Buchan, Governatore generale del Canada. Nei primi giorni del mese di marzo entr\u00f2 in cantiere a Devonport, dove ricevette l'equipaggiamento per demagnetizzare lo scafo. Rientrata in servizio, venne assegnata al Settimo Squadrone Incrociatori della \"Mediterranean Fleet\" con base ad Alessandria d'Egitto, divenendone l'ammiraglia.\nDopo l'ingresso in guerra dell'Italia partecip\u00f2 al bombardamento di Bardia il 21 giugno. Questa fu l'ultima operazione congiunta con la flotta francese di base ad Alessandria. Il 28 giugno partecip\u00f2 allo scontro noto poi come Battaglia del Convoglio Espero. Il 9 luglio seguente partecip\u00f2 alla battaglia di Punta Stilo. In seguito partecip\u00f2 alle operazioni di rifornimento di Malta scortando i convogli diretti nell'isola e bombardando le posizioni italiane a Scarpanto. Il 14 ottobre si trovava insieme alla quando questa venne colpita da un siluro. La \"Orion\" rimorchi\u00f2 la nave danneggiata fino ad Alessandria dove giunse due giorni dopo. Nei primi giorni di novembre imbarc\u00f2 personale della RAF trasportandolo a Creta. L'11 novembre venne inviata nella zona di Taranto, la cui base venne attaccata la notte seguente, per attaccare i convogli italiani diretti in Albania insieme agli incrociatori e e ai cacciatorpediniere e . Nella notte del 13 novembre vennero affondati quattro mercantili e le danneggiate le navi di scorta. Il 15 seguente imbarc\u00f2 1.000 soldati trasportandoli al Pireo, il porto di Atene.\nNel gennaio 1941 forn\u00ec copertura all'Operazione Excess, che prevedeva il passaggio di alcune navi di rinforzo e di un convoglio di truppe ad Alessandria: in questo modo si unirono alla flotta l'incrociatore e quattro cacciatorpediniere. L'11 gennaio, inviata insieme ad altre navi in soccorso all'incrociatore gravemente danneggiato ne recuper\u00f2 l'equipaggio per poi affondare il relitto con tre siluri. Nei primi giorni di febbraio venne installato a bordo il radar Tipo 286M per l'individuazione delle navi nemiche e di aerei in un raggio limitato. Nelle settimane successive scort\u00f2 i convogli diretti a Malta e in Grecia.\nIl 28 marzo partecip\u00f2 alla battaglia di Capo Matapan contro la flotta italiana che si risolse in una vittoria britannica anche grazie ai radar installati sulla \"Orion\" e sulla \"Ajax\". Nel mese di aprile partecip\u00f2 alle operazioni di evacuazione delle truppe inglesi dalla Grecia. Il 29 maggio mentre si trovava in rotta per Alessandria con 1.900 soldati a bordo venne attaccata da bombardieri in picchiata tedeschi che riuscirono a colpire la nave sulla Torretta A. L'esplosione ed il successivo incendio uccisero 100 uomini dell'equipaggio e 280 soldati imbarcati. Dopo aver riparato i danni pi\u00f9 gravi la nave riusc\u00ec a tornare in porto alla velocit\u00e0 di 12 nodi. Dopo delle riparazioni provvisorie il 29 giugno salp\u00f2 per dirigersi a Simon's Town in Sudafrica passando per il canale di Suez e per Aden. Dopo ulteriori riparazioni venne trasferita negli Stati Uniti per ricevere le riparazioni definitive nei cantieri Mare Island Naval Shipyard in California.\nNel marzo 1942 terminati i lavori la nave torn\u00f2 in patria per l'installazione di nuove installazioni radar: Tipo 279 per l'individuazione di aerei nemici e Tipo 273 per le navi. Ricevette inoltre l'apparecchiatura per il controllo fuoco delle armi principali (Tipo 284) e delle armi secondarie (Tipo 285). Dopo un breve periodo presso la \"Home Fleet\" venne trasferita di nuovo nel Mediterraneo con il 15\u00ba Squadrone Incrociatori giungendo ad Alessandria il 29 settembre successivo e riprendendo i suoi antichi compiti di scorta ai convogli diretti a Malta.\nDal 31 maggio 1943 inizi\u00f2 a bombardare l'isola di Pantelleria insieme a vari cacciatorpediniere per preparare il terreno allo sbarco inglese nell'isola denominato operazione Corkscrew che avvenne il 10 giugno seguente. Le truppe italiane si arresero immediatamente. Nel mese di luglio partecip\u00f2 all'Sbarco in Sicilia, l'invasione alleata della Sicilia appoggiando lo sbarco delle truppe. Nel mese di agosto bombard\u00f2 le posizioni italiane sullo stretto di Messina mentre il 31 del mese bombard\u00f2 Reggio Calabria insieme alle navi da battaglia e in preparazione dello sbarco in Calabria denominato Operazione Baytown e avvenuto il 3 settembre. La \"Orion\" appoggi\u00f2 quindi le truppe impiegate nello sbarco di Salerno il 9 settembre poche ore dopo la resa dell'Italia bombardando le posizioni tedesche nella zona. Il 18 settembre venne ritirata dalla zona di operazioni e torn\u00f2 in patria per riparazioni.\nNel mese di novembre torn\u00f2 nel Mediterraneo partecipando al bombardamento della zona del Garigliano il 27 e al bombardamento di Gaeta il 12 dicembre. Nel gennaio 1944 appoggi\u00f2 lo sbarco alleato ad Anzio denominato Sbarco di Anzio rimanendo nella zona anche nelle settimane successive per appoggiare con le artiglierie l'avanzata delle truppe alleate.\nNel mese di aprile venne trasferita presso il 10\u00ba Squadrone Incrociatori della \"Home Fleet\" in vista dello sbarco in Normandia. Durante lo sbarco appoggi\u00f2 le operazioni nella zona di Gold Beach insieme agli incrociatori , \"Ajax\" ed e alla cannoniera olandese \"Flores\". Nel mese di luglio torn\u00f2 nuovamente nel Mediterraneo per appoggiare gli sbarchi alleati nel sud della Francia denominati Operazione Dragoon che iniziarono il 15 agosto. Nel settembre successivo appoggi\u00f2 l'occupazione delle Isole dell'Egeo e oper\u00f2 al largo della Grecia durante la sua liberazione e la ritirata delle truppe tedesche.\nNel gennaio 1945 rimase ferma a Malta per riparazioni, venendo visitata il 5 febbraio dal Primo Ministro Winston Churchill e dal presidente statunitense Franklin D. Roosevelt diretti alla conferenza di Jalta. Fino alla fine del conflitto oper\u00f2 nel mar Tirreno e nell'Adriatico. Rimase nel Mediterraneo fino al 1946, rimanendo coinvolta nell'Incidente del Canale di Corf\u00f9 nel maggio 1946, durante il quale batterie costiere albanesi aprirono il fuoco su navi britanniche di passaggio, causando la rottura delle relazioni diplomatiche tra le due nazioni e rendendo evidente il clima di \"guerra fredda\" che si andava creando anche nel Mediterraneo.\nLa \"Orion\" torn\u00f2 in patria il 5 luglio 1946 venendo immediatamente trasferita in riserva. Dopo essere stata utilizzata per esperimenti riguardo alle esplosioni sottomarine nel 1948 venne venduta il 19 giugno 1949 per essere demolita nei cantieri West of Scotland Shipbreakers di Troon.\nBattle Honours.\nLa \"Orion\" ricevette durante il suo servizio 13 \"Battle Honours\", record uguagliato solamente dai cacciatorpediniere e che servirono nel Mediterraneo e superato solamente dalla nave da battaglia \"Warspite\", ammiraglia della \"Mediterranean Fleet\" che fu in servizio in entrambi i conflitti mondiali."}
{"id": "2602139", "revid": "767487", "url": "https://it.wikipedia.org/wiki?curid=2602139", "title": "Frank Kudelka", "text": ""}
{"id": "2602140", "revid": "1964823", "url": "https://it.wikipedia.org/wiki?curid=2602140", "title": "Angelo da Costa", "text": "Possiede il passaporto italiano. \u00c8 stato il primo portiere straniero della storia della Sampdoria.\nCarriera.\nClub.\nSanto Andr\u00e8 e Varese.\nCresce nelle giovanili del Santo Andr\u00e9 con cui vince nel 2003 la Copa S\u00e3o Paulo de Futebol J\u00fanior e la Copa Paulista de Futebol.\nDal 2003 al 2007 gioca nella prima squadra del Santo Andr\u00e9, contribuendo nel 2004 alla vittoria del primo e unico titolo della storia del Santo Andr\u00e9, la Copa do Brasil, competizione nella quale gioca 8 delle 11 partite totali, saltando comunque la finale contro il Flamengo. Negli anni successivi, conditi dall'esordio in Copa Libertadores nel 2005 nella partita contro il Cerro Porte\u00f1o, gioca a sprazzi, alternandosi con il collega J\u00falio C\u00e9sar Martins.\nNel gennaio 2008 si svincola dal Santo Andr\u00e9 e si trasferisce in Italia nel che milita in Serie C2, dove per\u00f2 non colleziona nessuna presenza.\nAncona.\nNell'estate 2008 si trasferisce all' in Serie B. Il primo anno lo divide tra campo e panchina, giocandosi spesso il posto con il giovane Salvatore Sirigu, ottenendo comunque 27 presenze sulle 42 totali e giocando anche i play-out contro il .\nNella stagione 2009-2010 diventa titolare della squadra marchigiana conducendola alla salvezza giocando tutte le 42 partite e risultando \u2013 insieme al bomber Salvatore Mastronunzio \u2013 uno dei principali artefici della permanenza in Serie B dell'.\nSampdoria.\nRimasto svincolato in seguito alla messa in liquidazione della societ\u00e0 marchigiana, il 10 agosto 2010 si accasa alla Sampdoria per ricoprire il ruolo di secondo portiere.\nEsordisce in maglia blucerchiata e in Serie A il 24 ottobre 2010 in Inter-Sampdoria (1-1), subentrando al 79' all'infortunato Gianluca Curci e subendo un minuto dopo la rete del pareggio di Samuel Eto'o, divenendo cos\u00ec il primo portiere straniero della storia dei \"blucerchiati\". Si rende grande protagonista il 19 gennaio 2011 nella partita di Coppa Italia contro l'Udinese; la partita, finita 2-2 dopo i tempi regolamentari e supplementari, si \u00e8 prolungata fino ai rigori, dove da Costa ne para due, facendo passare cos\u00ec il turno alla . L'8 maggio gioca poi da titolare al posto dell'incerto Curci il derby contro il Genoa perso per 2-1.\nCon la squadra retrocessa in Serie B rimane comunque alla Sampdoria, ricoprendo sempre il ruolo di secondo portiere, questa volta di Sergio Romero. Durante la stagione difende i pali blucerchiati in 15 partite a causa delle numerose convocazioni di Romero con la Nazionale Argentina. In occasione dei play-off validi per l'accesso in Serie A disputa tre partite su quattro, dimostrando tutto il suo valore e le sue qualit\u00e0.\nCoinvolto nell'inchiesta del calcioscommesse per fatti antecedenti la sua esperienza nella , il 26 luglio 2012 viene deferito dal procuratore federale Stefano Palazzi per omessa denuncia in riferimento alla gara Ancona-. Il 1\u00ba agosto patteggiando ottiene una squalifica pari a 3 mesi con un'ammenda di 30\u00a0000 euro.\nIl 25 novembre 2012, scontata la squalifica, torna a disposizione del mister Ciro Ferrara che il 2 dicembre seguente lo schiera come titolare nella partita Fiorentina-Sampdoria (2-2). Nelle ultime tre giornate della Serie A 2012-2013 viene preferito, dal mister Delio Rossi, rispetto al titolare Sergio Romero a causa dello scarso rendimento del portiere argentino.\nNella stagione 2013-2014 viene promosso portiere titolare della formazione blucerchiata, in quanto l'ex compagno di squadra Sergio Romero viene ceduto in prestito alla societ\u00e0 francese del Monaco. Colleziona 33 presenze in campionato e 1 in Coppa Italia subendo 49 gol totali.\nNella stagione 2014-2015 \u00e8 terzo portiere dietro a Emiliano Viviano e Sergio Romero e gioca solo una partita di Coppa Italia. In tutto con la maglia della Sampdoria mette insieme 67 presenze e 87 gol subiti in 4 stagioni e mezzo.\nBologna e ritiro.\nIl 20 gennaio 2015 la Sampdoria comunica la cessione a titolo definitivo al Bologna. Esordisce con il Bologna subentrando dalla panchina nel corso del primo tempo della partita casalinga contro il , terminata con il punteggio di 0-0. A fine anno raggiunge la promozione con i felsinei.\nDopo la promozione, milita con i felsinei per altri 6 anni, con il che il 26 maggio 2021 comunica la fine del rapporto con il calciatore. Nel mentre lui \u00e8 stato riserva di Antonio Mirante le prime tre stagioni (anche se nel 2016-2017 ha giocato in 18 occasioni a causa d'infortuni accorsi a Mirante) e poi di \u0141ukasz Skorupski nelle successive tre, diventando il terzo portiere nel finale della stagione 2020-2021 finendo dietro anche a Federico Ravaglia nelle gerarchie.\nRimasto svincolato al termine del mercato, il 5 ottobre 2021 si ritira dal calcio giocato.\nStatistiche.\nPresenze e reti nei club.\n\"Statistiche aggiornate al 5 ottobre 2021.\""}
{"id": "2602142", "revid": "287204", "url": "https://it.wikipedia.org/wiki?curid=2602142", "title": "Chelsea Football Club 1995-1996", "text": "Questa voce raccoglie le informazioni riguardanti il Chelsea Football Club nelle competizioni ufficiali della stagione 1995-1996.\nStagione.\nL'FA Premier League si apre per il Chelsea con la prima giornata il 19 agosto in casa contro l'Everton con un pareggio a reti inviolate, e si chiude il 5 maggio contro il Blackburn Rovers con la sconfitta casalinga per 2-3. Dopo un inizio di campionato incerto che fa scivolare la squadra al 16\u00ba posto, il Chelsea si riprende e permane per tutta la stagione nel canale tra l'8\u00ba e il 12\u00ba posto, terminando 11\u00ba a fine stagione con 50 punti.\nNonostante la buona prestazione della difesa in trasferta, risultando 5\u00aa con 22 gol subiti, la squadra soffre particolarmente in casa, avendo la 14\u00aa miglior difesa incassando 22 gol, con una media di 1,16 a partita.\nMaglie e sponsor.\nLo sponsor tecnico per la stagione 1995-1996 \u00e8 Umbro, mentre lo sponsor ufficiale \u00e8 Coors, entrambi mantenuti rispetto alla precedente stagione.\nOrganigramma societario.\nArea direttiva\nArea sanitaria\nArea tecnica\nRosa.\nLa rosa e la numerazione sono aggiornate al 5 maggio 1996."}
{"id": "2602143", "revid": "767487", "url": "https://it.wikipedia.org/wiki?curid=2602143", "title": "Joe Bradley", "text": ""}
{"id": "2602144", "revid": "729019", "url": "https://it.wikipedia.org/wiki?curid=2602144", "title": "Barceloneta (metropolitana di Barcellona)", "text": "Barceloneta \u00e8 una stazione della L4 della Metropolitana di Barcellona, situata nel quartiere omonimo, nel distretto della Ciutat Vella. La stazione si trova nei pressi della spiaggia e del Parco della Cittadella, non molto lontano dalla Vila Ol\u00edmpica. A meno di 500 metri si trova la stazione ferroviaria di Francia, collegata alla Linea 2 delle Cercanias e a varie linee di media e lunga distanza.\nVista la sua prossimit\u00e0 al mare, \u00e8 la stazione meno profonda della metropolitana di Barcellona, escludendo quelle che non sono sotterranee. Il tratto di questa linea fu costruito a cielo aperto e il tunnel fu chiuso solo successivamente. La stazione fu inaugurata nel 1976 come parte della linea IV fino a quando, nel 1982, con la riorganizzazione delle linee divenne una stazione della Linea 4."}
{"id": "2602145", "revid": "110157", "url": "https://it.wikipedia.org/wiki?curid=2602145", "title": "Kujby\u0161ev (Oblast' di Novosibirsk)", "text": "Kujby\u0161ev (in lingua russa \u041a\u0443\u0439\u0431\u044b\u0448\u0435\u0432) \u00e8 una citt\u00e0 della Russia dell'Oblast' di Novosibirsk che sorge sul fiume Om', circa 3150\u00a0km a ovest del capoluogo. La popolazione \u00e8 pari a 47\u00a0500 abitanti, \u00e8 la quarta pi\u00f9 grande citt\u00e0 della Oblast' di Novosibirsk dopo Novosibirsk, Berdsk e Iskitim.\nL'insediamento sorse nel 1722 come postazione militare. Ricevette l'attuale denominazione nel 1935 in onore del rivoluzionario e politico Valerian Kujby\u0161ev."}
{"id": "2602148", "revid": "132266", "url": "https://it.wikipedia.org/wiki?curid=2602148", "title": "USS San Francisco (CA-38)", "text": "Lo USS\" San Francisco\" (classificazione e distintivo ottico CA-38) \u00e8 stato un incrociatore pesante della United States Navy, appartenente alla classe New Orleans e cos\u00ec nominato dall'omonima citt\u00e0 della California. Fu impostato nel settembre 1931 ed entr\u00f2 in servizio nel febbraio 1934.\nInserito nella 6\u00aa Divisione incrociatori, trascorse gli anni trenta compiendo esercitazioni combinate sia nell'Oceano Pacifico, sia nell'Oceano Atlantico e partecipando a una crociera di visite diplomatiche in America Meridionale. Con l'inizio della seconda guerra mondiale in Europa, il \"San Francisco\" fece brevemente parte della pattuglia navale statunitense in Atlantico. Il 7 dicembre 1941, quando l'Impero giapponese attacc\u00f2 Pearl Harbor, si trovava nel locale cantiere privo di apparato motore e armi, tutte in revisione: non sub\u00ec tuttavia alcun danno. Nei primi sei mesi del 1942 scort\u00f2 convogli nel Pacifico e partecip\u00f2 a un veloce raid contro le teste di ponte giapponesi in Nuova Guinea; fu poi aggregato alla flotta d'invasione allestita per la campagna di Guadalcanal, nel corso della quale continu\u00f2, assieme alle altre unit\u00e0 della Task force 64, a scortare convogli. Come tale ebbe parte nella battaglia di Capo Speranza svoltasi a ovest di Guadalcanal nella notte dell'11-12 ottobre, affondando un cacciatorpediniere nipponico; trasferito alla Task force 67 del contrammiraglio Daniel Callaghan, nella notte del 12-13 novembre combatt\u00e9 nella violenta battaglia navale di Guadalcanal, nel corso della quale fu ripetutamente colpito da proiettili di grosso calibro che provocarono danni estesi.\nIn riparazione dal dicembre 1942 al febbraio 1943, forn\u00ec copertura e supporto alle operazioni anfibie nelle isole Aleutine fino ad agosto, poi fu riassegnato alla Task force 58 con la quale ai primi di ottobre attacc\u00f2 l'isola di Wake. Diresse quindi nel Pacifico meridionale, dove bombard\u00f2 gli atolli di Tarawa e Makin (isole Gilbert), quindi scort\u00f2 le portaerei della TF 58 nelle incursioni sulle isole Marshall (dicembre e gennaio 1944) e assist\u00e9 le truppe dell'esercito nella battaglia di Kwajalein. Riprese poi il ruolo di scorta e accompagn\u00f2 le portaerei nelle isole Caroline (febbraio) e al largo della Nuova Guinea (aprile). Tra il giugno e il luglio 1944 partecip\u00f2 attivamente alla campagna delle isole Marianne supportando le divisioni sbarcate e difendendo le portaerei nell'importante battaglia del Mare delle Filippine: da agosto a ottobre fu profondamente revisionato, quindi torn\u00f2 a scortare le portaerei nelle loro incursioni su Cina, Formosa, Giappone. Dal 19 al 27 febbraio 1945 si un\u00ec alla forza da bombardamento navale che appoggiava le divisioni Marine coinvolte nella battaglia di Iwo Jima e, dopo una breve tregua, svolse analogo compito durante la battaglia di Okinawa: nel corso di quest'ultima utilizz\u00f2 intensivamente il proprio armamento contro obiettivi terrestri.\nTerminata la guerra nell'agosto 1945 oper\u00f2 per alcuni mesi nel Mar Giallo in veste di forza d'occupazione, quindi a novembre fece ritorno negli Stati Uniti. Nel gennaio 1946 si ancor\u00f2 a Philadelphia, dove a febbraio fu sospeso dal servizio e integrato nella Flotta di riserva dell'Atlantico. Nel settembre 1959, disarmato, fu venduto a una compagnia metallurgica che si occup\u00f2 della sua demolizione.\nCaratteristiche.\nIl \"San Francisco\" era uno dei sette incrociatori pesanti componenti la classe New Orleans. Lo scafo era lungo 179,22 metri fuori tutto; la larghezza massima arrivava a 18,90 metri e il pescaggio misurava 7 metri. La nave dislocava 11.300 tonnellate standard e una stazza lorda di 12.411 tonnellate.\nL'apparato motore era composto da otto caldaie Babcock &amp; Wilcox, accoppiate a quattro turbine a ingranaggi a vapore Parsons/Westinghouse; ogni turbina dava potenza a un albero motore dotato di elica. L'apparato motore sviluppava 107.000 shp e poteva spingere l'incrociatore a una velocit\u00e0 massima di 32,7 nodi (poco pi\u00f9 di 60\u00a0km/h).\nL'incrociatore era armato con una batteria principale di nove cannoni Mark 13 (\"modello 13\") da 203\u00a0mm lunghi 55 calibri (L/55) suddivisi in tre torri trinate, due a prua sovrapposte e una a poppa. La difesa contraerea si basava su otto cannoni Mark 10 da 127\u00a0mm L/25 in impianti singoli e otto mitragliatrici pesanti Browning M2 da 12,7\u00a0mm montate singolarmente; nel 1942 furono installati anche quattro impianti quadrinati di cannoni Bofors da 40\u00a0mm L/56 (modelli 1 e 2) e dodici cannoni Oerlikon da 20\u00a0mm L/70 (modelli 2, 3 e 4) su affusto individuale. La corazzatura delle torrette era spessa al massimo 203\u00a0mm (il valore minimo, 38\u00a0mm, si riscontrava sul tetto) mentre le barbette erano spesse 127\u00a0mm; la torre di comando era dotata corazzature da 165\u00a0mm. Il ponte variava tra i 32\u00a0mm e i 57\u00a0mm e la cintura era spessa 127\u00a0mm per la fascia superiore e 76\u00a0mm per quella inferiore.\nL'incrociatore era manovrato da un equipaggio formato da 65 ufficiali e 686 marinai in tempo di pace che saliva a 1.121 uomini in guerra. Una fonte afferma invece che l'equipaggio contava 800 uomini in totale. Commissionato in un'epoca anteriore all'uso di radar, l'incrociatore era stato dotato di quattro idrovolanti da ricognizione Vought OS2U Kingfisher lanciabili mediante due catapulte installate a mezzanave; una volta effettuata la missione di perlustrazione, i velivoli ammaravano e potevano essere recuperati con degli argani.\nServizio operativo.\nVaro.\nL'incrociatore pesante \"San Francisco\", seconda unit\u00e0 a portare tale nome nella United States Navy, fu impostato il 9 settembre 1931 ai cantieri della marina di Mare Island, poco lontano da Vallejo (California), e varato il 9 marzo 1933 nel corso della cerimonia tenuta dalla signora Barbara M. Bailly; entr\u00f2 in servizio il 10 febbraio 1934. Gli fu assegnato l'indicativo di chiamata in alfabeto fonetico \"November-India-Juliet-Zulu\" valido per le chiamate radio e fu posto agli ordini del capitano Royal Eason Ingersoll.\nAnni trenta.\nLa crociera di addestramento e collaudo fu assai lunga e port\u00f2 il \"San Francisco\" nelle acque al largo del Messico, delle Hawaii nell'Oceano Pacifico, della capitale Washington, della zona del canale di Panama e della Columbia Britannica, prima di tornare ai cantieri di Mare Island: qui vennero installati i cannoni e furono implementate altre attrezzature per renderlo idoneo a servire come nave ammiraglia. I lavori durarono fino all'inizio del 1935; a febbraio il \"San Francisco\" si un\u00ec alla 6\u00aa Divisione incrociatori con base a San Diego, California, con la quale nel corso di maggio oper\u00f2 nell'esercitazione di flotta XVI (\"fleet problem\") svoltasi al largo delle costa occidentale statunitense. Partecip\u00f2 a una seconda sessione di addestramento nella stessa area in giugno. Il 20 del mese il capitano Ingersoll pass\u00f2 il comando al capitano William Lewis Beck, quindi a luglio l'incrociatore prese parte a ulteriori manovre ancora pi\u00f9 a nord, vicino l'Alaska; in agosto si ancor\u00f2 nuovamente a San Diego. Fino alla fine del 1938 continuarono le crociere tra le Hawaii, la California e la costa del Per\u00f9. Nel frattempo cambi\u00f2 nuovamente comandante il 29 maggio 1937, quando il capitano Ralph Chandler Parker sostitu\u00ec Beck. Nel gennaio 1939 il \"San Francisco\" fece ritorno nell'Oceano Atlantico per partecipare all'esercitazione complessa XX (\"fleet problem\"), che si tenne a est delle Piccole Antille. Divenuto nave ammiraglia della 7\u00aa Divisione incrociatori in marzo, salp\u00f2 con gli incrociatori pesanti e ai primi di aprile dalla baia di Guant\u00e1namo (Cuba) per condurre una crociera di visite diplomatiche che tocc\u00f2 Caracas, Buenos Aires, Rio de Janeiro; attravers\u00f2 poi durante maggio lo Stretto di Magellano in tempesta e fece tappa a Valpara\u00edso e Callao. A giugno pass\u00f2 il canale di Panama e fece ritorno sulla costa orientale statunitense, completando cos\u00ec il lungo periplo. Una volta in porto, il 19 giugno il capitano Parker cedette l'incarico al parigrado Charles Moulding Yates.\nLa seconda guerra mondiale.\nIl 1\u00ba settembre 1939 la Wehrmacht della Germania nazista dette avvio alla campagna di Polonia, scatenando la seconda guerra mondiale. Gli Stati Uniti organizzarono con i capi di governo delle nazioni americane una zona neutrale attorno le coste dei due continenti: la marina statunitense si fece carico del pattugliamento di tale area interdetta ai combattimenti stabilendo la \"neutrality patrol\" (\"pattuglia della neutralit\u00e0\"). Il 14 settembre anche il \"San Francisco\", lasciata Norfolk con rotta sud, vi si aggreg\u00f2; aveva a bordo passeggeri e merci di vario tipo che scaric\u00f2 a San Juan, capitale dell'isola di Porto Rico, quindi esegu\u00ec una perlustrazione delle isole caraibiche fino a sud di Trinidad e Tobago. Complet\u00f2 la ricognizione il 14 ottobre, dopo essere tornato indietro e aver fatto scalo prima a San Juan, poi ancorandosi a Norfolk.\n1940 - 1941.\nIl \"San Francisco\" rimase in porto fino all'11 gennaio 1940, quando part\u00ec alla volta della base navale di Guant\u00e1namo: qui pass\u00f2 le consegne di nave ammiraglia della 7\u00aa Divisione all'incrociatore pesante prima di tornare come da ordini alla Flotta del Pacifico. Attravers\u00f2 il canale nel tardo febbraio, fece tappa a San Pedro e a marzo si ormeggi\u00f2 a Pearl Harbor, dove fu nuovamente inserito nella 6\u00aa Divisione incrociatori. Nel corso di maggio fu sottoposto a revisione ai cantieri di Mare Island, che comprese anche l'installazione di quattro cannoni contraerei da 76\u00a0mm; fece ritorno a Pearl Harbor il 29 settembre. Il resto del 1940 e i primi mesi del 1941 furono spesi in crociere, addestramenti ed esercitazioni nel Pacifico orientale. Agli inizi del maggio 1941 il \"San Francisco\" fu selezionato per divenire nave ammiraglia della 6\u00aa Divisione (passando il 27 maggio agli ordini del capitano Daniel Callaghan) e alla fine di luglio intraprese un viaggio a Long Beach tornando alla base il 27 agosto; nel corso di settembre la bandiera del comandante di divisione venne ammainata e l'11 ottobre fu posto in secca nei cantieri della marina a Pearl Harbor per una serie di lavori, la cui conclusione fu prevista per il 25 dicembre.\nIl 7 dicembre 1941 l'Impero giapponese effettu\u00f2 l'attacco a Pearl Harbor come \"extrema ratio\" per assicurarsi le fonti petrolifere nelle Indie orientali olandesi e bloccare sul nascere ogni possibile intervento della Flotta del Pacifico statunitense. Il \"San Francisco\" si trov\u00f2 in una situazione drammatica: l'apparato motore era stato smontato per un'approfondita revisione, le granate da 203\u00a0mm e 127\u00a0mm erano ancora immagazzinate a terra e i cannoni da 76\u00a0mm erano stati sbarcati per installare quattro impianti quadrinati da 28\u00a0mm che tuttavia non erano ancora stati trasportati alla base. Addirittura mancavano le mitragliatrici pesanti Browning M2 da 12,7\u00a0mm, rimosse dai supporti per manutenzione. L'equipaggio del \"San Francisco\", oltretutto a organico incompleto, tent\u00f2 di contrastare i numerosi velivoli giapponesi adoperando fucili e due mitragliatrici da 7,62\u00a0mm; alcuni passarono a bordo dell'incrociatore pesante , anch'esso in secca e sprovvisto di energia elettrica, per aiutare a brandeggiare e caricare i pezzi antiaerei da 127\u00a0mm; qualche altro marinaio pass\u00f2 casse di munizioni da mitragliatrice al cacciatorpediniere \"Tracy\". Alle 10:00 circa l'azione ebbe termine senza che il \"San Francisco\" avesse patito danni di sorta. Il 14 dicembre la nave riprese il mare come parte della Task force 14, incaricata di sbarcare sull'isola di Wake nel Pacifico centrale (assediata dalla marina imperiale giapponese) uno squadrone da caccia imbarcato sulla portaerei e un battaglione di fanteria, unit\u00e0 appartenenti al Corpo dei Marine; tuttavia l'isola cadde il 23 dicembre e la Task force lasci\u00f2 i reparti alle isole Midway, tornando a Pearl Harbor il 29.\n1942.\nL'8 gennaio 1942 il \"San Francisco\", compreso nella Task force 8, part\u00ec con rotta sud-ovest per incontrarsi con un convoglio navale che portava rinforzi a Tutuila, nelle isole Samoa. Giunta nell'arcipelago il 18 gennaio, la Task force 8 ricevette ordine di assistere la Task force 17 (centrata attorno la portaerei ) nelle rapide incursione aeronavali contro il protettorato giapponese delle isole Marshall e contro le isole Gilbert: il \"San Francisco\" rimase invece di scorta al convoglio, coprendone lo scarico. L'8 febbraio lasci\u00f2 Tutuila e si riun\u00ec il 10 alla 6\u00aa Divisione incrociatori, aggregata alla Task force 11 del viceammiraglio Wilson Brown (portaerei pi\u00f9 navi di scorta) che si preparava a colpire la base nipponica di Rabaul; tuttavia la squadra fu avvistata e sub\u00ec l'attacco rimasto senza esito di due ondate di bombardieri bimotori, che convinse il viceammiraglio Brown a ritirarsi verso est. La Task force accost\u00f2 poi a sud e il 10 marzo support\u00f2 la Task force 17 del contrammiraglio Frank Fletcher nell'attacco alla testa di ponte stabilita il 9 marzo da forze giapponesi a Lae e Salamaua, sulla costa settentrionale della Nuova Guinea. Sulla rotta del ritorno l'incrociatore pesante avvist\u00f2 uno dei quattro idrovolanti del \"San Francisco\", dato per disperso il 7 marzo poich\u00e9 venti contrari l'avevano fatto finire fuori rotta: l'aereo e l'equipaggio furono recuperati intatti. Tornato a Pearl Harbor il 26 marzo, il 22 aprile part\u00ec da Oahu per scortare il convoglio 4093 a San Francisco. Il 2 maggio il capitano Callaghan fu sostituito dal parigrado Henry Ehrman Thornhill, che tuttavia gi\u00e0 il 16 cedeva il comando al capitano Charles Horatio McMorris; alla fine del mese l'incrociatore ricopr\u00ec un'analoga missione per il convoglio PW 2076, recante a bordo la 37\u00aa Divisione fanteria che sbarc\u00f2 a Suva, capitale delle Figi, e truppe speciali destinate all'Australia. Il \"San Francisco\" rimase tra le navi di scorta fino all'altezza di Auckland, poi invert\u00ec la rotta e torn\u00f2 a Pearl Harbor per il 29 giugno. Nel frattempo, tra il 4 e il 6 giugno, si era svolta la decisiva battaglia delle Midway che aveva inferto una grave sconfitta tattico-strategica all'Impero giapponese, fermandone all'improvviso la rapida espansione.\nA luglio form\u00f2 con i cacciatorpediniere \"Laffey\" e \"Ballard\" la scorta al convoglio 4120 destinato alle Figi; ne protesse lo scarico, quindi continu\u00f2 la navigazione per unirsi alla forza d'invasione delle isole Salomone. Divenuto nave ammiraglia del retroammiraglio Norman Scott, a capo della forza di incrociatori della Task force 18, forn\u00ec protezione ai trasporti durante e dopo gli sbarchi sull'isola di Guadalcanal e sull'isola di Tulagi. Il 3 settembre il \"San Francisco\" e gli altri incrociatori si ancorarono a Noum\u00e9a in Nuova Caledonia, rimanendovi fino all'8 per riparazioni e rifornimento; quindi partirono per incontrarsi con un convoglio che trasportava rinforzi alla 1\u00aa Divisione Marine su Guadalcanal. L'11 settembre la Task force 18 formata attorno la portaerei s'incontr\u00f2 con la Task force 17 della portaerei ; il 14 settembre il convoglio salp\u00f2 dalle Nuove Ebridi e godette della protezione supplementare della Task force 61. Tuttavia il 15 settembre la portaerei \"Wasp\" fu silurata e dovette essere affondata per i troppi danni sub\u00ecti: la Task force 18 torn\u00f2 indietro a Espiritu Santo. La mattina del 17 il \"San Francisco\" accompagnato dall'incrociatore leggero e da cinque cacciatorpediniere si reincontr\u00f2 con la TF 17 per fornire protezione a un altro convoglio. Il 23 settembre il \"San Francisco\" e gli incrociatori pesanti \"Minneapolis\", \"Salt Lake City\", , quelli leggeri e e lo squadrone cacciatorpediniere 12 vennero riuniti nella Task force 64, posta agli ordini del contrammiraglio Scott imbarcato sul \"San Francisco\" e incaricata di proteggere i trasporti verso Guadalcanal.\nTra il 24 settembre e il 7 ottobre la squadra rimase nelle acque delle Nuove Ebridi; part\u00ec poi per scortare un convoglio e contrastare un'eventuale e analoga missione nipponica. Nelle prime ore del pomeriggio dell'11 ottobre un bombardiere Boeing B-17 Flying Fortress avvist\u00f2 una squadra giapponese che discendeva lo \"Slot\" (il braccio di mare tra i due gruppi delle isole Salomone): la Task force 64 meno il \"Chester\" punt\u00f2 su Guadalcanal, ne pass\u00f2 da sud la punta occidentale alle 21:00 circa e accost\u00f2 poi con rotta nord-est per passare a nord-ovest dell'isola di Savo e intercettare cos\u00ec la squadra nipponica. Essa, guidata dal contrammiraglio Aritomo Got\u014d, era incaricata di bombardare l'aeroporto di Punta Lunga e veniva con gli incrociatori pesanti (ammiraglia), \"Furutaka\" e in linea di fila, affiancati da due cacciatorpediniere (\"Fubuki\" e \"Hatsuyuki\"). Alle 22:35 anche Scott dispose le proprie navi in linea di fila con il \"San Francisco\" al quarto posto; alle 23:30 un suo idrovolante segnal\u00f2 le navi giapponesi a ovest di Guadalcanal, integrando le informazioni ricavate dal radar dell'\"Helena\". Scott invert\u00ec la rotta mediante un'accostata a sinistra, avvicinandosi a soli 4.600 metri dalle unit\u00e0 nipponiche, ancora ignare di essere state individuate, e alle 23:46 tutte le navi statunitensi aprirono il fuoco sulla colonna giapponese. Colto di sorpresa e ferito, Got\u014d ordin\u00f2 di ripiegare accostando a destra ma espose cos\u00ec la propria formazione all'intera linea statunitense: il \"San Francisco\" colp\u00ec ripetutamente il \"Fubuki\" imitato dalle altre navi e lo affond\u00f2 alle 23:53. Il contrammiraglio Scott ordin\u00f2 una rotta a nord-ovest per inseguire i giapponesi in ritirata; il \"Kinugasa\" rispose con alcune salve che caddero molto vicino al \"San Francisco\" e colpirono il \"Boise\", preso di mira anche dall\"'Aoba\". Quest'ultimo fu per\u00f2 inquadrato dal \"San Francisco\" e incass\u00f2 diverse granate prima di riuscire a sganciarsi. Alle 00:20 circa la battaglia di Capo Speranza si concluse con una vittoria tattica della marina statunitense, rivelatasi in grado di battere i giapponesi in uno scontro navale notturno.\nTornato a Espiritu Santo, il 15 ottobre il \"San Francisco\" riprese le missioni di scorta e supporto alla campagna in corso. Mentre il 20 ottobre tornava all'ancoraggio con l\"'Helena\" e il \"Chester\", alle 21:19 fu oggetto di un attacco portato da un sommergibile ma non sub\u00ec danni; il \"Chester\" fu invece colpito ma non gravemente. Giunto nella notte del 21 ottobre a Espiritu Santo, salp\u00f2 la mattina del 22 per scortare un convoglio. Il 28 ottobre il retroammiraglio Scott trasfer\u00ec le proprie insegne sull'incrociatore leggero e il 29 il \"San Francisco\" si ormeggi\u00f2 a Espiritu Santo dove il giorno successivo divenne nave ammiraglia del retroammiraglio Callaghan, comandante del Task group 64.4, poi denominato Task force 65. Il 31 ottobre la formazione fece rotta su Guadalcanal in scorta a un convoglio ed esegu\u00ec poi il bombardamento di Kokumbona e Punta Koli, capisaldi giapponesi rispettivamente a ovest ed est della testa di ponte; il 6 novembre, completato lo scarico, i trasporti e la TF 65 partirono e giunsero a Espiritu Santo l'8. Qui il \"San Francisco\" pass\u00f2 agli ordini del capitano Cassin Young e divenuto ammiraglia del Task group 67.4 salp\u00f2 di nuovo per proteggere un gruppo di trasporti diretto a Guadalcanal; prima di mezzogiorno la formazione fu individuata da un idrovolante giapponese. Nella mattinata del 12 novembre le navi cominciarono lo scarico ma alle 13:18 il viceammiraglio Richmond Turner ordin\u00f2 di sospendere l'operazione poich\u00e9 era stata segnalata un'incursione aerea giapponese: dopo le 14:00 sedici bombardieri Mitsubishi G4M e trenta caccia Mitsubishi A6M iniziarono l'attacco; alle 14:16 un G4M in fiamme si schiant\u00f2 sulla poppa del \"San Francisco\", rimbalz\u00f2 e cadde in mare. L'impatto distrusse il radar di controllo tiro della torre poppiera, una piattaforma con tre cannoni Oerlikon da 20\u00a0mm e bruci\u00f2 il comando secondario \"Comando Due\" (riparato in parte nelle ore seguenti). Tra l'equipaggio si contarono quindici morti e ventinove feriti (ventiquattro morti e quarantacinque feriti secondo un'altra fonte), i quali ultimi furono trasferiti sul trasporto . Appena completato il trasbordo giunsero comunicazioni che segnalavano una forza navale giapponese nello \"Slot\" comprendente le due corazzate e , l'incrociatore leggero e undici cacciatorpediniere: l'ammiraglio Turner pass\u00f2 al retroammiraglio Callaghan il comando di tutte le navi di scorta al convoglio (tre incrociatori pesanti tra i quali il \"San Francisco\", due leggeri - \"Atlanta\" e \"Juneau\" - e otto cacciatorpediniere); Callaghan accompagn\u00f2 i trasporti indenni fuori dall'area, quindi ricompose la propria squadra e si gett\u00f2 a tutta forza verso ovest in linea di fila con il \"San Francisco\" al sesto posto, passando il canale Lengo a mezzanotte e percorrendo quasi in parallelo la costa nord di Guadalcanal. La confusione nelle trasmissioni radio imped\u00ec a Callaghan di individuare con precisione la forza giapponese, a sua volta divisasi in vari gruppi a causa degli ordini incerti del comandante, viceammiraglio Hiroaki Abe; le formazioni si scompaginarono e cozzarono l'una contro l'altra alle 01:50 circa del 13 novembre, dando inizio a una furiosa e caotica battaglia.\nIl \"San Francisco\" impegn\u00f2 subito alcuni cacciatorpediniere ma per errore colp\u00ec con due salve da 203\u00a0mm l'incrociatore \"Atlanta\", gi\u00e0 molto danneggiato nei primi minuti del combattimento e alla deriva; il contrammiraglio Scott rimase ucciso. Il contrammiraglio Callaghan si rese conto dell'abbaglio e ordin\u00f2 di concentrare le bordate sulle unit\u00e0 pi\u00f9 grandi in vista, ovvero le due corazzate nipponiche. Il \"San Francisco\" attacc\u00f2 la \"Hiei\" in fiamme con il supporto di alcuni cacciatorpediniere, che tuttavia dovettero difendersi da unit\u00e0 similari giapponesi; la \"Hiei\" concentr\u00f2 sul \"San Francisco\" il tiro dei pezzi da 356\u00a0mm e 155\u00a0mm, che devast\u00f2 del tutto il \"Comando Due\" e invest\u00ec la plancia: il contrammiraglio Callaghan assieme alla maggior parte del proprio stato maggiore mor\u00ec sul colpo e il capitano Young fu ferito gravemente. Il comando fu preso dal capitano di corvetta e addetto alle comunicazioni Bruce McCandless che condusse l'incrociatore dapprima verso ovest, impegnando ancora le corazzate giapponesi, poi decise di ritirarsi facendo rotta a est, del tutto privo di contatti con le altre unit\u00e0.\nL'incrociatore era stato colpito da 45 granate che avevano messo fuori uso tutti i pezzi da 127\u00a0mm meno uno, provocato 25 incendi poi domati, devastato la plancia e il \"Comando Due\", ma i danni non erano fatali e nessun colpo era caduto sotto la linea di galleggiamento; si contarono 71 morti, compresi il contrammiraglio Callaghan e il capitano Young, 103 feriti e 4 dispersi (un'altra fonte riporta invece che vi furono 81 morti e 105 feriti). Alle 04:00 circa l\"'Helena\" lo raggiunse e le due unit\u00e0 attraversarono il canale Sealark; alle 10:00 lo \"Juneau\" si avvicin\u00f2 per far passare il proprio personale medico sul \"San Francisco\". Improvvisamente alle 11:01 un siluro d'ignota provenienza centr\u00f2 lo \"Juneau\", che salt\u00f2 in aria; i rottami proiettati dallo scoppio tranciarono le gambe a un uomo dell'equipaggio, morto poco dopo. Il 13 novembre il capitano di corvetta Herbert Emery Schonland assunse il comando interinale del \"San Francisco\" fino al 17, quando subentr\u00f2 il capitano Albert Finley France, jr. Nel pomeriggio del 14 l'incrociatore si ormeggi\u00f2 a Espiritu Santo; quattro giorni pi\u00f9 tardi salp\u00f2 per Noum\u00e9a e da l\u00ec il 23 novembre fece rotta per gli Stati Uniti, ancorandosi a San Francisco l'11 dicembre: il 14 iniziarono le riparazioni a Mare Island.\n1943.\nIl 26 febbraio 1943 il \"San Francisco\" torn\u00f2 operativo e fece subito rotta per il Pacifico meridionale, aggregandosi alla scorta del convoglio PW 2211 durante il viaggio, che si concluse il 20 marzo a Noum\u00e9a. Lasci\u00f2 questo ancoraggio il 25 per fare tappa all'isola di \u00c9fat\u00e9, poi fece ritorno alle Hawaii a met\u00e0 aprile: era infatti stato riassegnato alla Task force 16, operante nella \"Forza settentrionale\" dipendente dalla Flotta del Pacifico, cui si un\u00ec al largo dell'Alaska alla fine di aprile. Presa base alla baia Kuluk dell'isola di Adak, partecip\u00f2 ai bombardamenti navali durante la battaglia di Attu (11-30 maggio) e forn\u00ec copertura nel corso della breve riconquista dell'isola di Kiska in luglio, che i giapponesi avevano sgomberato. L'incrociatore effettu\u00f2 inoltre ricognizioni a ovest delle isole Aleutine e scort\u00f2 varie navi mercantili impegnate o in transito nella zona. A met\u00e0 settembre fu sottoposto a un ciclo di raddobbo a Pearl Harbor e fu integrato nella Task unit 14.2.1 della Task force 14. La squadra salp\u00f2 il 29 settembre e condusse tra il 5 e il 6 ottobre un raid aeronavale contro l'isola di Wake, rientrando a Pearl Harbor l'11 dove sost\u00f2 brevemente prima di fare rotta per le isole Gilbert: qui il 20 novembre il \"San Francisco\" impieg\u00f2 i propri pezzi nel bombardamento preparatorio allo sbarco su Betio, nell'atollo di Tarawa; nei giorni seguenti pattugli\u00f2 la costa occidentale dell'atollo Makin, dove erano all'\u00e0ncora i trasporti e le navi d'assalto. Il 26 novembre fu distaccato al Task group 50.1 incentrato sulle portaerei , , quella leggera e con cinque altri incrociatori e sei cacciatorpediniere: la formazione attacc\u00f2 la mattina 4 dicembre le installazioni giapponesi sull'atollo di Kwajalein, nel protettorato delle isole Marshall. Alle 12:00 circa gruppi di velivoli nipponici andarono al contrattacco e alle 12:50 circa il \"San Francisco\" fu una delle navi prese di mira; fu mitragliato varie volte e tre aerosiluranti si portarono in posizione di lancio di prua sulla sinistra, tuttavia due furono abbattuti dallo sbarramento antiaereo della nave e il terzo dalla \"Yorktown\". A bordo dell'incrociatore si ebbero un morto e ventidue feriti. La forza statunitense continu\u00f2 gli attacchi il 5 dicembre, poi il 6 si ritir\u00f2 verso Pearl Harbor con la \"Lexington\" danneggiata da un siluro. Il 26 dicembre il capitano Finley France cedette il comando al capitano Harvey Everett Overesh.\n1944.\nIl 22 gennaio 1944 il \"San Francisco\", trasferito alla Task force 52, part\u00ec per un secondo raid sulle Marshall. Dopo aver colpito l'atollo di Maloelap per neutralizzare forze nipponiche l\u00ec dislocate, la squadra si spost\u00f2 al largo di Kwajalein. Il \"San Francisco\" si ancor\u00f2 alle 06:30 del 31 gennaio e un'ora dopo apr\u00ec il fuoco in preparazione allo sbarco delle forze dell'US Army, prendendo di mira anche un piccolo vascello nella laguna dell'atollo; alle 08:49 interruppe il cannoneggiamento solo per riprenderlo alle 09:00 contro due isolotti denominati in codice \"Berlin\" e \"Beverly\". Nel tardo pomeriggio anche l'isola \"Bennett\" fu assegnata all'incrociatore, che dovette suddividere il tiro tra i tre obiettivi. Fino al 6 febbraio rimase nella zona dell'atollo fornendo supporto durante le rapide operazioni anfibie che si susseguivano sulle poco difese isole, quindi l'8 febbraio giunse all'atollo Majuro, da poco conquistato, per entrare a far parte del Task group 58.2 della Task force 58 di portaerei veloci. Il 16 febbraio le scort\u00f2 durante l'attacco alla base di Truk nelle isole Caroline fino alle prime ore del 17 febbraio, quando la portaerei leggera fu colpita da un siluro e dovette ripiegare: la nave fu accompagnata verso Pearl Harbor da alcune unit\u00e0 e dal \"San Francisco\", il quale il 19 febbraio ricevette ordine di tornare a Majuro per riunirsi al TG 58.2, che il 25 febbraio rientr\u00f2 anch'esso alle Hawaii. Il 22 marzo la TF 58, dopo due giorni di rifornimento a Majuro, condusse pesanti raid sulle Caroline occidentali (in particolare su Woleai) e tra il 30 marzo e il 1\u00ba aprile sulle isole Palau, a sud-ovest delle prime. Tra il 6 e 13 aprile la grande formazione rimase nella laguna di Majuro, quindi salp\u00f2 diretta a sud-est verso la Nuova Guinea e attacc\u00f2 le basi giapponesi sull'isola dal 21 al 28 aprile: in particolare il TG 58.2 sostenne attivamente gli sbarchi ad Aitape e Hollandia pianificati dal generale Douglas McArthur. Il 29 aprile la TF 58 si raggrupp\u00f2 e lanci\u00f2 una seconda incursione sulla base di Truk, che i giapponesi stavano riattivando; il giorno dopo il \"San Francisco\" e altri otto incrociatori (tra i quali il \"New Orleans\" e il \"Minneapolis\") eseguirono un bombardamento di alcune isole dell'atollo di Satawan, nelle Caroline, quindi tornarono con il resto della Task force a Majuro.\nAi primi di giugno il \"San Francisco\" si spost\u00f2 nella laguna di Kwajalein per unirsi al Task Group 53.15, la forza da bombardamento assegnata all'attacco dell'isola di Saipan, nelle isole Marianne Settentrionali. La squadra salp\u00f2 il 10 giugno e per il 14 e 15 giugno cannoneggi\u00f2 l'isola di Tinian, poi si port\u00f2 al largo di Saipan per rimanere a disposizione delle truppe sbarcate sull'isola e impegnate nella feroce battaglia contro la guarnigione nipponica. Il 16 giugno il \"San Francisco\" fu temporaneamente passato alla 9\u00aa Divisione incrociatori che stava bombardando Guam, ma comunicazioni e messaggi d'avvistamento circa una vasta forza navale nipponica che puntava sull'arcipelago indussero i comandi statunitensi a richiamare la divisione al largo di Saipan: qui il 17 il \"San Francisco\" si riforn\u00ec e si pose a guardia della flotta anfibia d'invasione. Nella mattinata del 19 giugno cominciarono gli attacchi aerei giapponesi, portati fino al pomeriggio: alle 10:46 l'incrociatore fu mancato di misura da diverse bombe, che caddero a prua e a poppa; la contraerea delle navi entr\u00f2 in azione e un proiettile da 40\u00a0mm proveniente dall'incrociatore pesante rese inservibili gli apparati fumogeni del \"San Francisco\". Alle 14:24 si scaten\u00f2 l'ultimo attacco nipponico della giornata, condotto con bombardieri in picchiata, ma rimase senza effetto. Dopo un breve inseguimento della flotta giapponese in ritirata, le navi di scorta della TF 58 ritornarono al largo di Saipan; conquistata l'isola, il \"San Francisco\" si spost\u00f2 al largo di Guam attaccando vari obiettivi nella zona di Agat-Agana tra l'8 e il 12 luglio. Dopo alcuni giorni necessari a riempire i depositi di munizioni, riprese le missioni di supporto tra il 18 e il 24 luglio bombardando la penisola di Orote e di nuovo Agat. Il 30 luglio l'incrociatore inizi\u00f2 il viaggio di ritorno negli Stati Uniti, passando per l'atollo Eniwetok e Pearl Harbor: giunse il 16 agosto ai cantieri di Mare Island, dove rimase fino al 17 ottobre per approfondite revisioni.\nIl 31 ottobre salp\u00f2 diretto a ovest e il 21 novembre giunse all'atollo di Ulithi, dove ridivenne ammiraglia della 6\u00aa Divisione incrociatori. Compreso nel Task group 38.1 della Task force 38 (la flotta di portaerei veloci era cos\u00ec denominata quando operava nel teatro del Pacifico sud-occidentale), part\u00ec il 10 dicembre e rimase a protezione delle portaerei durante le incursioni sull'isola di Luzon, la principale delle Filippine, eseguite il 14 e il 15 dicembre: lanci\u00f2 inoltre i propri idrovolanti in pattuglie antisommergibile e missioni di salvataggio. Il 16 dicembre la flotta s'incontr\u00f2 con il gruppo di rifornimento TG 30.1 ma tra il 17 e il 18 dicembre si scaten\u00f2 un violento tifone che affond\u00f2 tre cacciatorpediniere (\"Spence\", \"Monaghan\", \"Hull\"): il 19 dicembre il \"San Francisco\" dette il proprio contributo nella ricerca dei sopravvissuti. Il mare ancora mosso imped\u00ec alle portaerei di effettuare ulteriori attacchi e quindi il 24 la Task force ripieg\u00f2, ormeggiandosi il 30 dicembre a Ulithi.\n1945.\nDal 2 al 22 gennaio la Task Force 58 fu in mare per colpire molteplici obiettivi sull'isola di Formosa (2-3 gennaio, 9 e 21 gennaio), su Luzon (5-7 gennaio), il naviglio nipponico incrociante nel Mar Cinese Meridionale e le installazioni costiere in Indocina (11-14 gennaio), l'area di Hong Kong-Amoy-Shantou (15-16 gennaio) e infine sulle isole Ry\u016bky\u016b (22 gennaio). Il 23 fece rotta per le Caroline occidentali arrivandovi il 26 gennaio: il 10 febbraio l'intera flotta salp\u00f2 e tra il 16 e il 17 febbraio devast\u00f2 impianti industriali per la produzione di velivoli su Honsh\u016b, la principale isola del Giappone; il 19 febbraio forn\u00ec un imponente appoggio aeronavale agli sbarchi su Iwo Jima. In particolare il \"San Francisco\" rimase a disposizione delle divisioni Marine a terra fino al 23 febbraio, quando scort\u00f2 le portaerei per un raid su Tokyo: il 27 febbraio la TF 58 torn\u00f2 a Ulithi. Il \"San Francisco\" (dal 10 marzo agli ordini del capitano John Esten Whelchel, ultimo comandante dell'incrociatore) fu quindi trasferito alla Task force 54 che salp\u00f2 il 21 marzo per partecipare alla conquista dell'isola di Okinawa; il 25 marzo bombard\u00f2 le isole Kerama (Aka, Keruma, Zamami e Yakabi) a sud-ovest di Okinawa, support\u00f2 i dragamine e il giorno successivo copr\u00ec gli sbarchi combattendo con successo contro le batterie costiere nipponiche.\nDal 28 marzo partecip\u00f2 al cannoneggiamento pre-sbarco, che avvenne incontrastato il 1\u00ba aprile: il \"San Francisco\", posizionato nel settore 5 dinanzi alla capitale Naha, impieg\u00f2 i propri pezzi nella distruzione di postazioni armate, casematte, concentramenti di truppe e crocevie segnalate via radio dalle truppe a terra. Il 6 aprile si ormeggi\u00f2 alle Kerama per rifornimento di munizioni e carburante e, dopo aver contribuito all'abbattimento di un aerosilurante Nakajima B6N, si riun\u00ec alle navi al largo di Okinawa proprio mentre giungeva un numeroso stormo nipponico; nel corso della battaglia il \"San Francisco\" distrusse un altro aerosilurante, modello Nakajima B5N. All'alba del 7 aprile si verific\u00f2 un altro massiccio attacco aereo e un kamikaze tent\u00f2 di gettarsi sul \"San Francisco\", venendo polverizzato a meno di 50 metri a sinistra di prua dal tiro contraereo dell'incrociatore. Fino al tardo pomeriggio oper\u00f2 con la Task force 51 incaricata di battere la costa orientale di Okinawa, poi ritorn\u00f2 alla TF 54. Il 12 aprile, durante una delle quotidiane incursioni giapponesi, incendi\u00f2 un bombardiere in picchiata Aichi D3A che tent\u00f2 senza riuscirci di schiantarsi su un mercantile, prima di esplodere in mare. Ancora in seno alla TF 51 il 13 e 14 aprile, il 15 torn\u00f2 alla TF 54 e rimase a guardia dei trasporti all'\u00e0ncora; nella notte contribu\u00ec, con l'illuminazione dei proiettori di bordo, all'affondamento di tre canotti a motore carichi di esplosivo (\"Shinyo\"), una delle disperate contromisure giapponesi alla preponderanza militare statunitense. All'alba del 16 aprile cannoneggi\u00f2 l'aeroporto di Naha e nella giornata del 17 prese sotto tiro quello di Machinato; il giorno successivo torn\u00f2 sulla costa est e si ancor\u00f2 a sera nella baia di Nakagusuku, appoggiando le truppe a terra: per la seconda volta bombard\u00f2 a pi\u00f9 riprese, tra il 21 e il 24 aprile, la zona dell'aeroporto di Naha, prima di ripiegare a Ulithi. Il 13 maggio torn\u00f2 alla baia e appoggi\u00f2 la 96\u00aa Divisione fanteria impegnata a stroncare la resistenza giapponese a sud-est del paese di Yunabaru. Il 20 prese sotto tiro l'isolotto di Kutaka Shima ma nella notte del 22 dovette interrompere il tiro poich\u00e9 i depositi per le granate da 203\u00a0mm erano esauriti; rifornitosi, il 27 aprile accompagn\u00f2 con il proprio fuoco l'avanzata della 77\u00aa Divisione fanteria, poi tra il 28 e il 30 rimase ormeggiato alle isole Kerama. Per le due settimane successive oper\u00f2 al largo della costa ovest di Okinawa in aiuto della 1\u00aa e 6\u00aa Divisione Marine.\nIl 21 giugno, caduta Okinawa, il \"San Francisco\" ricevette ordine di unirsi al Task group 32.15 in un punto 120 miglia a sud-est dell'isola. Il 3 luglio la formazione navig\u00f2 in direzione delle Filippine dove gli Stati Uniti stavano concentrando le forze per l'invasione dell'arcipelago metropolitano nipponico; tuttavia il 15 agosto 1945 il Giappone si arrese senza condizioni agli Alleati, ponendo fine alla seconda guerra mondiale.\nUltimi anni.\nDalla baia di Subic sulla costa occidentale di Luzon, dove era ancorato, il \"San Francisco\" salp\u00f2 il 28 agosto diretto nel Mar Giallo; entr\u00f2 quindi nella baia di Bohai dove partecip\u00f2 a una dimostrazione di forza e copr\u00ec poi le operazioni di sminamento condotte dai dragamine. L'8 ottobre fece tappa a Jinsen in Corea e tra il 13 e il 16 ottobre fu tra le unit\u00e0 coinvolte in una seconda dimostrazione nella baia. Il 27 novembre salp\u00f2 con rotta est e arriv\u00f2 a San Francisco a met\u00e0 dicembre; ai primi di gennaio 1946 l'incrociatore part\u00ec con destinazione la costa orientale statunitense, pass\u00f2 il canale di Panama e giunse a Philadelphia il 19 gennaio. Il 10 febbraio il \"San Francisco\" fu radiato dal servizio attivo e inserito nel cosiddetto \"Philadelphia Group\" in forza alla Flotta di riserva dell'Atlantico: vi rimase fino al 1\u00ba marzo 1959, quando venne eliminato dalla lista della marina. Lo scafo disarmato del \"San Francisco\" fu venduto il 9 settembre alla Union Mineral and Alloys Corporation (New York) che attese alla sua demolizione.\nRiconoscimenti.\nL'incrociatore pesante \"San Francisco\" ricevette diciassette Battle Star per il servizio svolto in guerra; fu inoltre insignito della Presidential Unit Citation per il ruolo svolto nella battaglia di Capo Speranza (11-12 ottobre 1942) e in quella navale di Guadalcanal (12-13 novembre 1942).\nTra il settembre 1943 e il novembre 1944 la marina statunitense fece entrare in servizio undici cacciatorpediniere di scorta nominati in onore degli undici addetti ai tre cannoni Oerlikon sulla piattaforma di poppa del \"San Francisco\", morti nel primo pomeriggio del 12 novembre 1942 in seguito allo schianto del bombardiere G4M giapponese. Ciascuno di loro (William F. Cates, George R. Eisele, George I. Falgout, Andrew J. Gandy, Eugene F. George, Albert T. Harris, Harry J. Lowe, Jackson K. Loy, William T. Powell, Frank O. Slater, John L. Williamson) fu encomiato postumo con la Navy Cross per aver continuato a sparare sull'aereo senza abbandonare i propri posti. Gli undici cacciatorpediniere di scorta combatterono nel corso della guerra sia in Atlantico che nel Pacifico.\n. Uno di questi era il \"Boatswain' Mate\" (nostromo) di 1\u00aa classe Reinhardt J. Keppler: egli prest\u00f2 soccorso ai feriti dopo lo schianto del velivolo. Fu ucciso durante la battaglia navale notturna tra il 12 e il 13 novembre, nel corso della quale s'impegn\u00f2 a salvare i commilitoni feriti. In suo onore nel 1947 fu varato il cacciatorpediniere , che rimase in servizio attivo fino al 1972.\nA San Francisco fu eretto un memoriale: su una placca \u00e8 inciso uno scritto del presidente Franklin Delano Roosevelt, datato 17 novembre 1942, che ricorda le azioni salienti della battaglia navale del 13 novembre. Pi\u00f9 sotto sono elencati i nomi di 107 membri dell'equipaggio, morti nel corso del servizio tenuto sulla nave."}
{"id": "2602149", "revid": "2048388", "url": "https://it.wikipedia.org/wiki?curid=2602149", "title": "Vladim\u00edr Weiss (1989)", "text": "Biografia.\nAnche suo padre e suo nonno (entrambi di nome Vladim\u00edr) sono stati calciatori. Suo padre ha militato nella nazionale cecoslovacca prima e in quella slovacca poi. Successivamente \u00e8 diventato allenatore ed \u00e8 diventato il CT della Slovacchia, nazionale che ha guidato in occasione di Sudafrica 2010 (prima storica qualificazione mondiale per la nazionale slovacca).\nIl suo omonimo nonno invece ha militato nella nazionale cecoslovacca, con la quale ha partecipato ai Giochi olimpici di Tokyo del 1964, dove ha conquistato la medaglia d'argento.\nIl 2 ottobre 2016 viene arrestato a Bratislava: era stato fermato dalla polizia locale alla guida di una macchina di lusso con 10 persone a bordo e si era rifiutato sottoporsi all'alcool test e al controllo del sangue, opponendo anche resistenza.\nCaratteristiche tecniche.\nWeiss \u00e8 un'ala offensiva, che pu\u00f2 giocare su entrambi i lati, ma predilige il lato sinistro. La velocit\u00e0, un attento controllo di palla, abilit\u00e0 e il cross sono le sue armi migliori, si rende protagonista suo malgrado a volte, di comportamenti al di fuori delle regole in campo procurandosi molteplici espulsioni. Weiss ad alcuni ricorda l'olandese Robben per la facilit\u00e0 con cui va al tiro. Spesso insiste troppo nel dribbling.\nNel 2010 \u00e8 stato inserito nella lista dei migliori calciatori nati dopo il 1989 stilata da Don Bal\u00f3n.\nCarriera.\nClub.\nManchester City e prestito al Bolton.\nIl 16 aprile 2008 ha esordito nel secondo turno della FA Youth Cup Finals contro il Chelsea nella partita vinta per 3-1 dai \"Citizens\". Vladim\u00edr esordisce in Premier League il 24 maggio 2009, in Manchester City-Bolton (1-0), sostituendo Stephen Ireland al 71\u00ba di gioco.\nIl 2 dicembre dello stesso anno, segna il suo primo gol con il City nei quarti di finale di Carling Cup contro l'Arsenal, sancendo il 3-0 finale.\nTuttavia il 25 gennaio 2010 passa in prestito al Bolton, con la maglia dei \"Trotters\" colleziona 13 presenze in Premier League senza mai andare a segno.\nRangers ed Espanyol.\nIl 19 agosto dello stesso anno viene ceduto nuovamente in prestito al Rangers.\nNei Rangers trova un posto da titolare nella stagione 2010-2011. Il 16 ottobre successivo, arriva la prima realizzazione con il club scozzese, nel 4-1 interno contro il Motherwell.\nIl 20 ottobre, fa il suo esordio in Champions League nella partita Rangers-Valencia (1-1), dove viene sostituito nel finale da Kyle Lafferty. Al 34' ha offerto l'assist che ha permesso ad Edu di siglare l'1-0.\nIl 31 ottobre dello stesso anno, subisce un infortunio al tallone contro l'Inverness 1-1. Il 15 gennaio 2011 realizza la sua prima doppietta in SPL ai danni dell'Hamilton, partita che terminer\u00e0 sul punteggio di 4-0 in favore dei Rangers.\nUna volta scaduto il prestito, fa ritorno al Manchester City, venendo girato sempre con la stessa formula, il 30 agosto 2011 all'Espanyol. Con il club spagnolo si mette in mostra dopo alcune partite, dove il 20 dicembre successivo, sigla la sua prima rete con gli spagnoli in Coppa del Re, nella partita vinta per 4-2 contro il . il 28 gennaio 2012, realizza la rete della vittoria, nella partita di campionato vinta per 1-0 in casa contro il . Chiude la stagione disputando complessivamente 33 presenze e 4 reti.\nPescara.\nIl 2 agosto 2012 viene acquistato dal Pescara, neopromosso in Serie A, a titolo definitivo per 1,8 milioni di euro e con un contratto annuale con opzione per le seguenti stagioni sportive: il rinnovo sar\u00e0 automatico in caso di salvezza del club abruzzese.\nEsordisce nella massima serie italiana, domenica 26 agosto 2012 contro l'Inter, 1\u00aa giornata della Serie A 2012-2013, gara persa dai biancoazzurri per 0-3.\nSegna il suo primo gol con la maglia del Pescara, nonch\u00e9 suo primo gol italiano in assoluto, mercoled\u00ec 26 settembre, durante il turno infrasettimanale valevole per la 5\u00aa giornata del campionato, sancendo l'1-0 interno contro il . A fine stagione la squadra retrocede in Serie B.\nOlympiakos.\nIl 28 giugno 2013, svincolatosi dal Pescara, firma un contratto triennale con i greci dell'. Il 19 agosto seguente esordisce con i \"Erithrolefki\" nella gara di Souper Ligka Ellada contro il Kallonis. La prima rete in maglia greca, la sigla alla sua seconda presenza nella gara del 1\u00ba settembre 2013 vinta per 5-0 fuori casa contro il Levadeiakos. Il 17 settembre successivo, firma la sua prima rete in UEFA Champions League in Olympiakos-Paris Saint-Germain 1-4 in favore dei francesi. Con la societ\u00e0 ellenica raccoglie globalmente in stagione 25 presenze segnando 6 reti.\nLekhwiya.\nIl 27 gennaio 2014, dopo aver giocato 25 presenze con 6 gol totali con la squadra greca, si trasferisce in Qatar per giocare con il Lekhwiya, per la cifra di 5,3 milioni di euro. L'esordio avviene quattro giorni dopo contro l'Al-Mu'aidar, gara vinta 5-0. Il primo gol lo sigla invece il 4 febbraio all'Al-Gharafa.\nAl Gharafa.\nNel gennaio del 2016, sottoscrive un contratto di quattro anni e mezzo con l'Al-Gharafa. Il 31 gennaio 2019 decide la finale di Qatar Stars Cup 2018-2019 segnando l'unica rete contro l'Al Duhail.\nNel dicembre del 2019 risolve il contratto con il club qatariota, dopo 59 presenze e 25 goal in campionato.\nSlovan Bratislava.\nIl 17 febbraio 2020 fa ritorno in patria firmando per lo Slovan Bratislava. Il 19 maggio 2021, nella finale di Slovensk\u00fd Poh\u00e1r sigla la rete della vittoria nei tempi supplementari, su calcio di rigore, contro lo (2-1) venendo successivamente anche espulso per doppia ammonizione. \nNazionale.\nDopo aver giocato 12 partite con 1 gol tra Under-19 e Under-21 slovacca, il 12 agosto 2009 ha esordito in nazionale maggiore nella gara amichevole pareggiata 1-1 contro l'Islanda. Ha giocato quattro incontri di qualificazione al mondiale 2010 e tre partite durante i mondiali: ha giocato ai gironi contro Nuova Zelanda (1-1) e Paraguay (0-2) e agli ottavi contro i Paesi Bassi (3-2).\nL'8 ottobre 2010 realizza il suo primo gol con la nazionale, in Armenia-Slovacchia (3-1), gara valida per le qualificazioni agli europei 2012. Segna altre 3 reti in Nazionale, ovvero: 29 febbraio 2012 contro Turchia, 23 maggio 2014 contro Montenegro e il 27 marzo 2015 contro il Lussemburgo.\nViene convocato per gli Europei 2016 in Francia. Il 15 giugno 2016 segna il goal del momentaneo vantaggio della Slovacchia contro la Russia su assist di Marek Ham\u0161\u00edk.\nStatistiche.\nPresenze e reti nei club.\n\"Statistiche aggiornate al 18 giugno 2021.\""}
{"id": "2602154", "revid": "827882", "url": "https://it.wikipedia.org/wiki?curid=2602154", "title": "Asiatic Society", "text": "L'Asiatic Society (\"Societ\u00e0 asiatica\") \u00e8 l'attuale denominazione di un'istituzione culturale con sede a Calcutta. Fondata il 15 gennaio 1784 da William Jones come \"Asiatick Society\", assunse il nome di \"The Asiatic Society\" nel 1825; nel 1832 il nome divenne \"The Asiatic Society of Bengal\" (\"La societ\u00e0 asiatica del Bengala\") e nel 1936 \"The Royal Asiatic Society of Bengal\" (\"La reale societ\u00e0 asiatica del Bengala\"). L'istituzione assunse definitivamente la denominazione \"The Asiatic Society\" il 1\u00ba luglio 1951.\nStoria.\nLa societ\u00e0 sorse per iniziativa del filologo Williams Jones, giudice al Tribunale supremo di Calcutta, che nel 1784 contatt\u00f2 diversi britannici residenti a Calcutta, allora parte dell'Impero britannico, per avviare un circolo permanente dedicato agli studi asiatici; la riunione fondativa si tenne presso il salone del gran giur\u00ec del Tribunale supremo di Calcutta il 15 gennaio dello stesso anno, sotto la presidenza del giudice supremo della citt\u00e0, Robert Chambers. Gli incontri della societ\u00e0, animata da Jones, continuarono a tenersi presso il tribunale fino al 1808, quando si trasfer\u00ec in un proprio edificio la cui costruzione, decisa nel 1796, cost\u00f2 trentamila rupie dell'epoca.\nFino al 1828 l'Asiatic Society accolse esclusivamente membri europei. Nel 1829 Horace Hayman Wilson, segretario della societ\u00e0 dal 1811, apr\u00ec l'iscrizione a personalit\u00e0 indiane, tra le quali Dwarkanath Tagore, Ram Comul Sen e Prasanna Coomar Tagore. Il 12 dicembre 1832 Ram Comul Sen venne eletto \"Native Secretary\" (\"segretario indigeno\") e nel 1885 Rajendralal Mitra divenne il primo presidente indiano.\nStrutture.\nL'Asiatic Society vanta una biblioteca che colleziona oltre un milione di volumi e circa ottantamila giornali, editi nelle principali lingue del mondo. La biblioteca possiede anche 293 mappe, 48\u00a0000 opere in microfilm per un totale di 387\u00a0003 pagine, 2\u00a0500 pamphlet e 2\u00a0150 fotografie. Spiccano le collezioni di libri stampati in India tra fine XVIII e inizio XIX secolo e di 47\u00a0000 manoscritti, redatti in 26 alfabeti differenti; tra questi, diverse copie rare o uniche di letterature asiatiche.\nIl museo della societ\u00e0 \u00e8 stato fondato nel 1814 e il primo catalogo risale al 1849."}
{"id": "2602157", "revid": "104458", "url": "https://it.wikipedia.org/wiki?curid=2602157", "title": "The Asiatic Society", "text": ""}
{"id": "2602162", "revid": "104458", "url": "https://it.wikipedia.org/wiki?curid=2602162", "title": "Royal Asiatic Society", "text": ""}
{"id": "2602168", "revid": "124207265", "url": "https://it.wikipedia.org/wiki?curid=2602168", "title": "Francesco Russo", "text": ""}
{"id": "2602169", "revid": "36426", "url": "https://it.wikipedia.org/wiki?curid=2602169", "title": "Chiesa di San Sebastiano in Valle Piatta", "text": ""}
{"id": "2602170", "revid": "1573940", "url": "https://it.wikipedia.org/wiki?curid=2602170", "title": "Ketupa ketupu", "text": "Il gufo pescatore della Malesia (Ketupa ketupu ()) \u00e8 un uccello della famiglia degli Strigidae.\nIl primo a descrivere la specie fu Thomas Horsfield nel 1821."}
{"id": "2602173", "revid": "21880", "url": "https://it.wikipedia.org/wiki?curid=2602173", "title": "Gufo pescatore della Malesia", "text": ""}
{"id": "2602181", "revid": "598631", "url": "https://it.wikipedia.org/wiki?curid=2602181", "title": "Renato Bruscaglia", "text": "Biografia.\nLa sua prima formazione artistica gli deriva dall'Istituto per la decorazione e l'illustrazione del Libro, in particolare dagli insegnamenti ricevuti da Leonardo Castellani. Consegue il diploma nel 1941.\nDurante la seconda Guerra Mondiale frequenta la Scuola del Libro.\nCon la fine della guerra, torna a incidere in coincidenza con il suo ritorno ad Urbino, dove prima ottiene la cattedra di Disegno dal vero e poi quella di Incisione calcografica presso la \"Scuola del Libro\". In questo periodo collabora alla realizzazione della monografia sul Palazzo Ducale di Urbino di Pasquale Rotondi, edita dalla \"Scuola del Libro\", a cui contribu\u00ec con l'esecuzione delle assonometrie del Palazzo che accompagnano il testo. Quest'esperienza fece emergere nell'artista un particolare interesse per la prospettiva e per la tridimensionalit\u00e0 dello spazio. Tale interesse lo port\u00f2 ad intraprendere una ricerca fra lo spazio geometrico e organico che prosegu\u00ec fino al 1968.\nTra gli anni cinquanta e sessanta Bruscaglia s'interessa, come tema delle sue opere, oltre al paesaggio, anche della figura umana. In questo periodo tiene la cattedra d'incisione all'Accademia di belle arti di Firenze, pur continuando a risiedere a Urbino.\nTorn\u00f2 a lavorare nella sua citt\u00e0 natale, quando fu chiamato a ricoprire la carica di direttore della neonata Accademia di Belle Arti. Mantenne tale incarico sino alla pensione.\nFu consigliere della locale Accademia Raffaello, dal 1968 al 1969, di cui era socio dal 4 gennaio 1948.. Assieme ai colleghi Carlo Ceci e Pietro Sanchini organizz\u00f2 un \"Corso Estivo Internazionale dell'Incisione Artistica\", dal 1962 al 1987, e fu tra i promotori, assieme a Ceci, delle edizioni del \"Teatro rinascimentale di Corte\". Fu candidato sindaco per la lista civica \"Per Urbino capoluogo\" alle elezioni comunali del 1995, e consigliere comunale dal 1995 al 1997.\nTra le esposizioni a cui ha partecipato, la \"Mostra dell'Incisione Italiana dell'Opera Bevilacqua La Masa\" (Venezia, 1955-1965), la Biennale di Venezia (nel 1956 e nel 1962), \"la Mostra Internazionale di Grafica\" in palazzo Strozzi a Firenze (1969), la Quadriennale Nazionale d'Arte di Roma (1974), la IV Triennale dell'Incisione a Milano (1980).\nMor\u00ec a Bologna il 25 novembre 1999. Fu sepolto nel cimitero di Urbino.."}
{"id": "2602188", "revid": "682087", "url": "https://it.wikipedia.org/wiki?curid=2602188", "title": "Pinguecula", "text": ""}
{"id": "2602198", "revid": "1528507", "url": "https://it.wikipedia.org/wiki?curid=2602198", "title": "Carta prepagata", "text": "Le carte prepagate (anche dette carte prepagate ricaricabili o carte di credito ricaricabili o semplicemente carte ricaricabili) sono un tipo di carta di pagamento il cui credito non \u00e8 detratto dal conto corrente bancario, ma \u00e8 detratto direttamente dai fondi correnti ricaricati sulla carta.\nDescrizione.\nFunzionamento.\nLe carte di pagamento dette \"prepagate\" si differenziano dalle carte di debito e carte di credito poich\u00e9 sono collegate ad un cosiddetto \"borsellino elettronico\", il cui accesso \u00e8 garantito dalla carta stessa. Il pagamento viene addebitato istantaneamente: questa differenza sostanziale, con gli altri strumenti di pagamento, \u00e8 un rilevante vantaggio per chi deve incassare l'importo essendo garantito l'immediato accredito.\nLe carte prepagate utilizzano solitamente gli stessi circuiti delle carte di credito (i pi\u00f9 utilizzati sono VISA Electron e MasterCard).\nDa distinguere dalle carte prepagate \u00e8 la carta regalo. Queste sono emesse solitamente da esercenti al fine di consentire l'acquisto dei propri prodotti tramite l'utilizzo di una carta regalo prepagata.\nIn sintesi, le macro tipologie di carta prepagate sono:\nUn'altra differenziazione \u00e8:\nLa carta al portatore non richiede registrazione e pertanto \u00e8 utile a chi ha problemi di affidabilit\u00e0 come pagatore in centrale rischi, oppure desidera fare acquisti (tipicamente e-commerce) con maggior riservatezza. Le carte prepagate anonime hanno dei limiti, sempre pi\u00f9 restrittivi, di ricarica e impiego (imposti dalle direttive UE sull'antiriciclaggio).\nUsi.\nIn Italia, il maggiore utilizzo delle carte prepagate \u00e8 per gli acquisti su internet; ci\u00f2 presenta anche il vantaggio di minimizzare i rischi derivanti da eventuali clonazioni delle carte di credito."}
{"id": "2602199", "revid": "125448865", "url": "https://it.wikipedia.org/wiki?curid=2602199", "title": "Episodi di Don Matteo (settima stagione)", "text": "La settima stagione della serie televisiva italiana Don Matteo, dal titolo Don Matteo 7, \u00e8 composta da 24 episodi ed \u00e8 andata in onda dal 10 settembre al 26 novembre 2009 su Rai 1 HD. Le serate sono introdotte da dei brevi filmati intitolati \"Le ricette del maresciallo C\", che vedono il maresciallo Cecchini impegnato con i suoi assistenti a curare, maldestramente, la rubrica di cucina per il giornale dell'Arma.\nL'ultimo salto.\nTrama.\nDon Matteo ed il vescovo Hanry Benelli si ritrovano all'Aero Club di Gubbio per un lancio con il paracadute in ricordo dei \u201cvecchi tempi\u201d. Dopo il salto dall'elicottero, per\u00f2, qualcosa va storto e Monsignor Benelli sparisce nel vuoto e ancora vivo.\nIl capitano Tommasi incontra alla stazione Patrizia Cecchini, la figlia del maresciallo, appena rientrata da un anno di studi a Barcellona, pronta ad inseguire nuovi sogni e progetti. Intanto la canonica si prepara ad accogliere un nuovo piccolo ospite.\nIl mestiere di crescere.\nTrama.\nDon Matteo \u00e8 il nuovo insegnante di religione del Liceo Scientifico di Gubbio. Nel suo primo giorno si trover\u00e0 ad affrontare i \u201cturbolenti\u201d ragazzi della V B ed in particolare Daniele, principale indiziato per la recente aggressione alla prof. d'italiano.\nIntanto si avvicina l'attesissimo incontro di boxe tra la caserma di Gubbio e quella di Perugia. Il campione eugubino \u00e8 fuori gioco a causa di un infortunio, ma il maresciallo Cecchini ha gi\u00e0 in mente un degno sostituto. \nOrma d'orso.\nTrama.\nIl proprietario di una grande azienda di allevamento di bestiame viene ritrovato senza vita in fondo ad un dirupo. I segni sul cadavere sono la prova dell'aggressione di un orso. Solo l'intuizione di Don Matteo porter\u00e0 i carabinieri sulla pista giusta.\nIntanto il maresciallo presta la sua preziosissima utilitaria al Capitano per andare a prendere Amanda all'aeroporto, ma sulla via del ritorno si verifica un piccolo incidente che si pensa abbia a che fare, almeno all'inizio, con l'omicidio.\nLa ragazza senza nome.\nTrama.\nIn canonica si presenta una ragazza che ha perso la memoria, ma che ha il maglione macchiato di sangue. Non sapendo come chiamarla Agostino decide che si chiamer\u00e0 Celeste come il colore del suo ciondolo. I carabinieri scopriranno che si tratta di una ragazza straniera fidanzata con un rampollo che per\u00f2 \u00e8 anche uno spacciatore di cocaina. Celeste \u00e8 incinta e per proteggerla, il padre del suo bambino non si scagiona dalle accuse fattegli nel momento in cui viene ritrovato in una scarpata il corpo del fidanzato di Celeste, la quale viene a conoscenza del fatto di essere una prostituta. L'episodio si conclude con la completa assoluzione di Celeste in quanto si scopre che \u00e8 stata legittima difesa. Nel frattempo in caserma arriva un poliziotto americano amico del Capitano Tommasi, che far\u00e0 perdere le staffe a tutti, tant'\u00e8 che Giulio esprimer\u00e0 apertamente la stima e l'affetto che nutre nei confronti di Cecchini.\nNon \u00e8 uno scherzo.\nTrama.\nUn ragazzo disabile \u00e8 preso di mira dai bulli della scuola. Il \"capo\" del gruppo viene ritrovato il giorno dopo privo di sensi. Tutto fa pensare ad una vendetta, ma l'intuizione di Don Matteo porter\u00e0 a galla la verit\u00e0. Intanto Cecchini e Tommasi sono alle prese con l'arrivo improvviso di Gaia, la ex fidanzata del capitano, da tenere nascosta ad Amanda, naturalmente.\nNumeri primi.\nTrama.\nAl liceo di Gubbio si svolgono le Olimpiadi di matematica. Il Prof. Martinoni, promotore dell'evento, viene trovato morto nella sua stanza d'albergo. I sospetti ricadono su Enrico, uno dei ragazzi della casa famiglia di Suor Maria, che dovr\u00e0 chiedere l'aiuto di Don Matteo per provarne l'innocenza. Intanto la Signora Cecchini decide di partecipare all'imminente torneo di scopone senza il marito. Ha trovato un nuovo compagno con il quale \u00e8 sicura di vincere. Ma il maresciallo non si arrende.\nDietro le mura del convento.\nTrama.\n\u00c8 tempo di visite per suor Maria: un suo ex fidanzato si presenta a Gubbio e le chiede di ospitarlo per qualche tempo in convento. Proprio in quei giorni Angelica, una delle novizie, viene trovata in fin di vita a causa di un brutto colpo alla testa ed uno dei quadri conservati nel deposito sparisce misteriosamente. Intanto il maresciallo ed il capitano si iscrivono ad un corso di spagnolo per scoprire, il primo giorno di lezione, che la loro insegnante sar\u00e0 proprio Patrizia Cecchini.\nCaro pap\u00e0.\nTrama.\nIl bar tabaccheria della famiglia Carrani viene rapinato. Il maresciallo Cecchini avvia subito le indagini, ma \u00e8 distratto dall'arrivo in citt\u00e0 di Cosimo Bordin, un trentenne friulano di Paularo, che sostiene di essere suo figlio... Il quadro, tra rapine, strozzini e debiti di gioco, non \u00e8 semplice ma don Matteo affianca i carabinieri determinato a far emergere la verit\u00e0. Mentre deve vedersela anche con Agostino convinto che tutti gli abitanti della canonica siano dei supereroi!\nQuestione d'onore.\nTrama.\nL'arrivo di un vecchio amico di Tommasi, Luca, risveglia lo spirito goliardico del capitano e solleva le gelosie del maresciallo, che si sente messo da parte. A Don Matteo toccher\u00e0 consolare Cecchini e far luce sulle indagini per l'aggressione di un ufficiale dell'esercito. Intanto Patrizia decide di andare a vivere da sola. L'appartamento che ha trovato, per\u00f2, ha bisogno di qualche ritocchino. Sar\u00e0 il capitano Tommasi ad aiutarla, con la promessa di tenere il maresciallo all'oscuro di tutto. \nMai dire trenta.\nTrama.\nAd un'asta, viene comprato un prezioso quadro di 30\u00a0000 euro legato a una macabra leggenda. Il vincitore dell'asta viene trovato morto. Si pensa subito che sia stata una maledizione, dovuta a quel quadro che se si toccava si moriva il 30 di quel mese. Don Matteo vuole vederci chiaro e scopre che il gestore della Locanda del Cervo aveva molti debiti con degli strozzini. Nel frattempo Giulio e Patrizia rimangono bloccati alla Locanda del Cervo a causa di un temporale e di un guasto all'automobile. Complice una cenetta a lume di candela e qualche bicchiere di troppo, Giulio regala una rosa a Patrizia, i due sono costretti a passare la notte nella stessa camera senza sapere che proprio nella stanza attigua si trovano Cecchini con Don Matteo che tenta di aiutare il Maresciallo a superare una stupida superstizione che ha a che fare con il quadro, che la vittima aveva comprato.\nL'anello.\nTrama.\nUna donna \u00e8 scomparsa e tutto fa pensare a un incidente d'auto. A don Matteo per\u00f2 non \u00e8 sfuggito un dettaglio, infatti quando Natalina porta Billo a fare una passeggiata nelle vicinanze del luogo dell'incidente trova un anello, don Matteo guarda l'anello per vedere la data e il nome degli sposi, quindi si scoprir\u00e0 chi \u00e8 la donna scomparsa. Intanto Amanda fa ordine tra le cose del capitano con l'aiuto del maresciallo. I due buttano accidentalmente un \"vecchio\" guantone di boxe a cui Tommasi tiene particolarmente.\nChi ha ucciso Toro Seduto?\nTrama.\nGubbio ospita un noto show sul West nel quale \u00e8 coinvolto anche un ex fidanzato di Amanda. Durante lo show, \"Toro Seduto\", che era il protagonista dello show, cade dal cavallo e sbatte la testa su una pietra che lo uccide. Si noter\u00e0 che i lacci di sicurezza della sella sono stati tagliati apposta e verr\u00e0 indagata la ragazza che si occupava di sellare i cavalli.\nMete ambiziose.\nTrama.\nPrima dello scontro decisivo tra la squadra del Rugby Gubbio e gli avversari scozzesi, il capitano eugubino viene aggredito in circostanze misteriose. Quando i sospetti ricadono su Sauro, l'allenatore del Gubbio, Don Matteo viene chiamato a sostituirlo. Intanto Patrizia riceve un mazzo di rose da un ammiratore segreto ed il maresciallo crede di averne intuito la provenienza.\nL'anniversario.\nTrama.\nUna donna, dopo aver affidato sua figlia a Suor Maria per qualche ora, viene trovata morta all'angolo di una strada. Riuscir\u00e0 don Matteo a trovare il vero colpevole e dare una nuova famiglia alla piccola? Intanto Natalina fa credere ad un'amica di essere sposata con il capitano Tommasi, naturalmente all'insaputa dell'interessato.\nBalla con me.\nTrama.\nIl castello dei marchesi Sanza \u00e8 teatro di un omicidio che, secondo i Carabinieri, potr\u00e0 rivelarsi il seguito di un tentativo di furto finito male. Don Matteo per\u00f2 non ne \u00e8 troppo convinto. Intanto in caserma fervono i preparativi per il ballo dell'Arma a cui dovr\u00e0 partecipare anche il capitano Tommasi. C'\u00e8 un problema per\u00f2: Amanda, che dovrebbe essere l'accompagnatrice al ballo, si trova a Tokyo per lavoro; il suo posto lo prende Patrizia.\nCorsa contro il tempo.\nTrama.\nA Gubbio, durante la celebre Corsa dei Ceri, avviene un omicidio. I carabinieri si mettono subito sulle tracce dell'assassino ma le indagini sono ostacolate dalla presenza in caserma del colonnello Di Giovanni, che si dimostra fin dal principio maschilista e molto pignolo, scatenando l'ira di Amanda e Caterina.\nLa cattiva strada.\nTrama.\nAl fiume, viene trovato dentro un'auto il cadavere di un ragazzo che era uscito dal carcere poche ore prima. Intanto, per il Maresciallo Cecchini \u00e8 finalmente giunta la promozione dopo aver salvato una ragazza dalle fiamme, ma in realt\u00e0 non \u00e8 andata veramente cos\u00ec.\nAscolti Italia: telespettatori 7.259.000 - share 25,76%\nAmabile chiacchierata.\nTrama.\nDentro un appartamento, viene trovato il corpo di un medico originario di Gubbio che era tornato dopo tanti anni. Perch\u00e9 era tornato a Gubbio? Susi, la preside del Liceo Scientifico di Gubbio, \u00e8 sospettata dell'omicidio, perch\u00e9 \u00e8 stata trovata dentro l'appartamento del medico addormentata sul divano. Intanto, Amanda impone al Capitano Tommasi di richiedere di trasferirsi a Roma, altrimenti lei lo lascer\u00e0.\nPerfetta.\nTrama.\nA Gubbio si tiene il concorso di \"Miss Umbria\" e Natalina fa parte della giuria. Ma anche don Matteo viene coinvolto nel mondo delle miss in seguito alla misteriosa morte di una delle concorrenti. Dopo aver lasciato Amanda, Tommasi si scopre sempre pi\u00f9 innamorato di Patrizia. Cecchini, invece, \u00e8 convinto che il capitano sia innamorato della nuova ausiliaria della caserma.\nTango.\nTrama.\nDeterminato a riportarla con s\u00e9 a Barcellona, arriva a Gubbio, Julio, l'ex fidanzato di Patrizia, la figlia di Cecchini. Il maresciallo far\u00e0 di tutto per evitare che questo accada, con la complicit\u00e0, non proprio disinteressata, del capitano Tommasi. Intanto a Gubbio c'\u00e8 il concorso internazionale di tango, ma il vincitore annunciato viene trovato morto nella palestra dell'oratorio dove si trovava per le prove dello spettacolo. Il capitano Tommasi e il maresciallo Cecchini tentano in tutti i modi di ostacolare le intenzioni di Julio. Intanto il giorno della gara di tango mentre Julio se ne va Patrizia e il capitano Tommasi si baciano e da li nasce un nuovo amore nella fiction.\nPerch\u00e9 non lo diciamo a pap\u00e0?\nTrama.\nTorna a Gubbio la madre del piccolo Agostino. La donna, accusata del tentato omicidio di un trafficante d'armi, \u00e8 ospite della canonica, ma chiede a don Matteo di non rivelare la sua identit\u00e0 al bambino, suscitando la disapprovazione di Natalina. Intanto l'amore tra Patrizia e Tommasi cresce e i due cominciano a frequentarsi, tentando per\u00f2 di tenere il maresciallo all'oscuro di tutto.\nSai chi viene a cena?\nTrama.\nIl paese sulle colline umbre fa da sfondo alle riprese del centesimo episodio di una soap di successo, le onde del cuore. Qualcosa per\u00f2 ne interromper\u00e0 presto le registrazioni: viene infatti ucciso uno dei protagonisti dello show in circostanze misteriose. Nel frattempo il capitano Tommasi e Patrizia devono decidere come rivelare il loro amore: quale modo migliore di una cena?\nUna margherita per Natalina.\nTrama.\nNatalina \u00e8 testimone involontaria dell'omicidio di un pizzaiolo, amico di Don Matteo. I Carabinieri decidono di metterla sotto copertura. Intanto Amanda torna a Gubbio decisa a riconquistare il cuore del Capitano. Dopo lo shock della notizia del fidanzamento di sua figlia Patrizia con il Capitano Tommasi, Cecchini decide di cogliere la palla al balzo diventando complice dell'ex fidanzata di Tommasi. \nAd ogni costo.\nTrama.\nCecchini sembra essere riuscito nell'intento di separare Giulio e Patrizia: lei non lo vuole pi\u00f9 vedere ed \u00e8 decisa a partire per Barcellona dove a sua detta Julio \u00e8 pronto ad accoglierla a braccia aperte. Cecchini non riesce a farsi perdonare dalla figlia e allo stesso tempo non vuole che lei parta, ma nemmeno che stia con il suo superiore. Anche Don Matteo ha i suoi problemi, infatti rischia la scomunica in quanto un ragazzo sostiene che il prete abbia violato il segreto della confessione per favorire le indagini sull'esplosione di un'auto e sulla presunta violenza subita da una ragazza. Don Matteo per\u00f2 non perde le speranze e riesce a dimostrare la sua innocenza e il fatto che \u00e8 stato vittima di un complotto. Anche questa \u00e8 risolta, ma la cosa a cui Don Matteo tiene ora \u00e8 far riappacificare Cecchini, Patrizia e il capitano; cos\u00ec, dopo una chiacchierata con il prete, Cecchini decide di parlare al Capitano e capisce che lui e sua figlia sono davvero innamorati, ma forse \u00e8 troppo tardi perch\u00e9 Patrizia ha appena preso un pullman che la porter\u00e0 a Roma da dove prender\u00e0 un volo per Barcellona. Inizia cos\u00ec una corsa contro il tempo guidata da Giulio e Cecchini nella speranza di fermare l'autobus e difatti, grazie alla divisa, riescono ad incontrare il bus in una stradina di campagna e a fermarlo. Giulio dichiara il suo amore a Patrizia pronunciando quelle parole che tanto lei avrebbe voluto sentirsi dire: \"Ti amo\". Un lungo bacio e lo svenimento di Cecchini coronano il sogno d'amore. Cecchini per\u00f2 non demorde e dal giorno dopo accetta la storia d'amore della figlia, ma alle sue condizioni e cio\u00e8 che Severino li controlli e che con minuzia di particolari informi il maresciallo di ogni loro spostamento. L'episodio termina con la messa celebrata da Don Matteo appena rientrato in \"servizio\" e il suo sguardo protettore su tutti i partecipanti. "}
{"id": "2602207", "revid": "857824", "url": "https://it.wikipedia.org/wiki?curid=2602207", "title": "Automotrice FS ALe 782", "text": "L'Automotrice ALe 782 \u00e8 stata una automotrice leggera elettrica di lusso delle Ferrovie dello Stato costruita nel 1938 in due esemplari che ebbero il nome di Automotrice ALe 402; assunse il nome di ALe 782 dal 1965 dopo la modifica e il declassamento.\nStoria.\nIl successo di pubblico e di esercizio degli elettrotreni rapidi ETR 200 port\u00f2 ad una estensione del concetto da essi rappresentato spingendo le Ferrovie dello Stato a progettare delle elettromotrici di lusso per i servizi a media e lunga distanza dotate di cucina di bordo per la ristorazione al posto. Ne vennero ordinate due unit\u00e0 alla Breda a testate aerodinamiche molto simili a quelle dei \"fratelli maggiori\" ed entrarono in servizio nel 1938 con la numerazione ALe 40.2001-2002. Erano in grado di raggiungere la velocit\u00e0 di 130\u00a0km/h. Una delle due, la 2002, si incendi\u00f2 due anni dopo e venne demolita a causa dei gravissimi danni, mentre l'altra durante la seconda guerra mondiale venne danneggiata nel corso di un bombardamento nel 1943. Riparata riprese servizio nel 1957 dopo che ebbe amputata una testata rendendola atta alla composizione con altre elettromotrici similari per fornire i servizi di classe maggiore. Dopo l'entrata in servizio di treni pi\u00f9 moderni venne di nuovo modificata nel 1965 mediante l'eliminazione della cucina allo scopo di ricavarne un maggior numero di posti: dai precedenti 40, di 1 e 2 classe, si pass\u00f2 a 78: In seguito a ci\u00f2 venne modificato anche il rapporto al ponte diminuendo la velocit\u00e0 massima a 115\u00a0km/h, cambi\u00f2 quindi la numerazione in ALe 782.001 Il servizio prestato nel dopoguerra ha interessato le linee italiane del Centro-Nord fino ai primi anni ottanta.\nCaratteristiche.\nLa cassa era a struttura tubolare monoblocco e poggiava su due carrelli del tipo a telaio interno B910, a due assi. Era dotata di 2 cabine di guida aerodinamiche con lo stesso profilo dell'ETR 200. L'arredamento era lussuoso con sedili di velluto rosso nei 17 posti della 1\u00aa classe e di velluto verde nei 23 posti della 2\u00aa. Al centro una cucina completa permetteva il servizio direttamente al posto dei 40 passeggeri. La sospensione degli assi era quella classica del tempo con molle a balestra caricate sulla trave oscillante.\nI motori elettrici a corrente continua (con eccitazione in serie), all'avviamento venivano collegati tutti in serie e poi commutati in parallelo a gruppi di due (in serie tra loro) per la maggiore velocit\u00e0. L'avviamento era il classico di tipo reostatico con avviatore automatico. La trasmissione avveniva ad ingranaggi con il pignone del motore, tipo 72.50, che azionava un ingranaggio \"ozioso\" che a sua volta muoveva quello calettato su di un asse cavo concentrico all'asse delle ruote a cui trasmetteva il moto mediante rulli e pacchi di molle; era il sistema che equipaggiava anche le locomotive elettriche E.428, E.636 ed altre ed era detto \"sistema Bianchi\" dall'ingegnere che lo aveva ideato.\nLa velocit\u00e0 massima era di 130\u00a0km/h con rapporto di trasmissione di 18 denti al pignone e 43 alla corona. Dal 1965 il rapporto divenne 14/43.\nNel 1957 venne eliminata una delle due cabine di guida e sostituita da una testata piatta con mantici per l'accoppiamento intercomunicante. Nel 1965 venne eliminata la cucina e al suo posto vennero ricavati ulteriori 38 posti di 2\u00aa classe e sostituito il pignone del motore con quello a 14 denti trasformandola in modo similare alle consorelle ALe 792."}
{"id": "2602212", "revid": "1573940", "url": "https://it.wikipedia.org/wiki?curid=2602212", "title": "Europe \u00c9checs", "text": "Europe \u00c9checs \u00e8 una rivista scacchistica mensile edita in lingua francese dal 1959.\nFu fondata da Raoul Bertolo, allora presidente della \"F\u00e9d\u00e9ration fran\u00e7aise des \u00e9checs\", in sostituzione della precedente rivista \"l'\u00c9chiquier de Turenne\". Dal 1985 al 1997 fu diretta da Jean-Claude Fasquelle e attualmente \u00e8 diretta dal GM Bachar Kouatly.\nLa rivista ha diffusione internazionale e pubblica resoconti dettagliati dei principali tornei francesi, europei e mondiali. La veste grafica \u00e8 particolarmente curata e sono riportate molte partite, analizzate spesso dagli stessi maestri che le hanno giocate. Completano la rivista articoli di teoria e storici, esercizi tattici e annunci di futuri tornei.\nLa rivista \u00e8 stampata nel formato di 21 x 29\u00a0cm ed \u00e8 venduta nelle principali edicole (11 numeri all'anno), oppure per abbonamento.\nLa rivista \u00e8 attiva anche nel campo della didattica e dell'organizzazione di eventi legati agli scacchi."}
{"id": "2602216", "revid": "486946", "url": "https://it.wikipedia.org/wiki?curid=2602216", "title": "Automotrice ALe 402", "text": ""}
{"id": "2602217", "revid": "287204", "url": "https://it.wikipedia.org/wiki?curid=2602217", "title": "Europe Echecs", "text": ""}
{"id": "2602218", "revid": "92723", "url": "https://it.wikipedia.org/wiki?curid=2602218", "title": "Rociverina", "text": "La rociverina \u00e8 un farmaco spasmolitico ad attivit\u00e0 antimuscarinica utilizzato per ridurre la sintomatologia spastico-dolorosa che si pu\u00f2 manofestare a carico dell'apparato urinario, gastroenterico e delle vie biliari. In Italia il farmaco \u00e8 venduto dalla societ\u00e0 farmaceutica Laboratori Guidotti con il nome commerciale Rilaten. Rociverina \u00e8 disponibile nella forma farmaceutica di compresse rivestite da 10\u00a0mg, di supposte da 25\u00a0mg e di fiale da 2 mL contenenti 20\u00a0mg di principio attivo.\nFarmacodinamica.\nGli studi sperimentali hanno dimostrato che rociverina \u00e8 dotata di una potente azione antispastica di tipo duplice, neurotropa e miotropa, e bilanciata.&lt;br&gt;\nIl farmaco presenta un'attivit\u00e0 miolitica diretta, papaverino-simile, particolarmente evidente a carico delle strutture viscerali ma non di quelle vasali. L'attivit\u00e0 diretta muscolo rilassante \u00e8 pari o probabilmente pi\u00f9 potente rispetto a quella della papaverina.&lt;br&gt;\nInoltre \u00e8 dotato di un'azione parasimpaticolitica di tipo atropinico, con bassa incidenza di effetti collaterali atropino-simili. Quest'ultima attivit\u00e0 di tipo antimuscarinico \u00e8 pi\u00f9 debole di quella esercitata da atropina.\nFarmacocinetica.\nDopo somministrazione orale rociverina \u00e8 ottimamente assorbita dal tratto gastrointestinale. Dosi ripetute non tendono a dare luogo ad accumulo. L'escrezione del farmaco avviene prevalentemente per via urinaria.\nUsi clinici.\nRociverina \u00e8 utilizzata nel trattamento sintomatico delle manifestazioni spastiche e dolorose a carico dell'apparato urinario, in particolare nelle coliche reno-ureterali e nella nicturia del paziente anziano.&lt;br&gt;\nViene impiegata anche nella terapia degli spasmi dell'apparato gastroenterico e delle vie biliari.\nIn letteratura esistono pareri discordanti sulla sua efficacia e utilit\u00e0 nel travaglio di parto. Secondo alcuni autori rociverina \u00e8 utile nell'abbreviare la durata della prima fase del parto aumentando la dilatazione cervicale, mentre altri sottolineano l'insufficienza di evidenze per trarre delle conclusioni certe sulla sicurezza dell'utilizzo degli spasmolitici sia per la madre sia per il bambino.\nEffetti collaterali e indesiderati.\nIn corso di terapia, in alcuni soggetti particolarmente sensibili, \u00e8 possibile registrare alcune manifestazioni di tipo atropinico come ad esempio: xerostomia, tachicardia, moderata sonnolenza, stipsi, vampate di calore, brividi.\nAnche se alcuni studi hanno sottolineato una mancanza di effetti del farmaco sulla pressione oculare, le dimensioni della pupilla e l'angolo iridocorneale, tuttavia \u00e8 sempre possibile che alcuni soggetti manifestino effetti collaterali a carico dell'occhio quali midriasi, turbe dell'accomodazione, cicloplegia.\nControindicazioni.\nIl farmaco \u00e8 controindicato nei pazienti con ipersensibilit\u00e0 nota al principio attivo.\nCome altre sostanze dotate di azione antagonista muscarinica, rociverina \u00e8 controindicata nei soggetti affetti da glaucoma, ipertrofia della prostata e tendenza alla ritenzione urinaria.\nUlteriori controindicazioni sono rappresentate dalla concomitanza di stenosi pilorica oppure di altre malattie stenosanti l'apparato gastroenterico e genito-urinario.\nDosi terapeutiche.\nNei soggetti adulti la dose usuale di rociverina \u00e8 pari a 10\u00a0mg (equivalente a 1 compressa rivestita) 3-4 volte al giorno. Il dosaggio pu\u00f2 essere aumentato a seconda della risposta individuale e a giudizio del medico."}
{"id": "2602231", "revid": "73843", "url": "https://it.wikipedia.org/wiki?curid=2602231", "title": "Jean Raspail", "text": "Biografia.\nNato il 5 luglio del 1925 a Chemill\u00e9-sur-D\u00eame, piccolo comune del dipartimento dell'Indre e Loira, Raspail era figlio di Octave Raspail, direttore di fabbrica e poi direttore generale delle miniere della regione del Saar, e di Marguerite Chaix. Frequent\u00f2 delle scuole cattoliche private prima a Parigi e poi a Verneuil-sur-Avre.\nSin da giovane Raspail viaggi\u00f2 per il mondo con l'intento di entrare in contatto con popolazioni minacciate dallo sviluppo tecnologico e industriale. Tra il 1950 e il 1951 viaggi\u00f2 dalla Terra del Fuoco all'Alaska, e nel 1954 partecip\u00f2 ad un'esplorazione nelle terre delle popolazioni Inca. Raspail fu anche console generale del non riconosciuto Regno di Araucan\u00eda e Patagonia; nel 1981, il suo romanzo sulla vita del suo fondatore Or\u00e9lie Antoine de Tounens \"Moi, Antoine de Tounens, roi de Patagonie\" vinse il Grand Prix du roman de l'Acad\u00e9mie fran\u00e7aise.\nIl suo radicale cattolicesimo conservatore fu di ispirazione per molti dei suoi romanzi, spesso storie di genere utopico che raccontano del fallimento di ideologie come il liberalismo e il comunismo attraverso la restaurazione di una monarchia assoluta cattolica. Raspail stesso si dichiar\u00f2 monarchico e nel suo romanzo del 1990 \"Sire\" auspicava il ritorno di un re in Francia che nel romanzo viene incoronato a Reims nel febbraio del 1999, il diciottenne Philippe Pharamond de Bourbon, diretto discendente della dinastia reale francese.\nNel suo romanzo pi\u00f9 famoso, \"Il campo dei santi\", pubblicato nel 1973, Raspail prefigurava un ipotetico collasso della civilt\u00e0 occidentale per un'immigrazione di massa proveniente dal Terzo Mondo e in particolare dall'India agli inizi degli anni '90. Il libro ricevette apprezzamenti alla sua uscita ma anche critiche per i suoi contenuti apertamente razzisti e xenofobici. Il libro venne tradotto successivamente in inglese, tedesco, spagnolo, portoghese, afrikaans, ceco, olandese, polacco, ungherese e italiano. Dagli anni 2010 il libro divenne un testo di riferimento per gruppi di estrema destra, suprematisti bianchi, neofascisti e neonazisti. Il libro venne encomiato anche da Steve Bannon prima di divenire capo stratega nell'amministrazione del presidente degli Stati Uniti d'America Donald Trump e da Marine Le Pen, che si dichiar\u00f2 sua fan nonostante Raspail afferm\u00f2 di preferire e votare Nicolas Sarkozy. \nDopo \"Il campo dei santi\", scrisse altri romanzi come \"Septentrion\", \"L'anello del pescatore\" (Prix Prince-Pierre-de-Monaco 1996 e Prix Maison de la Presse 1996), \"Qui se souvient des hommes ?\" (Prix Chateaubriand 1986 e Prix du Livre Inter 1987), il gi\u00e0 citato \"Sire\" (Grand Prix roman del la Ville de Paris 1992), \"Hurrah Zara !\" (Premio Audiberti, 1999) e \"En canot sur les chemins d'eau du roi, une aventure en Am\u00e9rique\" (Prix litt\u00e9raire de l'arm\u00e9e de terre - Erwan Bergot 2006). Ricevette anche, per l'insieme dell'opera letteraria, il Gran premio di letteratura dell'Accademia francese. \nSu \"Le Figaro\" del 17 giugno 2004, Raspail pubblic\u00f2 un articolo intitolato \"La patrie trahie par la R\u00e9publique\", in cui criticava aspramente e con toni apocalittici le politiche riguardo all'immigrazione del governo francese venendo denunciato dalla LICRA (Lega Internazionale Contro il Razzismo e l'Antisemitismo), ma la causa venne respinta il 28 ottobre di quello stesso anno.\nViveva a Neuilly-sur-Seine, vicino a Parigi. \u00c8 morto all'ospedale Henri-Dunant il 13 giugno 2020, all'et\u00e0 di 94 anni.\nOpere.\nIn italiano sono stati tradotti solamente tre romanzi.\nTra i suoi romanzi pi\u00f9 celebri, tradotti in varie lingue, vi sono:"}
{"id": "2602235", "revid": "1524446", "url": "https://it.wikipedia.org/wiki?curid=2602235", "title": "Greenock Morton Football Club", "text": "Il Greenock Morton Football Club, meglio noto come Greenock Morton oppure Morton, \u00e8 una societ\u00e0 calcistica scozzese con sede nella citt\u00e0 di Greenock. Milita in Scottish Championship, secondo livello del calcio scozzese.\nNel suo palmar\u00e8s c'\u00e8 una Scottish Cup, conquistata nel 1922.\nStoria.\nIl club fu fondato nel 1874 come Morton Football Club, nome che probabilmente trae origine da \"Morton Terrace\", una fila di case vicino al primo campo da gioco. Esord\u00ec nei campionati nazionali nel 1893, partecipando alla Scottish Division Two. Qui trascorse sette anni, finch\u00e9 nella stagione 1899-1900 arriv\u00f2 secondo e fu promosso in Division One. Nella prima stagione in massima serie si piazz\u00f2 quarto, ma nelle stagioni seguenti fin\u00ec quasi sempre nella parte medio-bassa della classifica.\nNegli anni \u201910 il Morton riprese slancio e ottenne i suoi migliori risultati in campionato: arriv\u00f2 due volte quarto, tre volte terzo (1915-16, 1917-18, 1918-19) e perfino secondo nella stagione 1916-17, dietro al Celtic. Nel 1922 vinse la Coppa di Scozia battendo in finale i Rangers per 1-0. Nonostante il successo, in quel decennio ebbe un\u2019altra involuzione che si concluse con la retrocessione (campionato 1926-27) dopo 27 anni consecutivi in Division One, che torn\u00f2 a disputare tra il 1929 e il 1933 e poi nella stagione 1937-38.\nNel 1946, alla ripresa dei campionati nazionali, fu inserito in massima serie, ma in pochi anni retrocesse. Nel 1948 fu di nuovo finalista in Scottish Cup contro i Rangers, ma stavolta il Morton perse 1-0 al replay. Si riaffacci\u00f2 in Division One nel 1964, anno in cui perse la Scottish League Cup sempre contro i Rangers (5-0), e poi nel 1967, e da l\u00ec riusc\u00ec a mantenere la categoria fino alla stagione 1974-75, l\u2019ultima prima della riforma dei campionati e della nuova Scottish Premier Division. Il Morton disput\u00f2 la Premier per sette volte, dal 1978-79 al 1982-83, nel 1984-85 e nel 1987-88, sua ultima stagione in massima serie. In First Division non ottenne risultati migliori di met\u00e0 classifica e nel 1994 retrocesse in Second Division.\nNel 1994, per saldare il legame con la citt\u00e0, il club prese il nome di Greenock Morton Football Club e torn\u00f2 subito in First Division. Nella stagione successiva si classific\u00f2 terzo, con gli stessi punti del Dundee United che venne promosso in Premier Division per la migliore differenza reti. Rimase dunque in seconda serie fino al 2001, poi con una doppia retrocessione in due anni, dovuta anche per problemi finanziari, sprofond\u00f2 in Third Division, dalla quale risal\u00ec dopo una stagione.\nRiconquist\u00f2 la First Division nel 2007 mantenendola, eccetto la stagione 2014-15, fino agli anni recenti in cui \u00e8 diventata Scottish Championship. Il Greenock Morton ha raggiunto i play-off nella stagione 2016-17, grazie al 4\u00ba posto, ma \u00e8 stato subito estromesso dalla corsa per la Premiership dal Dundee United. Successivamente si \u00e8 classificato 7\u00b0 nel 2017-18, 5\u00b0 nel 2018-19 e ancora 7\u00b0 nel campionato 2019-20, interrotto per la pandemia di COVID-19. In Championship 2020-21 arriva 9\u00ba e mantiene la categoria vincendo lo spareggio promozione-retrocessione contro gli Airdrieonians, secondi in League One.\nStadio.\nIl Greenock Morton gioca le proprie partite interne al Cappielow Park, costruito nel 1879 e con una capienza di 11589 posti.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2020-2021.\nOrganico.\nRosa 2019-2020.\n \n \nRosa 2018-2019.\n \n \nRosa 2017-2018.\n \n \nRosa 2016-2017.\n \n \nRosa 2015-2016.\n \nTifoseria.\nRivalit\u00e0.\nLa rivalit\u00e0 pi\u00f9 sentita \u00e8 col St. Mirren, con cui il Greenock Morton disputa il \"Derby del Renfrewshire\", la contea a cui appartengono entrambi. Il primo incontro tra le due squadre risale al 1885."}
{"id": "2602237", "revid": "355597", "url": "https://it.wikipedia.org/wiki?curid=2602237", "title": "Greenock Morton F.C.", "text": ""}
{"id": "2602241", "revid": "120343183", "url": "https://it.wikipedia.org/wiki?curid=2602241", "title": "Rifugio Monte Chiappo", "text": "Il rifugio Monte Chiappo \u00e8 un rifugio costruito sulla cima del monte Chiappo (1.700\u00a0m) nell'Appennino Ligure sullo spartiacque tra Val Borbera, val Curone, valle Staffora e val Boreca.\nIl rifugio si trova presso il confine di tre regioni: Piemonte, Emilia-Romagna e Lombardia e di tre province: provincia di Alessandria, provincia di Pavia e provincia di Piacenza.\nIl rifugio \u00e8 a gestione privata, ha riaperto al pubblico dalla primavera 2009, ed ha cambiato gestione ad inizio agosto 2020. \u00c8 aperto durante il mese di agosto e tutti i giorni, da met\u00e0 settembre nei fine settimana in inverno in concomitanza con l'apertura della seggiovia di Pian del Poggio."}
{"id": "2602242", "revid": "275260", "url": "https://it.wikipedia.org/wiki?curid=2602242", "title": "Le Roman de Perceval ou le conte du Graal", "text": ""}
{"id": "2602250", "revid": "287204", "url": "https://it.wikipedia.org/wiki?curid=2602250", "title": "Inositolo trifosfato", "text": "L'inositolo trifosfato, detto anche inositolo 1,4,5-trisfosfato (abbreviato in IP3) \u00e8, insieme al diacilglicerolo (abbreviato in DAG), un secondo messaggero utilizzato dalla cellula come molecola con la funzione di trasduzione del segnale.\nMentre il DAG rimane all'interno della membrana, l'IP3 \u00e8 solubile ed \u00e8 in grado di diffondere attraverso la cellula.\nL'IP3 \u00e8 prodotto dall'idrolisi, per azione della fosfolipasi C, del fosfatidilinositolo 4,5-bisfosfato (PIP2), un fosfolipide localizzato all'interno della membrana cellulare. L'IP3, una volta prodotto, lega ed attiva il recettore dell'inositolo trifosfato, una grossa proteina canale che si trova sulla superficie del reticolo endoplasmatico. Il suo legame con questa proteina permette la sua apertura ed il rilascio di calcio che fluisce all'interno del citoplasma.\nLe azioni molecolari che ne derivano sono molteplici. Basti pensare che tramite il suo legame con una singola molecola effettrice, la proteina calmodulina, lo ione calcio \u00e8 capace di condizionare pi\u00f9 di trenta enzimi intracellulari legati al metabolismo, alla trasduzione del segnale o alla produzione di energia.\nSono molti gli ormoni ed i neurotrasmettitori che innescano la produzione di IP3 dopo interazione con i loro recettori. Esempi classici includono la serotonina, la noradrenalina, l'istamina, la colecistochinina, la bradichinina e l'angiotensina."}
{"id": "2602252", "revid": "2039709", "url": "https://it.wikipedia.org/wiki?curid=2602252", "title": "Aidan Moffat", "text": "Infanzia.\nMoffat \u00e8 nato e cresciuto a Falkirk, Scozia. Il primo album che ha comprato \u00e8 stato \"Elvis Sings For Kids\" di Elvis Presley. Frequent\u00f2 la Falkirk High School, e in quegli anni cominci\u00f2 ad ascoltare gruppi come i Pixies, i Dinosaur Jr. e gli Slint. Il suo primo concerto lo fece a 16 anni al Glasgow Barrowlands nel 1989. Nel 1990, a 17 anni, fu espulso da scuola. Quindi lavor\u00f2 per 4 anni in un negozio di dischi chiamato Sleeves Records, da cui si licenzi\u00f2 una mattina del 1994 perch\u00e9 voleva tornare a casa a causa di una sbornia.\nCarriera.\nArab Strap.\nNel 1995, Moffat e Malcolm Middleton cominciarono a fare musica insieme con il nome di \"Arab Strap\", e mandarono delle cassette con dei demo a varie case discografiche. Solo una, la Chemikal Underground, rispose, e presto firmarono per loro.\nL. Pierre.\nNel 2002, realizz\u00f2 un album solista intitolato \"Hypnogogia\" con il nome di \"Lucky Pierre\". Nel 2005, dopo aver cambiato il nome in \"L. Pierre\", Moffat realizz\u00f2 un album chiamato Touchpool. Il suo ultimo album da solista, intitolato Dip, lo realizz\u00f2 nel 2007.\nAltri progetti musicali.\nPre-Arab Strap.\nDal 1991 al 1996, Moffat suon\u00f2 con un gruppo chiamato The Angry Buddhists, in cui, oltre a lui, suonavano Gavin Moffat, Stuart \"il postino\" e \"Cheg\" Taylor. Registrarono pi\u00f9 di 40 brani con un dittafono e un 4-tracce, ma non suonarono mai dal vivo. Aidan fu anche il batterista di un gruppo, chiamato Bay che registrarono due album: \"Happy Being Different\" (1994) e \"Alison Rae\" (1995).\nMogwai.\nMoffat cant\u00f2 come ospite in \"R U Still in 2 It\", nel disco dei Mogwai \"Mogwai Young Team\", che fu registrato nello stesso studio (MCM Studios ad Hamilton) nello stesso periodo in cui gli Arab Strap registrarono \"The Week Never Starts Round Here\", nel 1997. Moffat inoltre cant\u00f2 anche nella canzone \"Now You're Taken\", dall'album \"4 Satin\". I Mogwai, nel loro secondo album \"Come On Die Young\", gli dedicarono una canzone chiamata \"Waltz for Aidan\".\nThe Sick Anchors.\nNel 2002, Moffat, Stuart Braithwaite dei Mogwai (un buon amico di Moffat), e Colin \"Sheepy\" McPherson realizzarono un omonimo EP sotto il nome di \"The Sick Ancore\".\nAidan John Moffat.\nMoffat usa il suo nome completo per il suo album di poesie del 2007, \"I Can Hear Your Heart\".\nAidan Moffat &amp; the Best-Ofs.\nAidan Moffat &amp; the Best-Ofs sono una banda di quattro elementi il cui frontman \u00e8 Moffat. Hanno fatto il loro primo concerto a sostegno della band statunitense Slint, all'ABC di Glasgow, in Scozia, dove hanno suonato le canzoni \"Big Blonde\", \"The Last Kiss\", \"Ballad of the Letter Unsent\", \"Living With You Now\" e \"Atheist's Lament\".\nNel 2009 hanno pubblicato un album intitolato \"How to Get to Heaven from Scotland\".\nVita personale.\nMoffat attualmente vive in un appartamento in Hyndland, Glasgow. Moffat \u00e8 conosciuto per il suo carattere distintivo: la barba che ha commentato dicendo: \"Ho deciso, da giovane che non avrei mai pi\u00f9 tagliato la barba, dopo un paio di incidenti con un rasoio. Da allora, ho sempre preferito un po' di barba. Non so se tagliandola perderei i poteri come Sansone e dubito che lo scoprir\u00f2 mai\"."}
{"id": "2602254", "revid": "287204", "url": "https://it.wikipedia.org/wiki?curid=2602254", "title": "Bachar Kouatly", "text": "Cresciuto in Libano, divenne Maestro Internazionale all'et\u00e0 di 18 anni, poi emigr\u00f2 in Francia.\nVinse il campionato francese nel 1979, fu 2\u00ba nel 1984 e 3\u00ba nel 1991.\nNel 1989 divenne il primo giocatore francese ad ottenere il titolo di Grande maestro.\nDalla fine degli anni ottanta dirad\u00f2 la partecipazione ai tornei, dedicandosi maggiormente all'organizzazione di eventi scacchistici. In particolare, \u00e8 stato tra gli organizzatori Campionato del mondo 1990 tra Karpov e Kasparov a Lione.\nDal 1997 \u00e8 direttore e redattore capo della rivista Europe \u00c9checs.\nNel 2015 ha collaborato con Luca Desiata e Jean-Marc Pailhol per il libro \"Echecs et strat\u00e9gie d'entreprise\".\nIl 10 dicembre 2016 \u00e8 stato eletto Presidente della Federazione Francese degli Scacchi.\nNell'ottobre 2018 a seguito della nomina di Arkadij Dvorkovi\u010d a Presidente della FIDE ne diviene vice Presidente.\nAl 1\u00ba ottobre 2018 ha un Elo di 2.453 punti."}
{"id": "2602259", "revid": "287204", "url": "https://it.wikipedia.org/wiki?curid=2602259", "title": "Necocl\u00ec", "text": ""}
{"id": "2602261", "revid": "287204", "url": "https://it.wikipedia.org/wiki?curid=2602261", "title": "Necocli", "text": ""}
{"id": "2602262", "revid": "830939", "url": "https://it.wikipedia.org/wiki?curid=2602262", "title": "Camillo Miola", "text": "Biografia.\nStudia a Napoli dove intraprende inizialmente servizio in un ministero del governo borbonico, che abbandona nel 1861 per dedicarsi alla sua vera passione artistica. Viaggia a Roma (1864), Firenze e Milano e nel 1867 arriva a Parigi dove insieme ad altri artisti napoletani partecipa alla Esposizione Universale.\nOpere.\nTra i suoi scritti vi sono:"}
{"id": "2602265", "revid": "1656773", "url": "https://it.wikipedia.org/wiki?curid=2602265", "title": "Lista rossa IUCN", "text": "La Lista rossa dell'Unione Internazionale per la Conservazione della Natura (in inglese: \" IUCN Red List of Threatened Species\", \"IUCN Red List\" o \"Red Data List\") \u00e8 stata istituita nel 1948 e rappresenta il pi\u00f9 ampio database di informazioni sullo stato di conservazione delle specie animali e vegetali di tutto il globo terrestre.\nCome viene sviluppata.\nLa lista viene compilata dall'Unione Internazionale per la Conservazione della Natura (in inglese: \"International Union for the Conservation of Nature and Natural Resources\", IUCN), che ne \u00e8 l'ente responsabile.\nI dati tecnici e scientifici sono raccolti ed analizzati da una grande quantit\u00e0 di esperti (circa 7500 in tutto il mondo), generalmente scienziati o esperti nei vari ambiti della zoologia, della botanica o altre discipline affini. Questi esperti, afferenti alla Commissione per la salvaguardia delle specie (IUCN Species Survival Commission, SSC) sono volontari che prestano parte del loro lavoro scientifico ad IUCN in maniera totalmente gratuita.\nFra i principali \"species assessors\" vi sono anche rappresentanti di organizzazioni non governative o di ricerca quali BirdLife International, l'Institute of Zoology, la divisione ricerca della Societ\u00e0 Zoologica di Londra (in inglese: \"Zoological Society of London\" - ZSL), il Centro di Verifica e Controllo per la conservazione del mondo (in inglese: \"World Conservation Monitoring Centre\"), e molti gruppi specializzati all'interno della Commissione per la sopravvivenza delle specie dello IUCN (in inglese: \"IUCN's Species Survival Commission\" - SSC). Molti scienziati italiani sono anche membri della commissione SSC.\nLa Lista rossa IUCN si basa su precisi criteri di valutazione del rischio di estinzione di migliaia di specie e sottospecie. Una serie di Liste rosse regionali (inglese: \"Regional Red List\") vengono prodotte ogni anno per le organizzazioni e gli enti statali, ai quali spetta il compito di gestire a livello politico e strategico le informazioni ricevute.\nI criteri e le categorie sono stati messi a punto nel corso degli anni, e sono variati nel tempo, come tra il 1997 e il 1999, anche in modo significativo; nel 2000 \u00e8 stata adottata una versione 3.1 delle categorie e dei criteri, che a febbraio era stata adottata dal IUCN Council per diventare un sistema operativo solo nel 2001, in maniera vincolante per gli \"species assessors\".\nGli obiettivi dello IUCN di categorizzare ogni specie vengono rivalutati ogni lustro quand'\u00e8 possibile, o in alternativa ogni decennio. Questo viene fatto tramite una revisione paritaria da parte dei Gruppi specialisti della Commissione per la Salvaguardia delle Specie (SSC) di IUCN (inglese: \" IUCN Species Survival Commission Specialist Groups\"), che, come detto sopra, sono le vere Autorit\u00e0 della Lista rossa responsabili della classificazione di una specie, di un gruppo di specie o di un'area geografica o, come nel caso del BirdLife International, di un'intera classe.\nAnche grazie al lavoro svolto per la compilazione e la pubblicazione della Lista Rossa, IUCN \u00e8 considerata la massima autorit\u00e0 al mondo sullo stato di conservazione della natura.\nCategorie.\nLe categorie della Lista Rossa IUCN sono generalmente assegnate ad una specie a livello globale.\nL'utilizzo della Lista Rossa.\nLa lista rossa \u00e8 considerata come il pi\u00f9 autorevole e obiettivo sistema di classificazione delle specie a rischio di estinzione.\nLa lista viene spesso utilizzata per identificare le priorit\u00e0 di conservazione a livello nazionale, per concordare programmi ed accordi internazionali ed altre attivit\u00e0 relative alla protezione della natura.\nIUCN, per\u00f2, sta anche sviluppando una serie di altri utilizzi della lista. Ad esempio, attraverso un'analisi nel tempo della quantit\u00e0 di specie che migrano da un livello di minaccia ad un altro, si possono identificare degli indicatori per capire come varia il tasso di estinzione delle specie, ma anche per cercare di monitorare l'efficienza dei programmi di conservazione che si sviluppano a livello globale.\nIn questi ultimi anni, inoltre, i ricercatori responsabili per la compilazione delle schede delle specie, sono richiesti di indicare anche quali siano le minacce principali alla specie monitorata. Di nuovo, attraverso l'analisi di migliaia di specie negli anni, si dovrebbe riuscire ad avere anche delle indicazioni pi\u00f9 o meno precise di quanto ciascuna attivit\u00e0 umana impatti le comunit\u00e0 animali e vegetali.\nAd esempio, nell'ottobre 2009, IUCN ha informato che circa un quinto delle specie di libellule del bacino del Mediterraneo sono oramai minacciate di estinzione a causa dell'aumentata scarsit\u00e0 dell'acqua dovuta sia dal cambiamento climatico sia dal generale degrado del suolo. Quattro specie di libellula si sono recentemente estinte nel Mediterraneo ossia la \"Agriocnemis exilis\", la \"Ceriagrion glabrum\", la \"Rhyothemis semihyalina\" e la \"Phyllomacromia africana\".\nO anche, la Lista Rossa ha determinato che delle 64 specie di squali pelagici e razze che sono state listate nella Lista rossa, il 32% \u00e8 minacciato di estinzione, principalmente a causa delle attivit\u00e0 di pesca. Ma limitando l'analisi agli squali che vivono solo in alto mare, la percentuale delle specie minacciate sale al 52%.\nListe rosse regionali.\nDiversi gruppi di IUCN, o anche enti nazionali, associazioni o centri di ricerca, effettuano delle applicazioni dei criteri a livello nazionale o anche locale. Tale esercizio sembra utile ai fini di identificare le priorit\u00e0 a livello nazionale ma \u00e8 importante sottolineare come i criteri per questa applicazione a livello locale debbano essere adattati in maniera rigida ed univoca prima che possano essere significativi e confrontabili fra Paesi o aree differenti.\nI criteri della Lista Rossa sono infatti stati pensati per un'analisi di tipo globale al fine di fornire indicazioni di tipo generale alla Comunit\u00e0 internazionale. L'applicazione a livello pi\u00f9 locale deve prevedere non solo una scala di riferimento differente, ma anche un margine di errore molto minore in quanto l'influenza sulle decisioni politiche che pu\u00f2 avere risulta notevolmente amplificata.\nNel caso specifico, ad esempio, IUCN e la Commissione europea hanno iniziato a lavorare insieme per valutare lo stato di circa seimila specie di flora e fauna europea adattando a livello regionale i criteri della Lista Rossa. Questo non \u00e8 l'unico esempio nel mondo, ma al momento sembra essere uno di quelli sviluppati con maggiore attenzione alle metodologie di analisi ed alla scientificit\u00e0 del risultato.\nIl progetto prevede di valutare tutte le specie di Mammiferi, Anfibi, Rettili, Pesci d'acqua dolce, farfalle, libellule pi\u00f9 dei gruppi selezionati di piante vascolari, Molluschi e coleotteri. Ad oggi la Red List europea \u00e8 stata completata solo per Mammiferi, Anfibi e Rettili.\nLa Lista sar\u00e0 complementare al lavoro svolto da BirdLife International sugli Uccelli europei.\nDall'analisi preliminare del lavoro in via di svolgimento, ne risulta che l'area pi\u00f9 meridionale della penisola balcanica \u00e8 fra le aree a maggiore biodiversit\u00e0 terrestre del continente europeo. Anche il territorio italiano presenta alti tassi di biodiversit\u00e0 insieme a parte dell'Europa meridionale. La perdita e la degradazione degli habitat risultano fra le minacce principali insieme al disturbo umano, l'inquinamento e le specie aliene invasive.\nFra gli esempi del lavoro si presenta qui un grafico che riassume le minacce ai rettili europei e una cartina che mostra la\ndistribuzione delle specie di anfibi europei. Maggiori informazioni si possono trovare sul sito della Lista Rossa Europea.\nListe Rosse italiane\nIn Italia il primo lavoro finalizzato alla realizzazione della Lista Rossa italiana dei Vertebrati \u00e8 stato realizzato dal WWF Italia nel 1998 proponendo anche un'ampia analisi e considerazioni sui dati ottenuti applicando i criteri IUCN (Bulgarini et al., 1998).\nDal 2013 la Federparchi, attraverso il Comitato Italiano IUCN ed il supporto del Ministero dell'Ambiente e della Tutela del Territorio e del Mare ha cominciato la definizione di alcune Liste Rosse Nazionali. Tutte le specie di pesci d'acqua dolce, anfibi, rettili, uccelli nidificanti (valutate da LIPU-BirdLife), mammiferi e pesci cartilaginei, native o possibilmente native in Italia, nonch\u00e9 quelle naturalizzate in Italia in tempi preistorici, sono state incluse nella valutazione. Le specie di uccelli presenti, ma non nidificanti in Italia (svernanti, migratori) non sono state valutate e pertanto \u00e8 stata loro assegnata la categoria NE (Non Valutata).Anche le specie domestiche non sono state valutate secondo le Categorie e i Criteri della Red List IUCN. Le specie di certa introduzione in tempi storici sono state classificate NA (Non Applicabile), cos\u00ec come le specie occasionali, quelle che occorrono solo marginalmente nel territorio nazionale, e quelle di recente colonizzazione. La base tassonomica per tutte le specie considerate \u00e8 la Checklist della Fauna d'Italia del Ministero dell'Ambiente, del Territorio e del Mare. Modifiche sono state apportate ove necessario per conformarsi alla classificazione utilizzata dalla Red List IUCN globale e per seguire la tassonomia pi\u00f9 aggiornata. Tutte le schede sono consultabili sul sito del Comitato Italiano IUCN\nLista rossa IUCN 2006.\nLa lista rossa del 2006, pubblicata il 4 maggio 2006, valutava 40.168 specie complessivamente, pi\u00f9 2.160 tra sottospecie, variet\u00e0, popolazioni marine (inglese: \"aquatic stocks\"), e sottopopolazioni (inglese: \"subpopulations\"), ossia sottoinsiemi di popolazione.\nDelle specie valutate nel complesso, 16.118 sono risultate minacciate (\"threatened\"): di esse 7.725 erano animali, 8.390 erano piante e 3 erano funghi e licheni.\nQuesta lista riportava le 784 estinzioni di specie registrate dal \"CE 1500\", che dal suo rilascio nel 2004 era rimasto invariato, anche se un incremento si era gi\u00e0 verificato rispetto al rilascio del 2000, in cui si enumeravano le estinzioni di 766 specie. Questi dati seppure attendibili non sono assoluti, poich\u00e9 pu\u00f2 accadere che una piccola percentuale di specie considerate estinte venga \"riscoperta\" come ancora in via di estinzione, o sia dichiarata come non classificabile in mancanza di dati. Potrebbe spiegarsi in questo modo il fatto che nel 2002 la lista delle specie estinte ne riportava un numero inferiore, ossia 759, mentre negli anni successivi registrava un numero maggiore e in aumento.\nLista rossa IUCN 2007.\nLa lista rossa del 2007 \u00e8 stata pubblicata dallo IUCN il 12 settembre 2007, con importanti aggiornamenti: il gorilla di pianura occidentale (\"Gorilla gorilla gorilla\") e il gorilla di fiume (\"Gorilla gorilla diehli\") nella classificazione passavano da \"endangered\" (EN) a \"critically endangered\" (CR), avvicinandosi quindi alla categoria delle specie estinte in natura; questa riclassificazione era dovuta in parte al virus Ebola e in parte al bracconaggio, ma si inseriva comunque nel contesto di una tendenza generale all'aumento dei rischi di estinzione: Russ Mittermeier, a capo del Gruppo specialista dei primati dello IUCN svizzero (inglese: \"Swiss-based IUCN's Primate Specialist Group\") valutava in pericolo ben 16.306 specie, ossia 188 in pi\u00f9 rispetto all'anno precedente, raggiungendo un numero complessivo di 41.415 specie sulla Lista rossa. Tra le altre specie incluse nel 2007 ricordiamo l'orango di Sumatra (\"Pongo abelii\") e l'orango del Borneo (\"Pongo pygmaeus\") nella categoria CR.\nLista rossa IUCN 2008.\nLa Lista rossa 2008 \u00e8 stata pubblicata il 6 ottobre 2008, al Congresso sulla conservazione mondiale dello IUCN (\"IUCN World Conservation Congress\") tenutosi a Barcellona, in cui si \u00e8 confermata la tendenza globale del rischio di estinzione per un mammifero su quattro: 1.141 sono \"minacciate\" rispetto alle specie note 5.487, senza considerare le 836 specie di cui non si hanno dati sufficienti. \nLista rossa IUCN 2009.\nA maggio 2009 la BirdLife International ha pubblicato la nuova Lista rossa 2009 sugli uccelli del mondo, contenente 1.227 nuove specie di uccelli, di cui 192, due in pi\u00f9 rispetto al 2008, sono a rischio estinzione; nove specie rientrano nella categoria \"critically endangered\", come un colibr\u00ec colombiano (\"Eriocnemis isabellae\"), che ormai sopravvive nell'esiguo territorio delle montagne del Pinche, per colpa della deforestazione compiuta dai coltivatori di coca. Altra specie inserita nella lista \u00e8 l'Allodola del Sidamo, primo uccello a rischio di estinzione in Africa, che potrebbe essere seguito da una variegata avifauna sempre sul continente africano, dal Fringuello arboricolo di Charles nelle Gal\u00e1pagos al Falco giocoliere.\nLista rossa IUCN 2012.\nL'edizione 2012 della Red List 2012 \u00e8 stata resa nota il 19 luglio 2012 alla Conferenza delle Nazioni Unite sullo sviluppo sostenibile di Rio de Janeiro (\"The United Nations Conference on Sustainable Development 2012\", nota anche come \"Summit sulla Terra\", Rio+20, o Rio 2012); la lista comprende 2.000 nuove specie, con 4 specie che si sono aggiunte al novero delle estinte e 2 alla lista delle specie ritrovate. La IUCN ha valutato un totale di 63.837 specie delle quali 19.817 sono ritenute sotto minaccia di estinzione, 3.947 sono descritte come \"critically endangered\", 5.766 come \"endangered\", mentre pi\u00f9 di 10.000 specie sono elencate come \"vulnerabili\". Sotto minaccia sono il 41% delle specie anfibie, il 33% dei coralli delle barriere coralline, 30% delle conifere, 25% dei mammiferi, e 13% degli uccelli."}
{"id": "2602269", "revid": "1186766", "url": "https://it.wikipedia.org/wiki?curid=2602269", "title": "Chiellini", "text": ""}
{"id": "2602271", "revid": "110157", "url": "https://it.wikipedia.org/wiki?curid=2602271", "title": "Nech\u00ed", "text": "Nech\u00ed \u00e8 un comune della Colombia facente parte del dipartimento di Antioquia.\nIl centro abitato venne fondato da Gaspar de Rodas nel 1636, mentre l'istituzione del comune \u00e8 del 1981."}
{"id": "2602272", "revid": "287204", "url": "https://it.wikipedia.org/wiki?curid=2602272", "title": "Nech\u00ec", "text": ""}
{"id": "2602273", "revid": "287204", "url": "https://it.wikipedia.org/wiki?curid=2602273", "title": "Nechi", "text": ""}
{"id": "2602281", "revid": "287204", "url": "https://it.wikipedia.org/wiki?curid=2602281", "title": "Catena Rax-Schneeberg", "text": "La Catena Rax-Schneeberg (in tedesco \"Rax-Schneeberg-Gruppe\") \u00e8 un massiccio montuoso delle Alpi Nord-orientali di Stiria nelle Alpi Settentrionali di Stiria.\nSi trova in Austria (Stiria e Bassa Austria).\nClassificazione.\nSecondo la SOIUSA la Catena Rax-Schneeberg \u00e8 un supergruppo con la seguente classificazione:\nSecondo l'AVE costituisce il gruppo n. 20 di 75 nelle Alpi Orientali.\nSuddivisione.\nIl gruppo, secondo la SOIUSA, \u00e8 suddiviso in due gruppi e quattro sottogruppi:\nVette.\nLe montagne principali del gruppo sono:"}
{"id": "2602282", "revid": "110157", "url": "https://it.wikipedia.org/wiki?curid=2602282", "title": "Olaya", "text": "Olaya \u00e8 un comune della Colombia facente parte del dipartimento di Antioquia.\nIl centro abitato venne fondato da Francisco Herrera y Campuzano nel 1773, mentre l'istituzione del comune \u00e8 del 1936.\n\u00c8 collegata all citt\u00e0 di Santa Fe de Antioquia, dalla quale \u00e8 separata dal fiume Cauca, dal ponte di Occidente."}
{"id": "2602283", "revid": "21880", "url": "https://it.wikipedia.org/wiki?curid=2602283", "title": "IUCN Red List", "text": ""}
{"id": "2602286", "revid": "767487", "url": "https://it.wikipedia.org/wiki?curid=2602286", "title": "Forever is the World", "text": "Forever is the world \u00e8 il settimo studio album della band norvegese Theatre of Tragedy, pubblicato 18 settembre 2009 sotto l'etichetta discografica AFM Records."}
{"id": "2602287", "revid": "104852", "url": "https://it.wikipedia.org/wiki?curid=2602287", "title": "Segnavento", "text": ""}
{"id": "2602289", "revid": "1849216", "url": "https://it.wikipedia.org/wiki?curid=2602289", "title": "MLK (U2)", "text": "MLK \u00e8 la decima ed ultima traccia di \"The Unforgettable Fire\", l'album degli U2 uscito nel 1984. La canzone \u00e8 una ninnananna in onore di Martin Luther King, caratterizzata da un testo semplice ma meditativo. E proprio grazie a questa canzone, assieme a \"Pride (In the Name of Love)\", altro tributo al reverendo King, che Bono (leader della band irlandese) ottiene il pi\u00f9 grande onore del King Centre, un'organizzazione fondata da Coretta Scott King.\nDal vivo.\nLa canzone fa il suo debutto dal vivo il 18 ottobre 1984 come intro di \"The Unforgettable Fire\" e le due canzoni furono suonate assieme per tutto l'\"Unforgettable Fire Tour\" e per gran parte del \"Joshua Tree Tour\". Verso la fine di quest'ultima tourn\u00e9e e per tutto il \"LoveTown Tour\", \"MLK\" ha preceduto altre canzoni, specialmente One Tree Hill. Il brano venne poi accantonato durante lo \"ZooTV Tour\" per riapparire invece nel \"PopMart Tour\", specialmente in seguito alle morti della Principessa Diana e di Michael Hutchence. \"MLK\" venne nuovamente esclusa nell\"'Elevation Tour\" e nel \"Vertigo Tour\" (fatta eccezione per cinque apparizioni). Degna di nota \u00e8 la memorabile esibizione del XXXVI Super Bowl giocatosi a New Orleans nel 2002, dove la canzone fa da intro a \"Where the Streets Have No Name\". \"MLK\" ha fatto parte stabilmente della scaletta del \"360\u00b0 Tour\"."}
{"id": "2602290", "revid": "2196702", "url": "https://it.wikipedia.org/wiki?curid=2602290", "title": "Oxotremorina", "text": "L'oxotremorina \u00e8 un alcaloide sintetico ed un agonista muscarinico in grado di legarsi al recettore dell'acetilcolina. Non \u00e8 per\u00f2 un agonista selettivo.\nProduce atassia, tremori e spasticit\u00e0 simil-parkinsoniani. Non ha utilizzi medico-farmacologici, ma viene utilizzata come molecola per lo studio di altri farmaci ad attivit\u00e0 antiparkinsoniana."}
{"id": "2602291", "revid": "1573940", "url": "https://it.wikipedia.org/wiki?curid=2602291", "title": "Episodi di Gaiking - Legend of Daiku-Maryu", "text": "Questa \u00e8 una lista degli episodi dell'anime Gaiking - Legend of Daiku-Maryu, andati in onda in Italia su Hiro."}
{"id": "2602293", "revid": "86343", "url": "https://it.wikipedia.org/wiki?curid=2602293", "title": "Pe\u00f1ol", "text": ""}
{"id": "2602294", "revid": "1543377", "url": "https://it.wikipedia.org/wiki?curid=2602294", "title": "El Pe\u00f1ol", "text": "El Pe\u00f1ol, conosciuto anche semplicemente come Pe\u00f1ol, \u00e8 un comune della Colombia facente parte del dipartimento di Antioquia.\nIl centro abitato venne fondato nel 1714, mentre l'istituzione del comune \u00e8 del 1774.\nUn elemento caratteristico del paesaggio della cittadina \u00e8 El Pe\u00f1\u00f3n de Guatap\u00e9 o \"Piedra del Pe\u00f1ol\", un grande monolite alto 220 m, residuo di un affioramento del batolite di Antioquia."}
{"id": "2602295", "revid": "404449", "url": "https://it.wikipedia.org/wiki?curid=2602295", "title": "Vaticino", "text": ""}
{"id": "2602300", "revid": "729019", "url": "https://it.wikipedia.org/wiki?curid=2602300", "title": "Aeroporto Internazionale di Charlotte-Douglas", "text": "L'Aeroporto Internazionale di Charlotte - Douglas \u00e8 un grande aeroporto internazionale, di utilizzo sia civile che militare, situato a Charlotte in Carolina del Nord, Stati Uniti d'America. Costruito nel 1935, ha assunto il nome Douglas nel 1954 in onore del sindaco Ben Elbert Douglas.\nFino al 2015, lo scalo fu l'hub principale per la compagnia aerea statunitense US Airways che offriva 134 rotte domestiche ed internazionali. Nel 2009 \u00e8 stato l'8\u00ba aeroporto pi\u00f9 trafficato degli Stati Uniti e il 26\u00ba del mondo per traffico passeggeri.\nAttualmente \u00e8 uno degli hub della compagnia American Airlines."}
{"id": "2602302", "revid": "339392", "url": "https://it.wikipedia.org/wiki?curid=2602302", "title": "Aeroporto internazionale Charlotte Douglas", "text": ""}
{"id": "2602306", "revid": "339392", "url": "https://it.wikipedia.org/wiki?curid=2602306", "title": "Aeroporto internazionale McCarran", "text": ""}
{"id": "2602309", "revid": "93335", "url": "https://it.wikipedia.org/wiki?curid=2602309", "title": "Joshua Tree Tour", "text": ""}
{"id": "2602310", "revid": "767487", "url": "https://it.wikipedia.org/wiki?curid=2602310", "title": "Yoshitake Suzuki", "text": "Esordisce nel mondo dell'animazione nel 1963, quando, sotto l'egida di Gisabur\u014d Sugii, inizia a lavorare come assistente di produzione presso la Mushi Production dove collabora alla serie \"Tetsuwan Atom\" (Astro Boy) del 1963.\nDopo un passaggio in Tatsunoko, collaborazioni a \"Kyojin no hoshi\" (Tommy la stella dei Giants) e \"Akakichi no eleven\" (Arrivano i superboys) diventa un libero professionista e inizia a collaborare con la Sunrise, in particolare con Yoshiyuki Tomino e Tadao Nagahama.\nNel 1975 crea la serie \"Yuusha Raideen\" (inedita in Italia) diretta per met\u00e0 da Nagahama (episodi 1-25) e met\u00e0 da Tomino (episodi 26-50). Dal 1976 in poi si firmer\u00e0 anche con lo pseudonimo di Gobu Fuyunori continuando il prolifico rapporto con la Sunrise."}
{"id": "2602315", "revid": "767487", "url": "https://it.wikipedia.org/wiki?curid=2602315", "title": "Neurone motorio superiore", "text": "Per neurone motorio superiore o primo motoneurone, o motoneurone centrale, si intende il neurone motorio corticale, dal quale il segnale passa al secondo motoneurone, quello periferico, che giunge in periferia fino all'effettore del movimento ovvero al muscolo. \nMentre una lesione al motoneurone periferico causa una paralisi flaccida (atonica) per assenza di segnale, una lesione del motoneurone centrale, o superiore, pu\u00f2 presentarsi con ipotonia o ipertonia accompagnate da anomalie dei riflessi per liberazione dei circuiti ai livelli inferiori. Un caso di lesione al neurone centrale \u00e8 quello provocato dalla malattia tropicale del \"konzo\".\nL'area motoria primaria, circonvoluzione frontale ascendente (aree 4 e 6 di Brodmann), in cui si trovano i corpi nei motoneuroni centrali (sistema nervoso centrale), trasmette alle cellule dei nuclei dei nervi cranici e alle cellule delle corna anteriori del midollo l'impulso per l'attuarsi del movimento volontario."}
{"id": "2602316", "revid": "27221928", "url": "https://it.wikipedia.org/wiki?curid=2602316", "title": "Gobu Fuyumori", "text": ""}
{"id": "2602317", "revid": "110157", "url": "https://it.wikipedia.org/wiki?curid=2602317", "title": "Pueblorrico", "text": "Pueblorrico \u00e8 un comune della Colombia facente parte del dipartimento di Antioquia.\nIl centro abitato venne fondato da un gruppo di coloni nel 1886, mentre l'istituzione del comune \u00e8 del 1911."}
{"id": "2602324", "revid": "1305772", "url": "https://it.wikipedia.org/wiki?curid=2602324", "title": "Puerto Berr\u00edo", "text": "Puerto Berr\u00edo \u00e8 uno dei comuni della Colombia nel dipartimento di Antioquia.\nIl centro abitato venne fondato da Francisco Javier Cisneros nel 1875, mentre l'istituzione del comune \u00e8 del 1881."}
{"id": "2602325", "revid": "287204", "url": "https://it.wikipedia.org/wiki?curid=2602325", "title": "Puerto Berrio", "text": ""}
{"id": "2602326", "revid": "339392", "url": "https://it.wikipedia.org/wiki?curid=2602326", "title": "Noor Al-Hussein", "text": ""}
{"id": "2602327", "revid": "1272592", "url": "https://it.wikipedia.org/wiki?curid=2602327", "title": "Bikar karla 2009", "text": "La VISA-bikar 2009 \u00e8 stata la cinquantesima edizione della coppa nazionale di calcio islandese.\n\u00c8 iniziata il 22 maggio 2009 e si \u00e8 conclusa il 3 ottobre dello stesso anno a Laugardalsv\u00f6llur.\nSecondo turno.\nIl secondo turno include le 16 vincitrici del turno precedente pi\u00f9 le migliori 24 squadre della second e third division. Le gare sono state giocate il 1 e 2 giugno 2009."}
{"id": "2602339", "revid": "1480390", "url": "https://it.wikipedia.org/wiki?curid=2602339", "title": "Ecozona afrotropicale", "text": "L'ecozona afrotropicale o etiopica, \u00e8 l'ecozona che si estende in gran parte del continente africano, comprese le isole occidentali dell'Oceano Indiano, e in parte della penisola arabica. \u00c8 separata dall'ecozona paleartica dai deserti tropicali del Sahara e dell'Arabia.\nI confini settentrionali della regione non sono ben definiti, in particolare nella parte asiatica: alcuni autori comprendono infatti buona parte della penisola arabica e, talvolta, anche l'Iran meridionale, altri considerano solo la parte meridionale della penisola. Controversa \u00e8 anche la posizione del Madagascar, una delle regioni a pi\u00f9 alta concentrazione di endemismi della Terra. In genere, quest'isola \u00e8 compresa nella regione etiopica, ma alcuni autori trattano il Madagascar come un'ecozona a s\u00e9 stante.\nI biomi terrestri rappresentati in questa regione sono prevalentemente di tipo tropicale: oltre al deserto tropicale si annoverano la savana nelle sue varie conformazioni, dalla prateria tropicale alla boscaglia di arbusti spinosi, la foresta stagionale tropicale, la foresta pluviale tropicale e, nelle regioni costiere, la mangrovia. La rappresentanza di biomi temperati si limita alla sola presenza del bioma mediterraneo nella provincia del Capo Occidentale, in Sudafrica.\nEcoregioni.\nL'ecozona afrotropicale comprende le seguenti ecoregioni terrestri:"}
{"id": "2602342", "revid": "348618", "url": "https://it.wikipedia.org/wiki?curid=2602342", "title": "Nur di Giordania", "text": "Biografia.\nNata Elisabeth Naj\u012bb \u1e24alab\u012b, di origini siriane e svedesi, \u00e8 figlia di Naj\u012bb \u1e24alab\u012b, produttore esecutivo della Pan Am e della sua prima moglie Doris Carlquist. Ha un fratello, Christian, e una sorella, Alexa.\nLisa \u1e24alab\u012b \u00e8 nata e cresciuta negli Stati Uniti. Nel 1974 si \u00e8 laureata presso la Princeton University in Architettura e Urbanistica.&lt;br&gt;\nFurono proprio i suoi studi a fornirle l'occasione di conoscere Re \u1e24usayn. L'incontro avvenne in Giordania, dove N\u016br si trovava per lavorare allo sviluppo dell'Aeroporto Internazionale Queen Alia. La coppia si spos\u00f2 il 15 giugno 1978 ad Amman. Con la sua conversione all'Islam prima del matrimonio, come da usanza, \u1e24usayn cambi\u00f2 il nome della sposa da Lisa a N\u016br, che in arabo significa \"Luce\".\nN\u016br fu regina di Giordania dal giorno delle sue nozze fino alla morte del consorte avvenuta il 7 febbraio 1999.\nLa Regina N\u016br e Re \u1e24usayn ebbero quattro figli:\nLa Regina N\u016br ricopre il ruolo di presidente del movimento United World College ed \u00e8 sostenitrice di Global Zero, un'organizzazione contro la proliferazione degli armamenti nucleari.\nIl 3 aprile 2021, in seguito all'arresto di suo figlio il Principe Hamza per alcune sue dichiarazioni critiche sull'operato del governo, costretto ai domiciliari con l'accusa di aver attentato alla sicurezza dello stato, sono sorti dubbi sulla sua sorte, tanto pi\u00f9 che in un tweet ha preso le difese di suo figlio, il quale ha dichiarato che non obbedir\u00e0 agli ordini dei militari."}
{"id": "2602348", "revid": "62221", "url": "https://it.wikipedia.org/wiki?curid=2602348", "title": "Regione etiopica", "text": ""}
{"id": "2602349", "revid": "62221", "url": "https://it.wikipedia.org/wiki?curid=2602349", "title": "Regione afrotropicale", "text": ""}
{"id": "2602350", "revid": "62221", "url": "https://it.wikipedia.org/wiki?curid=2602350", "title": "Ecozona etiopica", "text": ""}
{"id": "2602351", "revid": "3082", "url": "https://it.wikipedia.org/wiki?curid=2602351", "title": "Tabraca", "text": ""}
{"id": "2602357", "revid": "21880", "url": "https://it.wikipedia.org/wiki?curid=2602357", "title": "Lista Rossa IUCN", "text": ""}
{"id": "2602361", "revid": "7", "url": "https://it.wikipedia.org/wiki?curid=2602361", "title": "Battaglia di Almeria", "text": ""}
{"id": "2602373", "revid": "7", "url": "https://it.wikipedia.org/wiki?curid=2602373", "title": "Battaglia di Tortosa", "text": ""}
{"id": "2602375", "revid": "599013", "url": "https://it.wikipedia.org/wiki?curid=2602375", "title": "Georg Niedermeier", "text": "Carriera.\nDal 1995 ha fatto parte di tutte le giovanili del per poi per passare nel 2003 al Bayern Monaco II (squadra che milita nella Dritte Bundesliga, la terza divisione del campionato di calcio tedesco) dove esordisce nel 2008.\nViene chiamato in prima squadra da J\u00fcrgen Klinsmann sia in campionato che in Champions League, contro il Lione, senza essere impiegato in nessuno dei casi.\nDa gennaio 2009 fino alla fine di giugno 2010 \u00e8 in prestito allo Stoccarda, dove ha ottenuto l'esordio in Bundesliga. Il 11 febbraio 2010 Niedermeier firmato un contratto con lo Stoccarda fino al 2014."}
{"id": "2602390", "revid": "110157", "url": "https://it.wikipedia.org/wiki?curid=2602390", "title": "Bilious Paths", "text": "Bilious Paths \u00e8 il sesto album di Mike Paradinas, pubblicato nel 2003 dalla label Planet Mu (di sua stessa propriet\u00e0) con lo pseudonimo di \u00b5-Ziq."}
{"id": "2602391", "revid": "1310927", "url": "https://it.wikipedia.org/wiki?curid=2602391", "title": "\u00c1guilas Club de F\u00fatbol", "text": "L'\u00c1guilas Club de F\u00fatbol, \u00e8 una societ\u00e0 calcistica con sede a \u00c1guilas, nella comunit\u00e0 di Murcia, in Spagna.\nGioca nella \"Segunda Divisi\u00f3n RFEF\", la quarta serie del campionato spagnolo."}
{"id": "2602393", "revid": "123098377", "url": "https://it.wikipedia.org/wiki?curid=2602393", "title": "Sielte", "text": "Sielte - Societ\u00e0 Impianti Elettrici e Telefonici S.p.A. \u00e8 una societ\u00e0 italiana che opera nel settore dell'impiantistica, progettando e realizzando impianti di reti di telecomunicazione, di trasmissione dati, di linee telefoniche, di telefonia e di impianti interni telefonici, radiotelefonici e televisivi. Si occupa inoltre dell'esecuzione di opere civili collegate alla realizzazione di tali reti.\nStoria.\n\"Sielte\" nasce a Genova su iniziativa di Ericsson (che controlla anche la FATME, azienda produttrice di apparecchi e centrali telefoniche) il 2 dicembre 1925 come \"Societ\u00e0 Ericsson Italiana - SEI S.A.\". Nel 1933 a seguito dell'incorporazione di \"Compagnia Installazioni Reti Telefoniche di Napoli\" diventa \"Sielte S.A. - Impianti Elettrici e Telefonici Sistema Ericsson\". Nel 1957 entra nell'orbita del gruppo IRI-STET, da cui uscir\u00e0 nel 1993 quando sar\u00e0 privatizzata e cambier\u00e0 nome in \"Ericsson Sielte S.p.A.\": nello stesso anno in seguito alla fusione con \"Ericsson Fatme S.p.A.\", diventa \"Ericsson Telecomunicazioni S.p.A.\". Nel 1999 viene acquistata dalla famiglia Turrisi.\nCon un volume d'affari di oltre 350 milioni di euro, Sielte opera su tutto il territorio nazionale con 30 centri operativi e 20 sedi all'estero. Il mercato di riferimento \u00e8 oggi rappresentato, oltre che da operatori della telefonia, dalle grandi infrastrutture, dalle pubbliche amministrazioni, dalle banche e dai broadcaster."}
{"id": "2602394", "revid": "287204", "url": "https://it.wikipedia.org/wiki?curid=2602394", "title": "Pailacar", "text": "Si trattava della battaglia di Pur\u00e9n, combattuta nel settembre del 1570."}
{"id": "2602398", "revid": "107098", "url": "https://it.wikipedia.org/wiki?curid=2602398", "title": "\u00c1guilas CF", "text": ""}
{"id": "2602400", "revid": "287204", "url": "https://it.wikipedia.org/wiki?curid=2602400", "title": "Paillaeco", "text": "Biografia.\nSapeva che le forze a sua disposizione non erano sufficienti per sconfiggere gli spagnoli in campo aperto, e cos\u00ec decise di tendergli un'imboscata. Gli spagnoli riuscirono per\u00f2 a difendersi distruggendo gli uomini di Paillaeco, ed uccidendolo. Il suo successore fu Paillamachu, eletto anch'egli nel 1592. "}
{"id": "2602402", "revid": "767487", "url": "https://it.wikipedia.org/wiki?curid=2602402", "title": "Clan Johnstone", "text": "Il Clan Johnstone \u00e8 un clan scozzese che fu coinvolto in molte battaglie lungo il confine scozzese.\nStoria.\nOrigine del nome.\nIl termine \"Johnstone\" deriva da \"John's toun\" (\"citt\u00e0 di John\"), non da \"John's stone\" o \"John's son\". Storicamente, \"Johnston\" \u00e8 stato un modo differente in cui pronunciare il cognome. La prima persona che si conosca che abbia avuto tale nome fu John of Johnstone, che nel 1174 diede il suo nome ai territori di Annandale, in Dumfrieshire, che gli fu concesso. Suo figlio, Gilbert Johnstone (\"Gillibertus de Johnistoun\") appare nelle documentazioni fra il 1194-1214 in poi, presumibilmente prendendo il proprio cognome dalla citt\u00e0 fondata da suo padre - \"Johnstone\" o \"John's toun\".\nIl nipote di Gilbert, chiamato John Johnstone fu un cavaliere della regione di Dumfries; firm\u00f2 inoltre il rotolo Ragman di Edoardo I d'Inghilterra nel 1296.\nA quel tempo la citt\u00e0 di Perth era conosciuta con il nome di \"St Johnston\" e \"Johnstonburn\" in East Lothian e fu in seguito chiamata \"Jonystoun\". In queste zone vi sono documenti che attestano la presenza del Clan Johnstone.\nGuerre d'indipendenza scozzesi.\nAttorno al 1218, William Wallace concesse a Johnstone di Eskdale il castello di Lochmaben.\nJohn Johnstone fu uno dei signori scozzesi pi\u00f9 attivi lungo il confine con l'Inghilterra e resistette all'avanzata anglosassone dal 1377 al 1379, partecipando alla battaglia di Solway nel 1378. Dieci anni pi\u00f9 tardi, nel 1388, il clan Johnstone partecip\u00f2 anche alla battaglia di Otterburn.\nXV secolo - Guerre di frontiera anglo-scozzesi.\nAttorno al 1413, i Johnston della frontiera occidentale divennero il gruppo pi\u00f9 influente all'interno del Clan Johnston. Nel 1448 il clan prese parte alla battaglia di Sark contro gli inglesi, uscendone vincitore.\nAdam Johnstone appoggi\u00f2 il re Giacomo II di Scozia nel deporre il clan Douglas; ottenne cos\u00ec come ricompensa il controllo dei territori di Buittle e Sannoch presso il castello di Threave.\nJohn Johnstone, il figlio maggiore di Adam, fu il capostipite del ramo Annandale e suo fratello Matthew, che sposo la figlia del conte di Angus fu il capostipite del ramo west Hall del clan. In seguito, la dinastia di John divenne la principale del clan Johnstone.\nXVI secolo - Conflitti fra clan.\nSuccessivamente, vi fu una forte faida fra il Clan Johnstone e il clan Maxwell. Tale rivalit\u00e0 giunse ad una conclusione il 7 dicembre 1593 durante la battaglia di Dryfe Sands, non lontano da Lockerbie. Le truppe del clan Maxwell assalirono la citt\u00e0 di Lockerbie, detenuta dai Johnstone. Questi ultimi tennero la gran parte dei soldati nascosti, mandando fuori solo uno sparuto manipolo di uomini a cavallo per provocare i Maxwell. Poi, i Johnstone attaccarono prendendo di sorpresa i nemici mentre erano intenti ad attraversare il fiume Annan. Durante la battaglia, perirono numerosi uomini del clan Maxwell ed anche il loro condottiero, Lord Maxwell.\nIl capoclan dei Johnstone non sub\u00ec punizioni dal re per la propria condotta, tuttavia fu assassinato dal successore alla guida del clan Maxwell nel 1608.\nUn'altra lunga faida venne a crearsi con il clan Moffat, altro clan scozzese della zona vicina al confine con l'Inghilterra. L'apice dello scontro si ebbe con l'assassinio del capoclan dei Moffat nel 1557; a seguito di ci\u00f2, i Johnstone appiccarono il fuoco alla chiesa locale, al cui interno si trovavano i membri pi\u00f9 importanti del clan avverso, ed assassinarono chiunque tentasse di fuggire. Dopo tale episodio, il potere del clan Moffat fu sostanzialmente annichilito e settant'anni pi\u00f9 tardi tutti i territori di propriet\u00e0 dei Moffat, enormemente indebitatisi, furono passati ai Johnstone.\nXVII secolo - Guerra civile.\nDurante la guerra civile, il clan Johnstone appoggi\u00f2 la causa realista del re Carlo. Nel 1633, Carlo I nomin\u00f2 \"Lord\" James Johnstone, capoclan dei Johnstone; dieci anni dopo fu fatto conte di Hartfell. A seguito della sconfitta di Carlo I nella guerra civile, sia il capoclan dei Johnstone che il suo primogenito furono imprigionati nel castello di Dumbarton e nel Castello di Edimburgo. Dopo il ritorno al potere degli Stuart, il re Carlo II ricompens\u00f2 la fedelt\u00e0 del clan Johnstone ricompensandone il capostipite con i titoli di conte di Hartfell e Annandale, visconte di Annan e Signore Johnstone di Lochwood, Lochmaben, Moffatdale e Evandal. Il clan divenne i\u00f9 tardi giacobita.\nXVIII secolo.\nDal 1700 il capoclan fu innalzato dal rango di Signore a quello di conte di Annandale e segretario di Stato. John II of Wster Hall fu nominato Baronetto della Nuova Scozia."}
{"id": "2602404", "revid": "110157", "url": "https://it.wikipedia.org/wiki?curid=2602404", "title": "Duntisbourne Abbots Soulmate Devastation Technique", "text": "Duntisbourne Abbots Soulmate Devastation Technique \u00e8 il sesto album di Mike Paradinas, pubblicato nel 2007 dalla label Planet Mu con lo pseudonimo di \u00b5-Ziq."}
{"id": "2602405", "revid": "287204", "url": "https://it.wikipedia.org/wiki?curid=2602405", "title": "Raipur (Uttarakhand)", "text": " \nRaipur \u00e8 una suddivisione dell'India, classificata come \"census town\", di 24.887 abitanti, situata nel distretto di Dehradun, nello stato federato dell'Uttarakhand. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 30\u00b0 19' 0 N e 78\u00b0 5' 60 E e ha un'altitudine di 662 .\nSociet\u00e0.\nEvoluzione demografica.\nAl censimento del 2001 la popolazione di Raipur assommava a 24.887 persone, delle quali 12.880 maschi e 12.007 femmine. I bambini di et\u00e0 inferiore o uguale ai sei anni assommavano a 2.745, dei quali 1.457 maschi e 1.288 femmine. Infine, coloro che erano in grado di saper almeno leggere e scrivere erano 20.240, dei quali 10.926 maschi e 9.314 femmine."}
{"id": "2602407", "revid": "287204", "url": "https://it.wikipedia.org/wiki?curid=2602407", "title": "Pratitnagar", "text": " \nPratitnagar \u00e8 una suddivisione dell'India, classificata come \"census town\", di 7.078 abitanti, situata nel distretto di Dehradun, nello stato federato dell'Uttarakhand. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 30\u00b0 01' 44 N e 78\u00b0 13' 04 E.\nSociet\u00e0.\nEvoluzione demografica.\nAl censimento del 2001 la popolazione di Pratitnagar assommava a 7.078 persone, delle quali 3.511 maschi e 3.567 femmine. I bambini di et\u00e0 inferiore o uguale ai sei anni assommavano a 953, dei quali 518 maschi e 435 femmine. Infine, coloro che erano in grado di saper almeno leggere e scrivere erano 4.984, dei quali 2.691 maschi e 2.293 femmine."}
{"id": "2602408", "revid": "454575", "url": "https://it.wikipedia.org/wiki?curid=2602408", "title": "Ida Dominijanni", "text": "Biografia.\nLaureata in Filosofia all'Universit\u00e0 di Firenze nel 1977, \u00e8 allieva di Cesare Luporini e Rosario Villari, coi quali discute una tesi in storia contemporanea. Negli anni della formazione universitaria si avvicina al femminismo e ai movimenti di sinistra. Dal 1982 al 2012 \u00e8 giornalista presso il quotidiano \"il manifesto\", dapprima lavorando alla sezione culturale, e poi come notista politica ed editorialista, con la rubrica settimanale \"Politica o quasi\".\nNegli anni ottanta conduce alcune trasmissioni radiofoniche su Radio 3 (\"Noi voi loro donna\", \"Ora D\", \"Antologia di Radiotre\", \"Prima pagina\", \"Faccia a faccia\").\nAll'inizio degli anni novanta collabora con le cattedre di filosofia politica e filosofia del linguaggio delle Universit\u00e0 di Verona e di Siena e con Mario Tronti, nell'ambito del Centro per la Riforma dello Stato.\nTra il 2001 e il 2008 \u00e8 docente a contratto di filosofia sociale presso l'Universit\u00e0 Roma Tre.\nIn questo periodo tiene un ciclo di conferenze alle Universit\u00e0 di Melbourne, Auckland e Sydney. Entra, inoltre, in contatto con Judith Butler e Wendy Brown, con le quali avvia un dialogo incentrato sulla crisi della sovranit\u00e0 nei modelli politico-statali contemporanei.\nFiglia di Bruno Dominijanni, esponente del Partito Socialista Italiano e presidente delle Giunta regionale calabrese dal 1980 al 1985, nelle elezioni politiche del 2013 \u00e8 stata candidata al Senato della Repubblica Italiana nella regione Calabria come capolista di Sinistra Ecologia Libert\u00e0, senza essere eletta.."}
{"id": "2602410", "revid": "392652", "url": "https://it.wikipedia.org/wiki?curid=2602410", "title": "June Lake Junction", "text": "June Lake Junction \u00e8 un'area non incorporata posta all'interno della comunit\u00e0 di June Lake nella Contea di Mono in California. \u00c8 posta a 11 miglia (18 km) sud sudest di Lee Vining ad un'altitudine di 7710 piedi pari a 2350 metri.\nIl codice di avviamento postale \u00e8 93529. La posta destinata a \"June Lake Junction\" deve essere indirizzata a \"June Lake\"."}
{"id": "2602411", "revid": "287204", "url": "https://it.wikipedia.org/wiki?curid=2602411", "title": "Paillataru", "text": "Biografia.\nSuccesse a Illanguli\u00e9n nel 1564, dopo la sua morte avvenuta nella battaglia di Angol. Si dice che Paillataru fosse fratello o cugino di Lautaro.\nDurante il suo primo anno di comando guid\u00f2 sporadici attacchi tesi a razziare i possessi spagnoli, evitando sempre un conflitto aperto. Nel 1565 Paillataru attacc\u00f2 la vicina citt\u00e0 di Ca\u00f1ete. La Audiencia Reale del Cile, che aveva assunto il controllo del Cile, tent\u00f2 di trattare con Paillataru una tregua. Egli condusse i negoziati con l'obbiettivo di non far terminare il conflitto. Durante gli incontri Paillataru colse l'opportunit\u00e0 di erigere un pucar\u00e1 in una posizione ben difesa, a due leghe da Ca\u00f1ete. \nQuando a Concepci\u00f3n si seppe dell'operato di Paillataru, la corte perse la speranza d raggiungere la pace, e nomin\u00f2 il capitano Mart\u00edn Ruiz de Gamboa alla guida di un esercito di 100 spagnoli e 200 ausiliari indiani con Lorenzo Bernal del Mercado come Maestro de Campo. Gli uomini di Gamboa attaccarono la fortezza e, dopo lunghi scontri, la conquistarono mettendola a fuoco e disperdendo gli uomini di Paillataru. Uccisero 200 di loro catturandone altri. Dopo la battaglia Pedro Cortez, con un gruppo di cazadores, razzi\u00f2 il paese nei pressi della citt\u00e0, tanto che per molto tempo i Mapuche non poterono condurre altre importanti operazioni.\nNel 1568 Paillataru radun\u00f2 un nuovo esercito occupando le alture di Catirai. Subito il nuovo governatore, Melchor Bravo de Saravia, marci\u00f2 contro il toqui con 300 soldati spagnoli e numerosi ausiliari indiani. Qui Paillataru sconfisse gli invasori, ed il governatore fugg\u00ec con il resto dei suoi uomini ad Angol, dove lasci\u00f2 il comando dell'esercito nominando generale Gamboa. Impaurito dalla sconfitta, ordin\u00f2 a Gamboa di evacuare la fortezza di Arauco, abbandonando molti cavalli che furono presi dai Mapuche. \nPaillataru, che si era spostato a Catirai per distruggere il forte spagnolo di Quiapo, marci\u00f2 contro Canete tentando di assediarla. Gamboa avanz\u00f2 per incontrarlo con tutti gli uomini che era riuscito a raccogliere e, con una lunga lotta sanguinosa, spinse Paillataru alla ritirata. Gamboa lo insegu\u00ec invadendo il territorio araucaniano, ma Paillataru raccolse uomini freschi respingendo l'assalto di Gamboa e facendolo fuggire. \nPaillataru fu sostituito, dopo la sua morte, dal toqui Paine\u00f1amcu, nome Mapuche del meticcio Alonzo Diaz."}
{"id": "2602417", "revid": "767487", "url": "https://it.wikipedia.org/wiki?curid=2602417", "title": "Recettore dell'inositolo trifosfato", "text": "Recettore IP3.\nIl Recettore dell'inositolo trifosfato \u00e8 un recettore costituito da un complesso glicoproteico che funge da canale del calcio. Una volta che l'inositolo trifosfato si lega al recettore, questo si apre favorendo il flusso di ioni calcio.\nStoria.\nIl recettore \u00e8 stato purificato per la prima volta nel cervello del ratto.\nStruttura.\nIl recettore \u00e8 formato da 4 subunit\u00e0 uguali (omotetramero) con un sito di legame per l'inositolo trifosfato per ogni subunit\u00e0 (totale di 4 siti di legame per IP3). Per ogni subunit\u00e0 abbiamo i seguenti domini:\nLocalizzazione.\nA livello cellulare si trova nei calciosomi e nel reticolo endoplasmatico liscio. Organicamente \u00e8 molto abbondante in cervello e muscoli.\nFunzione.\nOgni volta che viene stimolato un recettore accoppiato a proteine Gq/11 abbiamo l'attivazione della fosfolipasi C\u03b2 che trasforma il fosfatidil-inositolo in fosfatidil-inositolo-bifosfato, a sua volta scisso in diacilglicerolo e inositolo trifosfato. Quest'ultimo lega il recettore per IP3 sul calciosoma calcio-sensibile e favorisce l'uscita di calcio dal calciosoma attraverso il recettore per IP3 stesso. Esplicata la sua azione, per riempire nuovamente i depositi del calciosoma, il calcio dall'esterno della cellula entra nel citosol tramite il canale CRAC ed \u00e8 veicolato dalle proteine HOMER all'interno del calciosoma attraverso il recettore per l'IP3. Il flusso di ioni calcio nel recettore \u00e8 quindi in entrambi i sensi, sia in entrata che in uscita.\nRegolazione.\nIl recettore \u00e8 regolato da:\nSe c'\u00e8 l'inositolo trifosfato, esce calcio e, una volta raggiunta la concentrazione citosolica di 300nM, il calcio stesso chiude il canale anche se siamo ancora in presenza dell'IP3."}
{"id": "2602420", "revid": "1573940", "url": "https://it.wikipedia.org/wiki?curid=2602420", "title": "Painal", "text": "Nella religione azteca, Painal (chiamato anche Paynal o Painalton o Paynalton; Lingua nahuatl classica: Pay\u012bnal [pa\u02c8ji\u02d0na\u026c], Pay\u012bnalt\u014dn, Pay\u012bnaltzin; deriva da \"painalli\", ovvero \"correre veloce\") era un dio (\"teotl\") che fungeva da messaggero di Huitzilopochtli.\nEra dio dei mercanti ma anche dei dottori e della medicina, ed assisteva i malati e i feriti."}
{"id": "2602421", "revid": "964", "url": "https://it.wikipedia.org/wiki?curid=2602421", "title": "Sculture di sabbia", "text": " \nIl termine sculture di sabbia si utilizza generalmente per indicare opere, dalle pi\u00f9 semplici alle pi\u00f9 complesse, realizzate impiegando come materiali sabbia e acqua.\nLa sabbia.\nIl materiale utilizzato pu\u00f2 essere sia semplice sabbia di mare impastata con acqua che sabbie di cava o di fiume (sempre sabbie naturali). Queste ultime sono perfette per la realizzazione di opere che possono durare anche anni (nella citt\u00e0 di Minamisatsuma, Kagoshima, in Giappone c'\u00e8 una scultura che ha 25 anni) perch\u00e9 contengono una piccola percentuale di limo (circa il 10%, sabbie debolmente limose) che funge da collante naturale. Un'altra caratteristica che rende una sabbia ottima per la realizzazione di queste opere \u00e8 data dalla forma dei granelli che la compongono: una forma a spigoli vivi \u00e8 l'ideale per garantire una perfetta coesione tra granelli. \"Per avere una semplice idea di ci\u00f2 \u00e8 sufficiente depositare due quantit\u00e0 uguali di sabbie diverse perfettamente asciutte e lavate su di una superficie liscia e notare il \"cono\" che queste producono. Un cono pi\u00f9 alto \u00e8 indice di una sabbia migliore.\"\nL'acqua.\nL'altro elemento indispensabile \u00e8 l'acqua che pu\u00f2 essere sia di mare che di fiume. Sfatiamo la leggenda che l'acqua di mare perch\u00e9 contenente sale sia migliore come legante, al contrario, per opere che devono resistere anche per mesi il sale presente all'interno dell'acqua di mare formerebbe col passare delle settimane delle inflorescenze biancastre sulla superficie della scultura. Il vero legante \u00e8 dato dalle molecole d'acqua che essendo polari presentano una carica negativa e positiva, quindi queste molecole si comportano come vere e proprie calamite.\nChi di voi volesse verificare questo con un semplice esperimento pu\u00f2 prendere due bicchieri trasparenti, nel primo versare acqua e nel secondo benzina o alcol, con una matita creare un vortice nei due liquidi e notare che il vortice all'interno del bicchiere contenente l'alcol sar\u00e0 pi\u00f9 grande tanto da far fuoriuscire il liquido. La formazione di un vortice pi\u00f9 grande \u00e8 indice di una minor coesione tra molecole dell'alcol rispetto a quelle dell'acqua che, essendo polari esercitano una maggior attrazione tra di loro.\nLa durata.\nPer sculture che devono durare il pi\u00f9 possibile, appena ultimate si pu\u00f2 spruzzare sulla superficie dell'opera con un nebulizzatore un velo di colla diluita con acqua. Questa operazione rende la superficie impermeabile e quindi trattiene l'umidit\u00e0 all'interno della scultura impedendo che questa si asciughi e quindi che crolli. Questa operazione \u00e8 ottima per garantire una certa sicurezza soprattutto quando le sculture non sono riparate e quindi esposte al vento e al sole. La coesione dei granelli di sabbia \u00e8 quindi affidata all'acqua che, come abbiamo visto prima \u00e8 formata da molecole polari. Questa caratteristica permette di garantire un'ottima coesione anche con una minima quantit\u00e0 d'acqua, \u00e8 sufficiente uno solo strato di molecole d'acqua tra i granelli di sabbia. Questo spiega il fatto che anche sculture che ad un'occhiata esterna ci appaiono bianche e completamente disidratate non crollino. La quantit\u00e0 enorme di acqua che si utilizza per la preparazione dell'impasto con la sabbia in realt\u00e0 \u00e8 superflua, serve esclusivamente per far s\u00ec che l'acqua si distribuisca omogeneamente su tutti i granelli di sabbia.\nLe tecniche di realizzazione.\nPossiamo individuare due tecniche base di costruzione: la prima consiste nell'ammucchiare \"frittelle\" di sabbia (negli USA vengono definite \"polpette\" di sabbia) una sull'altra, la seconda prevede l'uso di \"casseforme\" di legno o in plastica (tecnica desunta dall'edilizia per colare il cemento all'interno della cassaforma). Questi due metodi si utilizzano per ottenere un mucchio di sabbia ben compattato da cui ricavare la scultura. La prima \u00e8 di pi\u00f9 facile attuazione (si necessita semplicemente di un secchio e una paletta) mentre la seconda \u00e8 pi\u00f9 laboriosa ma consente opere notevolmente pi\u00f9 ardite. Oltre a queste due tecniche per ammucchiare la sabbia, possiamo individuarne una terza, ideale per aggiungere piccoli elementi di dettaglio che per semplicit\u00e0 chiameremo tecnica di \"montaggio\". Con il \"montaggio\" si realizzano colonne, capitelli, merli o anche parti decorative di statue, tutti elementi realizzati vicino alla scultura e successivamente trasportati e montati su di essa..\nGli strumenti.\nSi possono utilizzare mirette con punta in ferro per scolpire il legno o semplicemente coltellini di varie misure, ogni scultore della sabbia ha strumenti personalizzati che spesso realizza in proprio per specifiche esigenze.\nCastello di sabbia.\nIl castello di sabbia \u00e8 una costruzione che viene realizzata specialmente sugli arenili marini impastando sabbia con acqua, in modo da darle consistenza e forma. Naturalmente quando la sabbia si asciuga la struttura perde consistenza ed il castello rapidamente collassa. A volte il termine assume il carattere pi\u00f9 generico di \"costruzione\" di sabbia, comprendendo anche sculture ed altre forme.\nL'estrema labilit\u00e0 delle costruzioni di sabbia ha fatto s\u00ec che l'espressione \"castello di sabbia\" entrasse nel linguaggio comune per indicare, in senso lato, un'opera umana realizzata in modo assolutamente precario e poco duraturo.\nLa creazione di castelli di sabbia \u00e8 uno dei pi\u00f9 classici passatempi da spiaggia che coinvolge bambini di ogni et\u00e0, molto spesso aiutati da adulti. Non di rado le opere raggiungono un elevato livello tecnico ed artistico, tanto che se ne organizzano addirittura competizioni pubbliche.\nLe maggiori gare e manifestazioni in Italia.\nLa seconda edizione dal 06 al 10 agosto 2009 sotto la direzione artistica di Leonardo Ugolini, ha visto, invece sfidarsi l'irlandese Fergus Mulvany e il russo Pavel Zadanjuk.\nGara internazionale di Jesolo.\nLa prima manifestazione internazionale organizzata in Italia sulle sculture di sabbia \u00e8 avvenuta sulla spiaggia di Jesolo nel mese di giugno 1998 (i partecipanti alla manifestazione furono: Silvia van Beusekom, Lucinda Wierenga, Richard Varano e Leonardo Ugolini).\nIl festival internazionale delle sculture di sabbia di Jesolo interpreta ogni anno nei mesi di giugno e luglio un tema che l'amministrazione comunale indica agli artisti.\nNel 2004 la sabbia di Jesolo ha contribuito a ricreare i fasti dell'Antico Egitto. Nel 2005 l'evento \u00e8 stato dedicato ai grandi film di Hollywood nel 2006 protagonista \u00e8 stata l'Africa e l'ultima edizione ha visto rappresentata l'epopea del West, con un particolare cenno a Tex Willer.\nIl tema del 2013 \u00e8 vario: le opere maggiori riguardano infatti templi Maya, squali arenati e laghi \"ghiacciati\" (\u00e8 l'acqua dal color biancastro a creare tale effetto). Oltre al festival estivo Jesolo propone anche un presepe monumentale in sabbia che ha gi\u00e0 raggiunto la quinta edizione.\nL'Arena d'Arte.\nAnche per L'Arena d'Arte, la manifestazione realizzata a Baia Domizia in provincia di Caserta, ogni anno viene scelto un tema legato al territorio campano, in particolare alla storia ed alla cultura locale: nel 2008 i monumenti ed i personaggi della provincia di Caserta, nel 2009 di scena i miti, le fiabe e le leggende campane.\nI presepi di sabbia.\nDiverse citt\u00e0 organizzano presepi di sabbia in periodo natalizio:\nPresepe di sabbia di Jesolo.\nA Jesolo il \"Presepe di sabbia\" ha luogo dal Natale 2002, sulla scia del successo ottenuto dal Festival Internazionale delle Sculture di Sabbia. La manifestazione \u00e8 organizzata dal Comune di Jesolo con la direzione artistica del pluri-premiato campione del mondo Richard Varano.\nDal dicembre 2004 il Presepe di Sabbia e il Festival Internazionale Sculture di Sabbia di Jesolo sono collegati a progetti di solidariet\u00e0, trasformando un evento d'intrattenimento in una mano tesa che offre un aiuto concreto a chi \u00e8 meno fortunato, come i bambini della scuola di Beslan (Russia) colpiti dal terribile attacco terroristico. Per tale occasione i tre scultori russi (Vladimir Kuraev, Alexey Diakov e Pavel Zadanyuk) hanno realizzato una scultura dedicata a Beslan: un grande angelo che regge tra le braccia una bambina morente.\nL'edizione 2005 viene ricordata per la sua maestosit\u00e0: 800 tonnellate di sabbia lavorate da 11 artisti per un'unica scultura alta 6 metri e lunga 20. I fondi raccolti nel 2005 sono stati destinati agli orfani thailandesi dello tsunami assistiti nella \u201cCasa degli Angeli\u201d, realizzata alla periferia di Bangkok dalla Caritas di Venezia.\nGli Angeli della sabbia - Presepe di sabbia di Bellaria Igea Marina.\nIl presepe di sabbia di Bellaria Igea Marina rientra in un pi\u00f9 ampio progetto, Presepi in Riviera, un itinerario di presepi che collegano Rimini a Marina di Ravenna neanche alle porte dell'inverno. Nel periodo di Natale, dai primi giorni del mese di dicembre fino all'Epifania, la spiaggia di Bellaria Igea Marina, diventa la cornice di una suggestiva interpretazione della Nativit\u00e0. Artisti internazionali provenienti dalle pi\u00f9 svariate parti del mondo trasformano enormi montagne di sabbia umida in grandi statue scolpite a grandezza naturale e paesaggi mozzafiato.\nCampionato del mondo.\nIl campionato del mondo di sculture e castelli di sabbia si disputa ogni anno a settembre a Harrison Hot Springs, Vancouver, Canada."}
{"id": "2602425", "revid": "1565034", "url": "https://it.wikipedia.org/wiki?curid=2602425", "title": "Melchior de Marion Br\u00e9sillac", "text": "Biografia.\nFu ordinato sacerdote nel 1838 per la diocesi di Carcassonne e esercit\u00f2 il ministero pastorale nella parrocchia di Saint Michel a Castelnaudary. Mentre viveva impegnato nelle varie attivit\u00e0 della parrocchia, sent\u00ec l\u2019appello del Signore che lo chiamava a donarsi per la vita alle missioni estere. Comp\u00ec il dovuto discernimento e decise di diventare missionario. Scelse la Societ\u00e0 per le Missioni Estere di Parigi. Superate alcune resistenze da parte del suo vescovo e di suo padre, giunse a Parigi nel giugno del 1841. Si prepar\u00f2 alla missione per nove mesi e fu inviato nel vicariato apostolico di Pondicherry, nel sud-est dell\u2019India.\nIl missionario de Br\u00e9sillac giunse in India il 24 giugno 1842. Terminato un tempo di formazione alla lingua e agli usi locali, fu destinato alla missione di Salem. Dopo solo alcuni mesi, divent\u00f2 superiore del seminario di Pondicherry.\nIl 4 ottobre 1846 fu ordinato vescovo titolare di Prusa e incaricato della missione di Coimbatore che diventer\u00e0 vicariato apostolico nel 1850.\nSi dedic\u00f2 alla cura pastorale dei cristiani, aiut\u00f2 i poveri, fu attento ai malati e ai disoccupati, s\u2019impegn\u00f2 fortemente per la formazione del clero locale. La divisione della popolazione in caste e il comportamento verso gli usi locali erano motivo di divergenze tra i missionari. Il vescovo de Br\u00e9sillac desiderava maggiore chiarezza. La situazione esistente costituiva un serio problema per la sua coscienza. Questa difficolt\u00e0, unita ad alcuni conflitti personali locali, lo port\u00f2 a dimettersi dall\u2019incarico. Papa Pio IX accolse le sue dimissioni il 16 marzo 1855.\nRientrato in Europa, de Br\u00e9sillac volle continuare l\u2019impegno missionario. Decise di offrirsi per una missione in Africa, andando verso i popoli pi\u00f9 abbandonati. Nel 1856, present\u00f2 alla Santa Sede un progetto per l\u2019apertura di una missione nel Dahomey, l\u2019attuale Benin. Il progetto fu preso in considerazione, ma gli fu chiesto di fondare una societ\u00e0 di missionari. L\u20198 dicembre 1856, nel santuario di Nostra Signora di Fourvi\u00e8re a Lione, de Br\u00e9sillac, con i primi sei compagni, consacr\u00f2 alla Madonna la Societ\u00e0 delle Missioni Africane (SMA).\nLa Congregazione di Propaganda Fide, giudicando il clima del Dahomey troppo inospitale, prefer\u00ec assegnare alla neonata Societ\u00e0 delle missioni africane l'evangelizzazione della Sierra Leone. Il 13 aprile 1858 Marion Br\u00e9sillac venne nominato vicario apostolico della Sierra Leone. Nel novembre del 1858 tre missionari della Societ\u00e0 partirono per la Sierra Leone. Successivamente, il vescovo de Br\u00e9sillac e altri due missionari partirono per Freetown e arrivarono il 14 maggio 1859. Purtroppo in quel periodo imperversava in citt\u00e0 una grave epidemia di febbre gialla che mieteva molte vittime, specialmente tra gli europei. Anche il vescovo ne fu colpito insieme ai suoi confratelli. Su sei che erano, cinque caddero malati. Uno fu rinviato in Francia. Il vescovo fondatore della Societ\u00e0 delle missioni africane mor\u00ec all'et\u00e0 di 45 anni il 25 giugno 1859. Gli altri quattro missionari morirono nello stesso mese. La Sierra Leone rimase senza alcun missionario.\nA Lione, sede della Societ\u00e0 delle missioni africane i confratelli rimasti decisero di continuare, nonostante la tragedia. Nel 1861 le partenze dei missionari ripresero e continuano fino a oggi. Circa 4000 missionari sono stati membri della Societ\u00e0 delle missioni africane. Attualmente, la Societ\u00e0 delle missioni africane ha circa 900 missionari originari di vari paesi di Europa, dell\u2019America, dell\u2019Asia e dell\u2019Africa. Essi operano in diciassette paesi africani. La Societ\u00e0 delle missioni africane \u00e8 una societ\u00e0 di vita apostolica composta da sacerdoti e fratelli coadiuvati da gruppi di laici associati.\nIl 27 maggio 2020 sono state riconosciute le virt\u00f9 eroiche di Melchior-Marie de Marion Br\u00e9sillac, che ha quindi ricevuto dalla Chiesa cattolica il titolo di venerabile.\nGenealogia episcopale.\nLa genealogia episcopale \u00e8:"}
{"id": "2602427", "revid": "19933", "url": "https://it.wikipedia.org/wiki?curid=2602427", "title": "Paynal", "text": ""}
{"id": "2602428", "revid": "19933", "url": "https://it.wikipedia.org/wiki?curid=2602428", "title": "Painalton", "text": ""}
{"id": "2602432", "revid": "19933", "url": "https://it.wikipedia.org/wiki?curid=2602432", "title": "Paynalton", "text": ""}
{"id": "2602434", "revid": "33277", "url": "https://it.wikipedia.org/wiki?curid=2602434", "title": "Melchior de Marion Br\u00e9ssilac", "text": ""}
{"id": "2602437", "revid": "219355", "url": "https://it.wikipedia.org/wiki?curid=2602437", "title": "Transizioni rotazionali", "text": ""}
{"id": "2602438", "revid": "219355", "url": "https://it.wikipedia.org/wiki?curid=2602438", "title": "Transizioni vibrazionali", "text": ""}
{"id": "2602439", "revid": "287204", "url": "https://it.wikipedia.org/wiki?curid=2602439", "title": "Paine\u00f1amcu", "text": "Biografia.\nAlonso Diaz era un soldato spagnolo meticcio offeso per il fatto che il governatore del Cile non lo aveva promosso al grado di Alf\u00e9rez, che in seguito si un\u00ec ai Mapuche nel 1572. Prese il nome Mapuche di Paine\u00f1amcu e, date le sue capacit\u00e0 militari, fu eletto toqui nel 1574 in seguito alla morte di Paillataru.\nFu catturato in battaglia nel 1584, ed ebbe salva la vita solo tradendo i suoi alleati e rivelando il luogo in cui si trovavano un rinnegato spagnolo ed un mulatto, capi dell'esercito Mapuche. Fu giustiziato in seguito nello stesso anno a Santiago del Cile, quando gli spagnoli pensarono che stesse ancora comunicando con i ribelli Mapuche. Cayancaru ne prese il posto come toqui dopo la sua cattura. "}
{"id": "2602440", "revid": "1573940", "url": "https://it.wikipedia.org/wiki?curid=2602440", "title": "Curculio elephas", "text": "Il balanino delle castagne (Curculio elephas ) \u00e8 un insetto della famiglia dei Curculionidi (Coleoptera: Cucujiformia).\nIl balanino \u00e8 diffuso in tutta l'Europa meridionale, e nelle zone montane dell'Africa settentrionale. In Italia \u00e8 comune in tutti i castagneti e nei boschi di querce. Le larve danneggiano le castagne e le ghiande causandone la cascola. L'entit\u00e0 dei danni, nel castagneto, varia secondo la variet\u00e0 e la disposizione delle spine del riccio: variet\u00e0 a spine corte e rade o con parti prive di spine sono pi\u00f9 suscettibili all'infestazione.\nDescrizione.\nL'insetto adulto ha il corpo di forma ovale allungata, compresa tra i 6 e i 10 mm di lunghezza (escluso il rostro), colore grigio fulvo, con le zampe ed antenne bruno rossicce. Il rostro \u00e8 sottile, arcuato e rivolto verso il basso; \u00e8 lungo quanto il corpo, nella femmina, mentre nel maschio \u00e8 pi\u00f9 corto.\nLe uova sono bianche, subovali lunghe 0,5 mm, mentre la larva, bianca con la testa bruna, raggiunge i 15 mm di lunghezza.\nCiclo biologico.\nL'adulto compare in luglio e continua l'attivit\u00e0 in agosto e settembre, nutrendosi a spese delle gemme e della parte basale delle castagne. La femmina fora l'involucro spinoso e la castagna per poi deporvi le uova. Una femmina \u00e8 in grado di deporre fino a 20 uova, in genere una sola per frutto, ma talvolta in gruppi di due o tre. Nelle castagne possono tuttavia verificarsi ovideposizioni da parte di pi\u00f9 femmine.\nL'embrione si sviluppa in 5-8 giorni e la larva si sviluppa all'interno di una celletta detta \"criptocecidio\", provocando nel tempo la caduta del frutto. La larva completa il suo sviluppo in 30-45 giorni e al termine fuoriesce dal frutto interrandosi a circa 10 cm per svernare nel suolo. Le pupe si formano in genere fra maggio e giugno della primavera successiva ed in 15 giorni completano la metamorfosi in balanino adulto. La larva sarebbe tuttavia in grado di prolungare la diapausa per alcuni anni."}
{"id": "2602441", "revid": "287204", "url": "https://it.wikipedia.org/wiki?curid=2602441", "title": "Painenamcu", "text": ""}
{"id": "2602444", "revid": "36426", "url": "https://it.wikipedia.org/wiki?curid=2602444", "title": "Flagellazione (Piero della Francesca)", "text": ""}
{"id": "2602446", "revid": "36426", "url": "https://it.wikipedia.org/wiki?curid=2602446", "title": "Ritratto di Battista Sforza e Federico da Montefeltro", "text": ""}
{"id": "2602471", "revid": "219355", "url": "https://it.wikipedia.org/wiki?curid=2602471", "title": "Regole di selezione", "text": ""}
{"id": "2602472", "revid": "188323", "url": "https://it.wikipedia.org/wiki?curid=2602472", "title": "Pneumatico da neve", "text": ""}
{"id": "2602474", "revid": "287204", "url": "https://it.wikipedia.org/wiki?curid=2602474", "title": "Bridgeport (California)", "text": "Bridgeport \u00e8 un census-designated place capoluogo della Contea di Mono in California. Posta sulla intersezione tra la \"US 395\" e la statale \"State Route 182\" si trova ad un'altitudine di 6463 piedi pari a 1970 metri. La popolazione \u00e8 di 817 abitanti.\nL'ufficio postale apr\u00ec nel 1864. Il codice di avviamento postale \u00e8 93517.\nLa citt\u00e0 \u00e8 altres\u00ec nota per la sua vicinanza con la citt\u00e0 fantasma di Bodie"}
{"id": "2602475", "revid": "219355", "url": "https://it.wikipedia.org/wiki?curid=2602475", "title": "Pseudo-effetto Jahn-Teller", "text": ""}
{"id": "2602478", "revid": "219355", "url": "https://it.wikipedia.org/wiki?curid=2602478", "title": "Pseudoeffetto Jahn-Teller", "text": ""}
{"id": "2602484", "revid": "219355", "url": "https://it.wikipedia.org/wiki?curid=2602484", "title": "Legge di Dulong-Petit", "text": ""}
{"id": "2602486", "revid": "1272592", "url": "https://it.wikipedia.org/wiki?curid=2602486", "title": "Filmografia sulla Palestina", "text": "Questa \u00e8 una lista di opere audiovisive riguardanti la Palestina."}
{"id": "2602487", "revid": "1232112", "url": "https://it.wikipedia.org/wiki?curid=2602487", "title": "Dajana Roncione", "text": "Biografia.\nDiplomatasi nel 2007 presso l'Accademia nazionale d'arte drammatica, \u00e8 un'attrice di teatro, dove debutta nel 1999 con \"I giganti della montagna\" di Pirandello.\nTra i suoi lavori cinematografici pi\u00f9 importanti: \"Il grande sogno\" di Michele Placido, nel ruolo di \"Isabella\", e di Giuseppe Tornatore, entrambi del 2009. Sempre nello stesso anno ha interpretato il ruolo di \"Polissena\" nel film di Aurelio Grimaldi, \"L'ultimo re\" che porta sullo schermo la tragedia \"Le troiane\" di Euripide.\nTra i suoi numerosi lavori teatrali: \"Cechoviana\", regia di Michele Placido, \"Il sogno del principe di Salina, l'ultimo Gattopardo\", regia di Andrea Battistini, con Luca Barbareschi, e \"La rosa tatuata\" di Tennessee Williams, regia Francesco Tavassi, con Mariangela D'Abbraccio. \n\u00c8 sentimentalmente legata al cantante dei Radiohead Thom Yorke, col quale si \u00e8 sposata il 19 settembre 2020."}
{"id": "2602489", "revid": "767487", "url": "https://it.wikipedia.org/wiki?curid=2602489", "title": "Rubino Profeta", "text": "Biografia.\nRubino Profeta \u00e8 nato a Napoli il 13 giugno 1910 dove aveva studiato al Conservatorio di San Pietro a Majella, allievo di Camillo De Nardis e Gennaro Napoli.\nLa sua notoriet\u00e0 \u00e8 soprattutto legata all'attivit\u00e0 di compositore: nel suo catalogo figurano due opere liriche, tra cui il \u00abLorenzino de' Medici\u00bb, rappresentata al Teatro San Carlo nel 1950, due balletti, tra cui \u00abLa nascita della primavera\u00bb, rappresentato a Bergamo nel 1959, un oratorio scenico, \u00abLa crocifissione\u00bb, un \u00abPreludio epico\u00bb per orchestra, una Suite per archi, un Concerto per pianoforte e orchestra, musica sacra (una Messa, un Requiem, uno Stabat Mater), musica da camera (un quartetto, trii, pezzi per pianoforte, liriche). Il suo stile si contraddistingueva per la sua versatilit\u00e0 e raffinatezza e di un sapiente modernismo, ma permeati sempre da quella tradizione melodica tipica della tradizionale scuola napoletana.\nMa ancor pi\u00f9 significativa risulta sia stata la sua attivit\u00e0 di riscoperta di opere dell'Ottocento non pi\u00f9 rappresentate e cadute perci\u00f2 nell'oblio. Anche alla riscoperta di musica del Settecento aveva dedicato un interesse particolare. L'oratorio \u00abMos\u00e8 in Egitto\u00bb di Giovanni Paisiello, ritrovato nella biblioteca del Conservatorio di Napoli, fu eseguito nella sua revisione e sotto la sua direzione d'orchestra, il 26 marzo 1984 a Taranto, citt\u00e0 natale di Paisiello, .\nFu docente presso il Conservatorio di Napoli, critico musicale del \u00abTempo\u00bb e del \u00abCorriere di Napoli\u00bb, e per anni nel direttivo del Teatro San Carlo, della cui organizzazione era stato a lungo un pilastro, divenendone direttore artistico nel 1973.\nLa morte lo colse mentre s'accingeva a partire per Genova, la cui stagione lirica del Teatro Carlo Felice sarebbe stata inaugurata con una delle sue ultime revisioni: il \u00abDiluvio Universale\u00bb di Donizetti."}
{"id": "2602499", "revid": "6923", "url": "https://it.wikipedia.org/wiki?curid=2602499", "title": "Huntingdon Life Sciences", "text": "Huntingdon Life Sciences (HLS) \u00e8 un istituto privato che pratica sperimentazione animale su contratto, per conto di varie aziende farmaceutiche, cosmetiche ecc. Fondata nel 1952 in Inghilterra, l'azienda ora ha strutture in Huntingdon, Cambridgeshire and Eye e Suffolk nel Regno Unito, in New Jersey negli Stati Uniti, e in Giappone.\nHLS \u00e8 la pi\u00f9 grande istituzione commerciale di questo tipo in Europa, con 1700 dipendenti. Conduce test su circa 75.000 animali ogni anno - tra cui topi, conigli, maiali, cani, primati - per la sperimentazione di prodotti farmaceutici, prodotti chimici agricoli, prodotti chimici industriali, prodotti alimentari e per conto di clienti privati in tutto il mondo.\nHuntingdon \u00e8 stata sottoposta ad intense pressioni finanziarie a partire dal 1999, quando un gruppo inglese di attivisti per i diritti degli animali ha istituito Stop Huntingdon Animal Cruelty (SHAC), una campagna internazionale atta a chiudere l'azienda.\nLa campagna \u00e8 iniziata dopo che il film girato di nascosto all'interno di Huntingdon, e andato in onda alla televisione britannica, ha mostrato il personale di HLS che picchiava ridendo gli animali affidati alle loro cure. Da allora l'azienda ha subito una grave crisi finanziaria e molti dei suoi dipendenti e clienti sono stati oggetto di azione diretta, talvolta illegale e anche violenta.\nDati finanziari resi noti dalla societ\u00e0 nel 2007 segnalano un aumento del 5 per cento dei profitti lordi, 50 milioni di dollari, su un fatturato di 190 milioni di dollari, il che ha spinto il direttore generale Brian Cass ad invocare il settore dei servizi finanziari perch\u00e9 smetteressero di trattare Huntingdon come se fosse \"radioattiva\".\nStoria.\nInizialmente l'azienda si concentr\u00f2 sulla nutrizione, e sulla ricerca veterinaria e biochimica.\nUna espansione dei servizi alla fine del 1950 ha portato alla sperimentazione di prodotti farmaceutici, fitofarmaci, additivi alimentari e una vasta gamma di prodotti chimici industriali e commerciali.\nTutto questo ha spinto la societ\u00e0 verso l'attuale tendenza a diventare un fornitore leader di test tossicologici. L'amministratore delegato di HLS, Brian Cass, \u00e8 stato insignito del CBE nel 2002 per i servizi per la ricerca medica e nel maggio 2003, la societ\u00e0 \u00e8 stata accreditata dall'Associazione per la valutazione e il riconoscimento della cura di animali da laboratorio (AAALAC).\nAspetti controversi.\nHuntingdon \u00e8 criticata da gruppi di attivisti per i diritti e il benessere degli animali a causa di documentati casi di abuso degli animali (maltrattamenti), e per la vasta gamma di sostanze testate sugli animali stessi, in particolare per i prodotti non medici. A partire dagli anni '80 nei laboratori della societ\u00e0 si sono pi\u00f9 volte infiltrati attivisti per i diritti degli animali sotto copertura.\nNel 1997, filmati girati di nascosto all'interno di HLS nel Regno Unito da (PETA) hanno dimostrato gravi violazioni delle leggi sulla protezione degli animali, tra cui un cucciolo di beagle tenuto per la collottola e ripetutamente preso a pugni sul muso, e animali scherniti dagli operatori HLS. La successiva inchiesta ha portato, nel mese di aprile 1997, alla revoca della licenza della societ\u00e0 per sei mesi.\nIn quel momento, le azioni della societ\u00e0 erano pari a 1,13 sterline: entro tre anni valevano 2,5 pence.\nFunzionari Huntingdon dissero che le violazioni erano state casi isolati. Il 24 luglio 1997, il ministro britannico George Howarth ha detto al House of Commons: \"le carenze in materia di assistenza, cura e trattamento degli animali, e la delega del controllo sanitario a nuovo personale di competenza non accertata, dimostrano che lo stabilimento non \u00e8 stato adeguatamente dotato di personale e che gli animali non sono stati in ogni momento forniti delle cure adeguate.\"\nI tecnici di laboratorio responsabili furono sospesi da HLS il giorno dopo che il filmato fu trasmesso su Channel 4 (col titolo \"It's a Dog's Life\").\nTutti e tre furono successivamente licenziati. Due degli uomini visti colpire e scuotere i cani furono giudicati colpevoli ai sensi della legge \"Animals Act\" del 1911 per aver \"crudelmente terrorizzato i cani.\"\n\u00c8 stata la prima volta che, nel Regno Unito, dei tecnici di laboratorio sono stati processati per crudelt\u00e0 verso gli animali. HLS ha ammesso che il comportamento dei tecnici \u00e8 stato deplorevole, e un nuovo team di gestione \u00e8 stato introdotto l'anno successivo, il che secondo \"The Daily Telegraph\" \"ha introdotto una maggiore apertura e nuovi metodi di formazione\".\nDa allora, i laboratori della societ\u00e0 sono stati accusati da sostenitori dei diritti degli animali di reati simili negli Stati Uniti.\nNel 1998, un'investigatrice in incognito per PETA ha utilizzato una telecamera nascosta nei suoi occhiali per fare 50 ore di videotape nei laboratori di HLS a Princeton, New Jersey. Ha anche registrato quattro audio-cassette da 90 minuti, fotocopiato 8.000 documenti della societ\u00e0, e fatto una copia dell'elenco delle aziende clienti.\nAlcuni dei film girati hanno mostrato una scimmia che veniva sezionata mentre era ancora viva e, secondo la PETA, cosciente.\nIl presidente di HLS in New Jersey, Alan Staple, disse che la scimmia era viva, ma sedata durante la dissezione.\nAnche se secondo l'ufficio di Tony Blair mentre era primo ministro, egli era un sostenitore di HLS - un portavoce lo ha definito \"molto pro-scienza in relazione a questo\" - il medico HLS Brian Cass si \u00e8 riferito a Blair come un \"bastardo\" e ha sostenuto che se la loro ricerca veniva fermata in Gran Bretagna, poteva essere spostata altrove, in un paese con una meno rigorosa legislazione di tutela degli animali, e con una perdita di posti di lavoro britannici.\nPi\u00f9 tardi, Cass attribuir\u00e0 a Blair e Lord Sainsbury la decisione di affrontare il problema dell'estremismo nella questione dei diritti degli animali in Gran Bretagna.\nProteste e intimidazioni.\nLa campagna Stop Huntingdon Animal Cruelty, (SHAC) ha la sua base nel Regno Unito e Stati Uniti, e mira a chiudere l'azienda. Secondo il suo sito web, i metodi della campagna sono limitati a un' \"azione diretta non-violenta\", al lobbying, e a dimostrazioni o manifestazioni.\nEsso si rivolge non solo ad HLS, ma a qualsiasi azienda, ente o persona che fa affari con il laboratorio, come clienti, fornitori, o addirittura addetti allo smaltimento e ai servizi di pulizia.\nCome risultato, HLS \u00e8 stata costretta a creare un suo sistema di consegne, sicurezza, catering, servizi di lavanderia e di fornitori, perch\u00e9 ogni azienda esterna ha rifiutato di fare affari con essa.\nNonostante abbia dichiarato la sua posizione non-violenta, SHAC \u00e8 stata accusata di incoraggiare incendi e l'aggressione violenta.\nUn direttore di HLS \u00e8 stato aggredito davanti alla sua bambina.\nAl direttore del managing Brian Cass \u00e8 stata inviata una trappola per topi con lame di rasoio, e nel febbraio 2001 \u00e8 stato attaccato da tre uomini armati di manici di piccone e gas CS. Un altro uomo d'affari legato a HLS \u00e8 stato attaccato e ridotto in stato d'incoscienza da assalitori che avevano dato alle fiamme il suo fienile. Attivisti sia di SHAC che di Animal Liberation Front hanno messo in atto molestie e intimidazioni, tra cui finte minacce di attentati dinamitardi e minacce di morte. \"The Daily Mail\" cita come esempio l'invio di 500 lettere ai vicini di un dirigente d'azienda in affari con HLS, contenenti l'affermazione non supportata che l'uomo fosse un pedofilo, cos\u00ec che la polizia fu costretta ad informare tutte le 500 famiglie che le accuse erano false. Nel 2008 sette dei membri di alto livello SHAC sono stati descritti dalla procura come \"alcune delle figure chiave del Fronte di Liberazione Animale\" e dichiarati colpevoli di cospirazione per ricattare HLS. \nEffetto della campagna.\nLa campagna contro HLS, al suo apice, ha portato l'azienda sull'orlo del collasso. Nel 2000, SHAC ha ottenuto un elenco degli azionisti di HLS, compresi i nomi dei beneficiari: persone fisiche e le societ\u00e0 anonime che hanno acquistato quote di partecipazione in nome di un terzo. Tra queste, i fondi pensione del Labour Party britannico, la Rover automobili, e il Borgo londinese di Camden.\nL'elenco fu passato al \"Sunday Telegraph\", e molti proprietari si disfarono delle proprie azioni, compreso il Partito Laburista.\nDue settimane pi\u00f9 tardi, una quota di capitale di 32 milioni di azioni fu immessa sul London Stock Exchange per un penny ciascuno e le quotazioni di HLS crollarono.\nLa Royal Bank of Scotland chiuse il conto bancario di HLS, e offr\u00ec un prestito di 11.6 milioni di sterline in cambio di un pagamento di solo 1 sterlina, al fine di prendere le distanze dalla societ\u00e0.\nIl governo britannico fece s\u00ec che la statale Banca d'Inghilterra aprisse loro un conto, perch\u00e9 nessun'altra banca avrebbe fatto affari con loro.\nLa British Banking Association dichiar\u00f2: \"Huntingdon Life Sciences si trova in una situazione da incubo\".\nIl prezzo azionario della societ\u00e0, del valore di circa 300 sterline nel 1990 scese a 1,75 sterline nel gennaio 2001, stabilizzandosi a 3 pence da met\u00e0 del 2001. Il 21 dicembre, 2000, HLS fu eliminata dalla Borsa di New York a causa del suo crollo azionario: la sua capitalizzazione di mercato era scesa al di sotto dei limiti NYSE e il NYSE non ne accettava il piano finanziario revisionato.\nIl 29 marzo 2001, Huntingdon perse entrambi i suoi market maker e il suo posto sulla piattaforma principale del London Stock Exchange.\nPi\u00f9 tardi HLS decise di spostare il suo centro finanziario negli Stati Uniti per approfittare di pi\u00f9 rigorose leggi statunitensi in materia di titoli, che consentono un maggiore anonimato per gli azionisti.\nSi stabil\u00ec in Maryland come Life Sciences Research Inc. e fu salvato dalla bancarotta quando il suo principale azionista, American Investment Bank Stephens Inc, fece alla societ\u00e0 un prestito di 15 milioni di dollari.\nIl 7 settembre 2005, la Borsa di New York chiese a Life Sciences Research/HLS di ritardare la messa in vendita delle azioni; la societ\u00e0 era quotata al Junior OTC Bulletin Board sin dalla sua uscita dal Regno Unito.\nIl NYSE non diede alcuna spiegazione per il ritardo, ma \"The Guardian\" riport\u00f2 che \"era stato dopo che gli estremisti per i diritti degli animali avevano intensificato la loro attivit\u00e0 negli Stati Uniti\" e il 4 febbraio 2006 la compagnia perse il suo unico market maker Legacy Trading.\nCome risultato, non pot\u00e9 pi\u00f9 commerciare nel OTC Bulletin Board.\nDa dicembre 2006, Life Sciences Research \u00e8 quotata alla borsa NYSE Arca Electronic Exchange.\nDal 2006, riferisce \"The Daily Telegraph\", il governo britannico ha deciso di affrontare \"il problema dell'estremismo nella questione dei diritti degli animali\".\nIl 1\u00ba maggio 2007, una campagna di polizia denominata \"Operazione Achille\" \u00e8 stata organizzata contro SHAC: una serie di raid hanno coinvolto 700 agenti di polizia in Inghilterra, ad Amsterdam e in Belgio. In totale 32 persone collegate al gruppo sono state arrestate, e sette esponenti di SHAC, compreso Greg Avery, sono stati trovati colpevoli di ricatto. La polizia stima che a seguito dell'operazione \"fino a tre quarti degli attivisti pi\u00f9 violenti sono stati incarcerati\". \"[[Der Spiegel]]\" scrive che il numero di attacchi contro HLS e le sue attivit\u00e0 \u00e8 diminuito drasticamente, ma \"il movimento non \u00e8 affatto morto.\" Nel settembre del 2007, Cass ha detto che la situazione finanziaria della societ\u00e0 si \u00e8 stabilizzata e che essa era \"in affari come al solito\". Nel 2009 Andrew Baker, presidente e amministratore delegato della societ\u00e0 madre di HLS, ha descritto HLS come \"solida e redditizia\" e ha annunciato che la societ\u00e0 intende ricostituire il suo quartier generale in Gran Bretagna in attesa di aver presto \"normali servizi bancari\" in loco.\nCollegamenti esterni.\n[[Categoria:Istituti di ricerca]]"}
{"id": "2602500", "revid": "287204", "url": "https://it.wikipedia.org/wiki?curid=2602500", "title": "Memphis Grizzlies 2008-2009", "text": "La stagione 2008-09 dei Memphis Grizzlies fu la 14\u00aa nella NBA per la franchigia.\nI Memphis Grizzlies arrivarono quinti nella \"Southwest Division\" della \"Western Conference\" con un record di 24-58, non qualificandosi per i play-off."}
{"id": "2602501", "revid": "109087439", "url": "https://it.wikipedia.org/wiki?curid=2602501", "title": "Pertti Karppinen", "text": "Vanta cinque partecipazioni ai Giochi olimpici e 3 medaglie d'oro consecutive conquistate nel Canottaggio."}
{"id": "2602502", "revid": "124123", "url": "https://it.wikipedia.org/wiki?curid=2602502", "title": "Mascezel", "text": "La sua guerra contro il fratello Gildone fu celebrata dal poeta Claudio Claudiano nel poema \"De Bello Gildonico\".\nBiografia.\nFiglio dell'ufficiale moro Nubel, era fratello e sostenitore dell'usurpatore Firmo, che si era ribellato a Valentiniano I (372). Dopo la sconfitta di Firmo per mano di Flavio Teodosio, il potere era passato nelle mani dell'altro fratello di Mascezel, Gildone, il quale si era opposto a Firmo e agli altri fratelli alleandosi con Teodosio, ricevendo in cambio la provincia d'Africa che govern\u00f2 con una certa indipendenza.\nAttorno al 397 Gildone, che dipendeva dalla corte occidentale ma che si era notevolmente avvicinato alla corte orientale, fu fatto nominare nemico dello stato da Stilicone, l'uomo forte dell'Impero romano d'Occidente. Mascezel entr\u00f2 in contrasto con Gildone, forse in quanto non condivideva la sua politica o forse in quanto Gildone ne mise in pericolo la vita, e si rifugi\u00f2 presso la corte imperiale: Gildone reag\u00ec facendo catturare due figli di Mascezel, che servivano nell'esercito, e li mise a morte senza dar loro sepoltura.\nStilicone affid\u00f2 a Mascezel, che aveva dimostrato le proprie capacit\u00e0 militari durante la rivolta di Firmo, un piccolo esercito per riconquistare l'Africa. \nSalpato da Pisa, raggiunse un cenobio su Capraia e l\u00ec preg\u00f2 e digiun\u00f2 per giorni: tra coloro che lo seguivano erano anche diversi monaci, Mascezel sbarc\u00f2 in Africa e marci\u00f2 in un luogo tra Tebaste e Metridera, dove affront\u00f2 Gildone, che aveva raccolto 70.000 uomini, per met\u00e0 Romani ribelli e per met\u00e0 raggruppamento di truppe africane. Mascezel diede battaglia e la vinse, malgrado l'inferiorit\u00e0 numerica.\nSecondo una tradizione, prima della battaglia Mascezel ebbe una visione in cui Ambrogio da Milano gli annunciava la vittoria, il luogo e l'ora esatti dove dare battaglia. La notte del terzo giorno dopo la visione Mascezel la pass\u00f2 a pregare, a cantare gli inni sacri, a partecipare alla messa e a comunicarsi, poi diede battaglia. Mascezel avanz\u00f2 indirizzando inviti alla pace ai suoi nemici, ma un portainsegne lo colp\u00ec e Mascezel reag\u00ec ferendolo: il portainsegne abbass\u00f2 l'insegna e questo gesto fu interpretato come una resa dai Romani di Gildone, che passarono a Mascezel, e dagli Africani, che fuggirono abbandonando Gildone.\nDopo la morte di Gildone, suicidatosi o giustiziato dopo un fallito tentativo di raggiungere Costantinopoli, Mascezel fu accolto trionfalmente da Stilicone, ma fu fatto uccidere da questi, i cui uomini, una volta che a Milano Mascezel stava attraversando un ponte a cavallo, lo spinsero nel fiume come per un incidente e lo affogarono. Secondo Paolo Orosio, la morte fu una punizione divina dovuta all'abbandono da parte di Mascezel, nel momento del trionfo, dei monaci che aveva imbarcato a Caprera."}
{"id": "2602505", "revid": "124012650", "url": "https://it.wikipedia.org/wiki?curid=2602505", "title": "Walters Art Museum", "text": "Il Walters Art Museum, gi\u00e0 Walters Art Gallery \u00e8 il principale museo di arti visive di Baltimora (Maryland), negli Stati Uniti.\nIl nucleo originario del museo risale alle collezioni di William Thompson Walters (1819-1894), residente a Parigi dallo scoppio della guerra civile americana, e Henry Walters (1848\u20131931), che complet\u00f2 la collezione e la sistem\u00f2 in un palazzo appositamente costruito in Charles Street, aperto al pubblico nel 1909. Alla morte di Henry Walters, il museo, con i suoi 22.000 pezzi, e l'edificio che lo ospitava, vennero donati alla citt\u00e0 di Baltimora, \"a beneficio della comunit\u00e0\".\nLe collezioni del Walters Art Museum spaziano dall'Antico Egitto alla scultura greca e romana, dai manufatti medievali ai codici miniati, dai dipinti di maestri europei, ai bronzetti rinascimentali, fino all'arte del XIX secolo, all'arte orientale ed alle arti applicate.\nNel 2000 il museo cambi\u00f2 nome, per riflettere meglio la sua vocazione di istituzione pubblica. L'anno successivo il museo venne riaperto in una sede ampliata al termine di tre anni di lavori di ammodernamento e ristrutturazione."}
{"id": "2602506", "revid": "36426", "url": "https://it.wikipedia.org/wiki?curid=2602506", "title": "Walters Art Gallery", "text": ""}
{"id": "2602512", "revid": "120565949", "url": "https://it.wikipedia.org/wiki?curid=2602512", "title": "Luni Editrice", "text": "Luni Editrice \u00e8 una casa editrice italiana fondata nel 1992, specializzata in orientalistica, studi tradizionali, filosofia, pedagogia, testi tradizionali, storia contemporanea, medievistica, e di arti marziali. Si qualifica come medio editore avendo pubblicato oltre 10 volumi l'anno per la maggioranza degli anni dal 1994 al 2021.\nStoria.\nFondata nel 1992, a Milano, da Matteo Luteriani, editore, giornalista e maestro di arti marziali, si \u00e8 distinta nel panorama editoriale italiano per la marcata vocazione allo studio delle civilt\u00e0 orientali (con le collane \"Grandi Pensatori\", \"Sol Levante\", \"Le Vie dell'Armonia\", \"Scuola della Respirazione\") e della letteratura romanza, epica e cavalleresca (\"Biblioteca Medievale\", \"Biblioteca Medievale Saggi\"); marginalmente, ha pubblicato saggi di attualit\u00e0 politica, filosofia e pedagogia (\"Contemporanea,\" diretta da Giuseppe Parlato ed Ester Capuzzo, \"Attraverso lo specchio\", diretta da Giuliana Limiti e da Matteo Luteriani, \"Fuori collana\") e riviste periodiche sui medesimi argomenti (\u00ab\"Nuova Storia Contemporanea\"\u00bb diretta da Francesco Perfetti, \u00ab\"Arti d'Oriente\"\u00bb diretta inizialmente da Cesare Barioli e in seguito per tutta la sua durata diretta dallo stesso editore, Matteo Luteriani).\nNel 2001, dopo aver pubblicato 89 titoli, la collana \"Biblioteca Medievale\" \u00e8 stata ceduta alla Carocci Editore.\nNel 2006 Matteo Luteriani riapre, dopo averla acquisita da Mondadori, la Libreria Le Monnier di Firenze, inaugurata nel lontano 1926: nei suoi scaffali \u00e8 passata mezza cultura italiana, da Marinetti a Papini, da Einaudi a De Robertis, da Bargellini a Montale, da Luzi a Spadolini.\nIl marchio editoriale.\nPresenta un carattere complesso, formato da una pluralit\u00e0 di elementi di natura letterale e figurativa elaborati.\nLe collane.\nGrandi Pensatori d'Oriente e d'Occidente.\nCollana fondante della linea editoriale, i suoi testi vertono sull'analisi delle radici e degli sviluppi del pensiero tanto della civilt\u00e0 orientale quanto di quella occidentale. In molti casi si tratta dell'unica versione italiana esistente, in altri di ristampe di volumi introvabili, dunque di particolare valore bibliografico.\nNucleo principale della collana \u00e8 l'opera di Ren\u00e9 Gu\u00e9non, presente con una decina di volumi sulla metafisica orientale, le relazioni tra Oriente e Occidente, il simbolismo e l'iniziazione; si tratta di traduzioni in parte realizzate ex novo e in parte gi\u00e0 pubblicate dalle Edizioni Studi Tradizionali (negli anni sessanta) e da Rusconi (negli anni settanta).\nAffiancati al catalogo del metafisico francese prendono posto, tra gli altri, gli studi di Ananda Coomaraswamy (riguardanti in parte le stesse aree del sapere, ma con particolare attenzione al pensiero indiano antico), di Matgio\u00ef (sul Taoismo), di Hugh Richardson e David Snellgrove (sulla civilt\u00e0 tibetana) e di Henry Delaporte (sull'Isl\u0101m).\nSul versante occidentale, invece, sono stati pubblicati i trattati di Luigi Valli e di Gabriele Rossetti sull'interpretazione della \"Divina Commedia\", che offrono alcune chiavi d'interpretazione allegorica e iniziatica dei rimatori del Medioevo, costituendo, seppur a lungo osteggiati nel corso del XX secolo (e per questo talvolta caduti in oblio), un punto di partenza per una ricerca di profondo e ampio respiro, come dimostrato dai recenti studi sullo Stilnovismo pubblicati nella rivista \u00ab\"La Lettera G\"\u00bb.\nPer quanto riguarda gli autori viventi, a Pietro Nutrizio si devono la curatela e la traduzione della gran parte dei titoli delle collane \"Grandi Pensatori\" e \"Le Tradizioni\", oltre a una raccolta di contributi della \u00ab\"Rivista di Studi Tradizionali\"\u00bb di Torino sulla ricezione dell'opera di Ren\u00e9 Gu\u00e9non in Italia e in Francia. Infine, il volume di Fabrizio Alfieri rappresenta il primo studio musicologico teso ad affrontare, prendendo spunto dal \"Flauto magico\" mozartiano, il tema della rappresentazione drammatica in prospettiva simbolico-tradizionale.\nLe Tradizioni.\nIntimamente legata alla precedente, che in parte ne costituisce un apparato critico, questa collana presenta un gruppo di testi inerenti alle civilt\u00e0 antiche dell'Oriente, nelle loro espressioni epiche e spirituali.\nSol Levante.\nI testi di questa collana riguardano diversi aspetti della cultura orientale e, in particolare, di quella giapponese: la divinazione, i resti del feudalesimo, l'anima dei \"R\u014dnin\", la penna e l'arme dei \"Samurai\", gli stratagemmi nel combattimento e nel gioco.\nLe vie dell'armonia. Quaderni Tecnici..\nRaccolta di opere di studiosi e maestri di arti marziali, impegnati nella trasmissione scritta della ricerca e dell'insegnamento, vi sono trattati i fondamenti dell'arte della Spada, della formazione del \"Samurai\", della tecnica del \"Judo\" e del \"Karate\", della pratica dell\"'Aikid\u014d\", del \"Kung Fu\", del \"Qwan Ki Do\", del \"Qwan Ki Do\", del \"Taijiquan\" e del \"Yiquan\", corredati di illustrazioni e fotografie.\nLe vie dell'armonia. Racconti e Poesie..\nSi tratta di una raccolta minima dedicata alla novellistica e alla poetica \u00abaltre\u00bb, da Wang Wei a Majrouh a Nasreddin Khoja.\nScuola della respirazione. Opera completa di Itsuo Tsuda..\nFondatore della \"Scuola della Respirazione\", Tsuda Itsuo tratta della liberazione, afferma il limite necessario della dimensione cerebrale, accompagna nel risveglio interiore e nel dialogo del silenzio. Il suo insegnamento ha lo scopo di condurre l'uomo a realizzare in se stesso lo stato di natura. L'autore considera la questione partendo dalla sua esperienza personale con i maestri Haruchika Noguchi e Morihei Ueshiba, fondatori rispettivamente del \"Movimento Rigeneratore\" e dell\"'Aikid\u014d\", facendo conoscere agli europei la dimensione del \"ki\".\nBiblioteca Medievale.\nCollana diretta da Mario Mancini, Luigi Milone, Francesco Zambon e progettata inizialmente in seno alla Pratiche Editrice di Parma, la Biblioteca Medievale ha raccolto a partire dal 1987 una serie di opere scritte nelle lingue di cultura pi\u00f9 diffuse, ma anche in provenzale, catalano, portoghese, gallese, arabo, persiano e cinese. Obiettivo dichiarato \u00e8 il contribuire alla riscoperta di dieci secoli che sono alle radici del mondo contemporaneo ma ne costituiscono anche una sorta di \u00abdoppio\u00bb con altri ritmi, vicende, possibilit\u00e0. La Biblioteca Medievale Saggi si propone gli stessi obiettivi, sul versante della critica. Entrambe le collane sono state cedute nel 2001 alla Carocci Editore, che ne prosegue tuttora la pubblicazione.\nI titoli della collana \"Biblioteca Medievale\" pubblicati da Luni Editrice sono stati 89, di cui 46 reperibili nelle biblioteche italiane.\n29 titoli della collana \"Biblioteca Medievale Saggi\" sono stati pubblicati da Luni Editrice tra il 1987 e il 2001 e poi ceduti a Carocci Editore e pubblicati indistintamente nelle sue collane omonime.\nContemporanea.\nLa collana Contemporanea \u00e8 diretta da Giuseppe Parlato ed Ester Capuzzo e nacque come \"Biblioteca di Storia Contemporanea\". \u00c8 una collana di titoli firmati da noti saggisti e letterati quali Renzo De Felice, uno dei pi\u00f9 autorevoli studiosi del periodo fascista, Ugo Spirito, allievo di Giovanni Gentile e fecondo pensatore del Novecento filosofico italiano, Guglielmo Negri, saggista e testimone del quindicennio cruciale della nostra Repubblica, tra gli anni Sessanta e Ottanta, Curzio Malaparte e Ardengo Soffici.\nAttraverso lo specchio: saggi di filosofia e pedagogia.\nRaccolta di studi inerenti alla tradizione educativa e pedagogica occidentale, con qualche excursus pi\u00f9 generale sulla societ\u00e0 civile contemporanea e i suoi costumi, il suo fulcro \u00e8 la serie di titoli dedicati all'opera di Janusz Korczak, educatore e ispiratore di un indirizzo autorevole della moderna pedagogia, impegnato nella restituzione a una giusta dignit\u00e0 della condizione del bambino. Stessa fondamentale importanza dell'idea di centralit\u00e0 della figura infantile nel rapporto con l'adulto \u00e8 confermata dai saggi di Arno Stern, Cesare Barioli e Marcello Bernardi.\nCasanoviana.\nUna collana interamente dedicata al pi\u00f9 celebre \u201clibertino\u201d veneziano Giacomo Casanova, ritraducendo le sue opere pi\u00f9 importanti compresa, Storia della mia vita."}
{"id": "2602515", "revid": "1573940", "url": "https://it.wikipedia.org/wiki?curid=2602515", "title": "Calliptaminae", "text": "Le Calliptaminae sono una sottofamiglia di insetti ortotteri della famiglia Acrididae.\nTassonomia.\nLa sottofamiglia comprende i seguenti generi:\nSpecie presenti in Italia.\nIn Italia sono presenti le seguenti specie e sottospecie:"}
{"id": "2602521", "revid": "129019", "url": "https://it.wikipedia.org/wiki?curid=2602521", "title": "Danubio blu", "text": ""}
{"id": "2602522", "revid": "1363894", "url": "https://it.wikipedia.org/wiki?curid=2602522", "title": "Vja\u010deslav Nikolaevi\u010d Ivanov", "text": "Vanta tre partecipazioni ai Giochi olimpici ed altrettante medaglie d'oro consecutive conquistate nel Canottaggio. Leg\u00f2 il suo nome ad una sua caratteristica di gara. Era spesso ultimo nei primi 1.000 metri, poi, nei secondi 1.000 metri, riusciva a recuperare incredibilmente ed a vincere."}
{"id": "2602523", "revid": "339392", "url": "https://it.wikipedia.org/wiki?curid=2602523", "title": "Vyacheslav Nikolayevich Ivanov", "text": ""}
{"id": "2602525", "revid": "125908163", "url": "https://it.wikipedia.org/wiki?curid=2602525", "title": "Tre desideri", "text": "Tre desideri (\"Three Wishes\") \u00e8 un film drammatico del 1995, diretto da Martha Coolidge, con protagonista Patrick Swayze.\nTrama.\nJane Holman, alla guida della sua vettura con i suoi due figli Tom e Gunny, investe accidentalmente un vagabondo di nome Jack McCloud, rompendogli una gamba. Dispiaciuta per lui, Jane invita Jack e il suo cane Betty Jane a rimanere a casa sua finch\u00e9 la gamba non si sar\u00e0 rimessa. Dopo qualche difficolt\u00e0 ad adattarsi al nuovo stile di vita, Jack scopre di essere amato dalla famiglia e che tutti vorrebbero che rimanesse. Quando inizia ad insegnare il baseball a Tom, che aveva perso il padre nella Guerra di Corea, fra i due si sviluppa un legame molto forte. Nel frattempo Gunny \u00e8 convinto che ci sia molto di pi\u00f9 di quel che si vede tra Jack e Betty Jane, ed \u00e8 determinato a scoprirlo."}
{"id": "2602527", "revid": "93556", "url": "https://it.wikipedia.org/wiki?curid=2602527", "title": "Jos\u00e9 Ram\u00f3n Machado Ventura", "text": "Membro storico del Partito Comunista di Cuba, il 24 febbraio 2008 \u00e8 stato eletto Primo Vicepresidente del Consiglio di Stato, in concomitanza con la designazione alla Presidenza di Ra\u00fal Castro."}
{"id": "2602532", "revid": "271907", "url": "https://it.wikipedia.org/wiki?curid=2602532", "title": "Jos\u00e9 Ram\u00f3n Machado", "text": ""}
{"id": "2602533", "revid": "271907", "url": "https://it.wikipedia.org/wiki?curid=2602533", "title": "Jos\u00e9 Machado Ventura", "text": ""}
{"id": "2602535", "revid": "216538", "url": "https://it.wikipedia.org/wiki?curid=2602535", "title": "Paul Elvstr\u00f6m", "text": ""}
{"id": "2602537", "revid": "220256", "url": "https://it.wikipedia.org/wiki?curid=2602537", "title": "Der Witz und seine Beziehung zum Unbewu\u00dften", "text": ""}
{"id": "2602539", "revid": "339392", "url": "https://it.wikipedia.org/wiki?curid=2602539", "title": "Museo Nazionale della Fotografia di Brescia", "text": ""}
{"id": "2602544", "revid": "27225208", "url": "https://it.wikipedia.org/wiki?curid=2602544", "title": "Rocca Monte Varmine", "text": ""}
{"id": "2602545", "revid": "287204", "url": "https://it.wikipedia.org/wiki?curid=2602545", "title": "Coppa del Brasile 1997", "text": "La Coppa del Brasile 1997 (ufficialmente in portoghese Copa do Brasil 1997) \u00e8 stata la 9\u00aa edizione della Coppa del Brasile.\nFormula.\nPartite a eliminazione diretta con gare di andata e ritorno. In caso di pareggio nei tempi regolamentari, passa la squadra che ha realizzato il maggior numero di gol fuori casa. Nel caso non sia possibile determinare un vincitore con la regola dei gol fuori casa, sono previsti i tiri di rigore.\nNei primi due turni (preliminare e sedicesimi di finale) se la squadra che gioca la prima partita in trasferta vince con 2 o pi\u00f9 gol di scarto, \u00e8 automaticamente qualificata al turno successivo senza dover disputare la gara di ritorno.\nRisultati.\nTurno preliminare.\n\"Andata 18, 20, 25 e 27 febbraio 1997, ritorno 25, 27 febbraio, 3, 4 e 6 marzo 1997.\"\nSedicesimi di finale.\n\"Andata 20, 25, 27 febbraio, 4, 6, 11, 12, 13, 14 e 18 marzo 1997, ritorno 11, 13, 18, 19, 20, 25 e 26 marzo 1997.\"\nOttavi di finale.\n\"Andata 25, 26 marzo, 3 e 4 aprile 1997, ritorno 3, 8 e 10 aprile 1997.\"\nQuarti di finale.\n\"Andata 15, 17 e 18 aprile 1997, ritorno 22, 25, 29 aprile e 3 maggio 1997.\"\nSemifinali.\n\"Andata 3 e 8 maggio 1997, ritorno 13 e 15 maggio 1997.\"\nFinale.\nRitorno.\nGr\u00eamio vincitore della Coppa del Brasile 1997 e qualificato per la Coppa Libertadores 1998."}
{"id": "2602548", "revid": "122514751", "url": "https://it.wikipedia.org/wiki?curid=2602548", "title": "Comitato Olimpico Nazionale della Repubblica Islamica dell'Afghanistan", "text": "Il Comitato Olimpico Nazionale dell'Afghanistan (noto anche come \"\u06a9\u0645\u06cc\u062a\u0647 \u0645\u0644\u06cc \u0627\u0644\u0645\u067e\u06cc\u06a9 \u0627\u0641\u063a\u0627\u0646\u0633\u062a\u0627\u0646\" in persiano) \u00e8 un'organizzazione sportiva afgana, nata nel 1935 a Kabul, Afghanistan.\nRappresenta questa nazione presso il Comitato Olimpico Internazionale (CIO) dal 1936 ed ha lo scopo di curare l'organizzazione ed il potenziamento dello sport in Afghanistan e, in particolare, la preparazione degli atleti afgani, per consentire loro la partecipazione ai Giochi olimpici. L'associazione \u00e8, inoltre, membro del Consiglio Olimpico d'Asia.\nL'attuale presidente dell'organizzazione \u00e8 Mohammad Anwar Jekdalek, mentre la carica di segretario generale \u00e8 occupata da Ahmad Zia Muzafari."}
{"id": "2602549", "revid": "106908", "url": "https://it.wikipedia.org/wiki?curid=2602549", "title": "Comitato Olimpico Nazionale Afgano", "text": ""}
{"id": "2602555", "revid": "110157", "url": "https://it.wikipedia.org/wiki?curid=2602555", "title": "Comitato Olimpico dell'Arabia Saudita", "text": "Il Comitato Olimpico dell'Arabia Saudita (noto anche come \u0627\u0644\u0644\u062c\u0646\u0629 \u0627\u0644\u0623\u0648\u0644\u0645\u0628\u064a\u0629 \u0627\u0644\u0639\u0631\u0628\u064a\u0629 \u0627\u0644\u0633\u0639\u0648\u062f\u064a\u0629 in arabo) \u00e8 un'organizzazione sportiva saudita, nata nel 1964 a Riyadh, Arabia Saudita.\nRappresenta questa nazione presso il Comitato Olimpico Internazionale (CIO) dal 1965 ed ha lo scopo di curare l'organizzazione ed il potenziamento dello sport in Arabia Saudita e, in particolare, la preparazione degli atleti sauditi, per consentire loro la partecipazione ai Giochi olimpici. L'associazione \u00e8, inoltre, membro del Consiglio Olimpico d'Asia.\nL'attuale presidente dell'organizzazione \u00e8 Abd Allah bin Musa'id Al Sa'ud, mentre la carica di segretario generale \u00e8 occupata da Rashed Hamed Alheraiwel."}
{"id": "2602556", "revid": "339392", "url": "https://it.wikipedia.org/wiki?curid=2602556", "title": "Al di l\u00e0 del principio del piacere", "text": ""}
{"id": "2602557", "revid": "339392", "url": "https://it.wikipedia.org/wiki?curid=2602557", "title": "Jenseits des Lustprinzips", "text": ""}
{"id": "2602578", "revid": "6923", "url": "https://it.wikipedia.org/wiki?curid=2602578", "title": "David Carson", "text": "Ha diretto numerosi episodi di serie televisive fra le quali \"Le avventure di Sherlock Holmes\", ', ', \"Smallville\", \"Doogie Howser\" (\"Doogie Howser, MD\") e \"L.A. Law\". Ha anche diretto il film \"\" (1994). \u00c8 sposato con l'attrice Kim Braden con la quale ha due figli."}
{"id": "2602579", "revid": "183694", "url": "https://it.wikipedia.org/wiki?curid=2602579", "title": "Friedrich Meinecke", "text": "Biografia.\nFiglio di un modesto impiegato delle poste Friedrich Meinecke pot\u00e9 compiere un regolare ciclo di studi in germanistica, storia e filosofia a Berlino e a Bonn conseguendo il dottorato nel 1886 avendo come maestri importanti storici come Johann Gustav Droysen, Heinrich von Sybel, Heinrich von Treitschke e Harry Bresslau. Nel 1887 lavor\u00f2 nell'archivio di stato prussiano e nel 1893 fu direttore e pubblicista della rivista, Historische Zeitschrift.\nNel 1901 ebbe una cattedra d'insegnante a Strasburgo e successivamente nel 1906 a Friburgo in Brisgovia. Mentre agli inizi della sua produzione storica Meinecke si tenne vicino al metodi dei suoi maestri, nelle opere successive diede vita a quella che fu chiamata la \"storia delle idee\". Nel 1907 scrisse un'opera sulla storia dello stato tedesco dal riformismo illuminato sino all'epoca di Otto von Bismarck (1815-1898), che egli giudicava grande politico e creatore dello stato nazionale.\nNel 1914, ormai noto tra gli studiosi - alcuni dei suoi ex alunni furono importanti personalit\u00e0 - ottenne la cattedra presso l'Universit\u00e0 di Berlino dove insegn\u00f2 sino al suo ritiro nel 1932. Meinecke ebbe la singolare occasione di aver segu\u00ecto come testimone la storia della Germania dal Reich bismarckiano sino alla caduta del nazismo passando per la Repubblica di Weimar: egli fu \u00abil solo storico tedesco della sua generazione ad aver vissuto i cambiamenti intercorsi tra il 1914 ed il 1945 e 1948/49 e ad averli discussi pubblicamente\u00bb.\nDi sentimenti monarchici, Meinecke, nel periodo del Reich, auspicava dal 1910 un rinnovamento dello stato liberale e, sebbene inizialmente fosse tra i sostenitori dell'entrata in guerra della Germania nel 1914, successivamente ritenne che, in nome dell'unit\u00e0 nazionale, sarebbe stato preferibile addivenire ad una pace negoziata e a riforme sociali che gli sembravano potessero essere realizzate dalla Repubblica di Weimar. Questo suo atteggiamento politico lo far\u00e0 distinguere tra gli storici tedeschi come un \"Vernunftsrepublikaner\", un \"repubblicano della ragione\", \u00abnon per solo prematuro amore per la repubblica, ma per motivi legati al buonsenso e all'amor patrio\u00bb, parendogli la repubblica il male minore.\nCon l'avvento del Terzo Reich Meinecke, se in pubblico mostrava di essere un sostenitore del regime nazista, in privato criticava aspramente la violenza e la rozzezza del nazismo che, egli era convinto, avrebbe portato la Germania alla catastrofe. Nella opera del 1946 \"Die Deutsche Katastrophe\" (\"La catastrofe tedesca\") trover\u00e0 le cause dell'avvento del nazismo nel militarismo prussiano e nelle contraddizioni del socialismo a cui andavano aggiunte le insufficienze e la debolezza delle classi medie tedesche anche se in fondo Hitler era stato avvantaggiato per la presa del potere da eventi del tutto casuali scollegati dalla storia passata tedesca.\nNel 1948 Meinecke venne riconosciuto come un'importante personalit\u00e0 della Germania occidentale e gli fu attribuita la carica di rettore onorario della Universit\u00e0 Libera di Berlino. Dal 1960 gli intellettuali della DDR lo giudicarono un reazionario compromesso con il nazismo (d'altronde Daniel Goldhagen, nella sua celebre opera \"I volenterosi carnefici di Hitler\", lo classifica come antisemita), mentre la BRD lo assolse come non coinvolto col regime ribadendo la validit\u00e0 della sua storia delle idee, di quella \"storia intellettuale\" che si stava diffondendo presso gli allievi di Meinecke negli Stati Uniti.\nIl pensiero storico.\nI temi pi\u00f9 rilevanti del pensiero storico di Meinecke connessi alla storia della sua amata Germania riguardano il conflitto tra la politica di potenza e l'universalismo cosmopolita e quello tra la ragion di stato e i valori morali.\nLa catastrofe tedesca.\nAlla fine del secondo conflitto mondiale Meinecke si chiede nell'opera \"Die deutsche Katastrophe\", quale percorso disgraziato e malvagio abbia compiuto la storia tedesca per concludersi con quell'immane disastro che sembra segnare la fine della Germania e nel contempo spera che vi sia per i tedeschi una qualche speranza di riscatto e rinascita associandosi all'ideale dell'unione europea.\nIn forme pi\u00f9 generali lo storico tedesco si domanda se la ragion di stato machiavellica di per s\u00e9 giustifichi sempre i mezzi in vista del conseguimento dei fini oppure se il potere \u00e8 in s\u00e9 sempre malvagio o se divenga tale solo quando chi lo possiede lo usa senza limiti. Lo storico Fulvio Tessitore, nella sua monografia \"Introduzione a Meinecke\" analizza le risposte di Meinecke che riconosce l'origine del disastro nel passato della Germania ammettendo che \u00abera la degenerazione del popolo tedesco quella che ci sforziamo, andando per tentoni e a tastoni, di intendere nel suo primo abbozzo\u00bb e oramai riandando al travolgimento di quella primitiva nazionalistica esaltazione \u00abdobbiamo ammettere che abbiamo poco notato i punti neri che, occulti, oscuravano lo splendore della impresa\u00bb dell\"'annus mirabilis\" del 1866.\nIn quell'anno fatale, prima della tardiva analisi di Meinecke e di altri storici della sua scuola, nel 1866 plaudenti al cancelliere di ferro, il poeta e scrittore austriaco di origine boema, Rainer Maria Rilke (1875 \u2013 1926) fin dal 1923 - anticipando anche il giudizio di Benedetto Croce nella sua \"Storia d'Europa nel secolo XIX\" del 1938 - aveva individuato il segno iniziale del destino tragico che attendeva la storia tedesca: \u00abIl 1866 - aveva scritto il poeta - mi sembra essere l'inizio di molti errori di cui oggi subiamo le conseguenze. Quell'anno, infatti, segna la nascita della terribile egemonia prussiana che, unificando brutalmente la Germania, ha soppresso tutte le semplici amabili Germanie del passato. La Prussia, il meno tedesco e il meno civile degli Stati, questo incorreggibile parvenu, \u00e8 riuscita a sovrapporre a volti appena formati la maschera raggelata di un demonio ingordo che attira e provoca sventura\u00bb.\nAll'indomani della seconda guerra mondiale il vecchio Meinecke tardivamente concorda con chi l'ha preceduto, riconoscendo nel prussianesimo bismarckiano, che ha liquidato la concezione di uno stato composto di essere liberi tutelati dalla legge, l'origine dei mali non solo tedeschi ma dell'intera Europa che non \u00e8 stata esente da colpe essa stessa quando si faceva portatrice di politiche imperialiste.\nNazionalismo, militarismo e imperialismo, e anche l'intervento di fattori casuali portarono al nazismo volendo Meinecke in questo modo confermare in senso antihegeliano il carattere di casualit\u00e0, d'imprevedibilit\u00e0 della storia. In un'epoca in cui la storiografia si divideva su posizioni ideologiche contrapposte, merito dello storico tedesco \u00e8 stato quello di aver messo senza nascondimenti in risalto le equivoche connessioni tra \u00abmilitarismo e hitlerismo\u00bb, o tra \u00abbolscevismo e hitlerismo\u00bb, o tra \u00abhitlerismo e cristianesimo\u00bb, o tra \u00abhitlerismo e potenze occidentali\u00bb."}
{"id": "2602581", "revid": "253269", "url": "https://it.wikipedia.org/wiki?curid=2602581", "title": "Rowdy Herrington", "text": "Attualmente residente a Malib\u00f9, in California, \u00e8 sposato e non ha figli.\nBiografia.\nRowdy frequent\u00f2 la Pennsylvania State University dal 1969 al 1973 laureandosi in produzione televisiva. Dopo il college, Rowdy lavor\u00f2, per due anni, alla WQED per numerose produzioni, per un totale di quattordici anni in televisione.\nPremi e candidature.\nNel 1990, Rowdy fu candidato al Razzie Award per il film \"Il duro del Road House\" nella categoria registi."}
{"id": "2602585", "revid": "1543377", "url": "https://it.wikipedia.org/wiki?curid=2602585", "title": "Kevin Hooks", "text": "Biografia.\nKevin Hooks nasce a Filadelfia in Pennsylvania, figlio di Yvonne, una dipendente statale e di Robert Hooks, un attore e regista che fu protagonista di molti film negli anni 1970. Fra i suoi amici Kevin \u00e8 conosciuto con il soprannome di \"King Royal\".\nDal 1969 al 1972 ha una breve ma importante esperienza di attore bambino. Dopo Steven Perry nel film \"Un grappolo di sole\" (\"A Raisin in the Sun\", 1961) e Marc Copage nella serie televisiva \"Giulia\" (1968-71), Kevin Hooks \u00e8 uno dei primi attori bambini afro-americani cui si offra l'opportunit\u00e0 di ruoli protagonistici non stereotipati. Il suo talento si rivela in \"J.T.\" (1969), acclamato episodio della serie televisiva \"CBS Children's Hour\", e soprattutto nel film \"Sounder\" (1972), nel quale assieme al fratello minore Eric e agli attori Paul Winfield e Cicely Tyson \u00e8 chiamato a descrivere il difficile cammino verso la piena emancipazione per un ragazzo di colore cresciuto nella Louisiana degli anni trenta. L'esperienza di Kevin Hooks apre la strada ad altri attori bambini afroamericani degli anni settanta come George Spell (\"The Biscuit Eater\", 1972), Erin Blunt (\"The Bad News Bears\", 1976) e Gary Coleman e Todd Bridges (Il mio amico Arnold, 1978-86)\nHooks continua a lavorare come giovane attore negli anni settanta e ottanta, acquistando notoriet\u00e0 soprattutto per la sua partecipazione alle fortunate serie televisive \"Time Out\" (\"The White Shadow\", 1978-81) e \"He's the Mayor\" (1986), nella quale interpreta la parte di un giovane sindaco afro-americano.\nA partire dai primi anni ottanta si dedica con sempre maggior frequenza alla regia, che diviene la sua occupazione principale. Dirige Wesley Snipes in \"Passenger 57\" (1992) e gli attori Laurence Fishburne e Stephen Baldwin in \"Inseguiti\" (1996). Hooks lavora anche come regista e produttore di numerose serie televisive, inclusa \"Prison Break\" (2006-09).\nNel 2003, Hooks dirige un remake di \"Sounder\" per la serie \"ABC's Wonderful World of Disney\", affidandovi ancora un ruolo all'attore Paul Winfield con il quale aveva recitato 20 anni prima."}
{"id": "2602588", "revid": "98077", "url": "https://it.wikipedia.org/wiki?curid=2602588", "title": "Interpretivismo giuridico", "text": ""}
{"id": "2602590", "revid": "1573940", "url": "https://it.wikipedia.org/wiki?curid=2602590", "title": "Nazionale di pallavolo femminile di Singapore", "text": "La nazionale di pallavolo femminile di Singapore \u00e8 una squadra asiatica ed oceaniana composta dalle migliori giocatrici di pallavolo di Singapore ed \u00e8 posta sotto l'egida della Federazione pallavolista di Singapore."}
{"id": "2602591", "revid": "280159", "url": "https://it.wikipedia.org/wiki?curid=2602591", "title": "Partito Comunista Vietnamita", "text": ""}
{"id": "2602597", "revid": "339392", "url": "https://it.wikipedia.org/wiki?curid=2602597", "title": "Eros (Freud)", "text": ""}
{"id": "2602598", "revid": "339392", "url": "https://it.wikipedia.org/wiki?curid=2602598", "title": "Thanatos (Freud)", "text": ""}
{"id": "2602599", "revid": "298229", "url": "https://it.wikipedia.org/wiki?curid=2602599", "title": "Nazionale di pallavolo femminile delle Figi", "text": "La nazionale di pallavolo femminile delle Figi \u00e8 una squadra asiatica ed oceaniana composta dalle migliori giocatrici di pallavolo delle Figi ed \u00e8 posta sotto l'egida della Federazione pallavolistica delle Figi.\nRisultati.\nLa nazionale di pallavolo femminile delle Figi non ha mai partecipato ad alcuna competizione."}
{"id": "2602604", "revid": "1452073", "url": "https://it.wikipedia.org/wiki?curid=2602604", "title": "Jean Loring", "text": "Jean Loring \u00e8 un personaggio dei fumetti pubblicati dalla DC Comics, creato da Gardner Fox e Gil Kane. La sua prima apparizione \u00e8 in \"Showcase\" n. 34 (settembre-ottobre 1961). Principalmente associata al supereroe Atomo, nelle cui storie \u00e8 un comprimario che rappresenta il suo maggior interesse sentimentale. Comparve continuamente in ruoli minori fino a \"Crisi d'identit\u00e0\", in cui la sua posizione acquist\u00f2 importanza nell'universo DC, dopo che ebbe sofferto per un crollo mentale e per essere responsabile dell'assassinio di Sue Dibny, moglie di Elongated Man. Questo port\u00f2 Jean ad assumere successivamente il ruolo del supercriminale Eclipso.\nBiografia del personaggio.\nAvvocato, moglie.\nLa carriera di Jean Loring come procuratore distrettuale in Ivy Town cominci\u00f2 all'incirca nello stesso momento che il suo ragazzo, Ray Palmer, divenne Atomo. Jean incontr\u00f2 spesso Atomo che l'aiut\u00f2 molte volte nella risoluzione dei suoi casi, prima di sapere che lui e Ray Palmer fossero la stessa persona.\nIn \"Atom and Hawkman\" n. 45 (ottobre-novembre 1969), Jean fu rapita e resa pazza dalla razza subatomica dei Jimberen, i quali necessitavano una regina mentalmente instabile. Sebbene fu liberata velocemente dalla sua prigionia da Atomo e Hawkman, Jean rimase mentalmente inferma fino a \"Justice League of America\" vol. 1 n. 81 (giugno 1970), quando fu curata dall'ugualmente instabile alieno Jest-Master.\nDopo che Jean fu rapita da T.O. Morrow, Ray entr\u00f2 in una ricerca intradimensionale per ritrovarla, e chiedendo aiuto a Flash, Supergirl e Wonder Woman questo evento ebbe una grande influenza su Jean, ma la condusse anche al matrimonio Con Ray. Per pochi anni, furono felici - dopodich\u00e9 la vita avventurosa di Ray prese il sopravvento e il loro matrimonio fin\u00ec con il divorzio. Infatti Ray, rientrato casualmente in casa, scopr\u00ec il prolungato tradimento di Jean Loring con un collega del proprio studio legale: anche a ragione di questo duro colpo, Ray Palmer abbandon\u00f2 completamente la citt\u00e0 di Ivy Town per lungo periodo, unendosi ad una trib\u00f9 di microscopici uomini amazzonici. Jean Loring lo segu\u00ec in Amazzonia, in quanto, nel tentativo di smantellare il laboratorio di Ray Palmer per prendere possesso della casa coniugale ad Ivy Town, era stata permanentemente ridotta alla medesima dimensione minuscola di Atom: Ray Palmer acconsent\u00ec a concederle la tecnologia necessaria per tornare alle sue dimensioni normali, ma l'allontan\u00f2 nuovamente, e definitivamente da s\u00e9. I due non ebbero pi\u00f9 contatti fino agli eventi di Crisi d'identit\u00e0, nonostante entrambi avessero mantenuto diversi amici in comune, come Carter Hall.\nNonostante alcuni casi occasionali, per esempio la volta in cui Jean difese la Justice League of America in \"Justice League of America\" vol. 1 n. 77 (dicembre 1969), Jean non venne alla ribalta nazionale fino al momento del divorzio. Jean si rispos\u00f2 presto con il suo nuovo marito, Paul Hoben, aprendo un ufficio legale in Calvin City. Infine ritorn\u00f2 ad Ivy Town senza di lui e prese servizio alla ditta Grabemann, Loring &amp; Ross. In generale, non fu pi\u00f9 coinvolta in diritto penale e tent\u00f2 di occuparsi di casi molto pi\u00f9 comuni, come l'amministrazione delle propriet\u00e0 di Carter Hall e David Clinton. Fece alcune eccezioni, per\u00f2, come quando difese Risk dei Teen Titans.\nCrollo mentale.\nJean soffr\u00ec un crollo mentale come rivelato nella miniserie del 2004 \"Crisi d'identit\u00e0\". Volendo recuperare la sua relazione con Ray, arriv\u00f2 a credere che il modo pi\u00f9 sicuro per riuscirci fosse quello di mettere in pericolo una persona cara ad un altro supereroe, facendo s\u00ec che tutti gli eroi tornassero dalle loro famiglie, incluso Ray. Utilizzando uno dei vecchi costumi di Ray, si miniaturizz\u00f2 ed entr\u00f2 nel cervello di Sue Dibny. Tent\u00f2 di causare un danno minore ma accidentalmente applic\u00f2 troppa pressione al cervello di Sue, uccidendola. Nel panico, e non volendo andare in prigione, utilizz\u00f2 un lanciafiamme per bruciare il corpo di Sue e quindi scappare. Sconosciuto allo stesso Ralph, Sue era incinta.\nNel tentativo di sviare da lei ogni sospetto, Jean falsific\u00f2 un attentato alla sua stessa vita legandosi ed imbavagliandosi da sola, e facendo credere di stare per essere impiccata. Riusc\u00ec ad incastrare Capitan Boomerang perch\u00e9 attaccasse Jack Drake, il padre di Tim Drake, il terzo Robin. Loring lasci\u00f2 una pistola a Drake cos\u00ec che potesse uccidere Boomerang per difendersi, portando chiunque a pensare che Boomerang fosse il killer; arriv\u00f2 alla conclusione che Boomerang fosse cos\u00ec inutile che Jack sarebbe stato perfettamente al sicuro. Sfortunatamente, i due uomini si uccisero a vicenda, lasciando Tim orfano.\nCome aveva pianificato in origine, in seguito ai luttuosi eventi occorsi, e temendo per la vita di Jean, Ray ritorn\u00f2 da lei. Tuttavia, si mantenne accidentalmente a distanza chiedendo a Ray della nota \"Proteggi Te Stesso\" che fu inviato a Jack Drake, qualcosa che solo il killer avrebbe potuto sapere, e che Batman aveva rimosso prima che arrivasse la polizia. Successivamente, Ray la intern\u00f2 nel Manicomio di Arkham.\nPi\u00f9 tardi, Freccia Verde disse a Flash e a Black Canary che visit\u00f2 Jean all'Istituto, e disse che era stata cos\u00ec massicciamente sedata che giocherellava con il suo braccialetto ospedaliero, chiamandolo la sua \"fede nuziale\".\nNuovamente mentalmente squilibrata, Jean fu ancora abbandonata da Ray Palmer, che prefer\u00ec fuggire nel multiverso piuttosto che affrontare la realt\u00e0, e da Carter Hall, che questa volta prefer\u00ec prendere le difese del suo amico, cominciando una campagna di aperto disprezzo della sua ex-procuratrice legale.\nEclipso.\nCrisi infinita.\nMentre veniva curata, l'entit\u00e0 sovrannaturale nota come Eclipso la manipol\u00f2 cos\u00ec che potesse divenire il suo ospite, facendo il modo di sedurre lo Spettro nella distruzione di tutti gli esseri magici dell'universo DC.\nGrazie alle azioni di Eclipso, lo Spettro in una furia di rabbia di massa, uccise oltre 700 maghi. Con tutte le loro vite in pericolo, un gruppo di mistici si auto bandirono insieme, formando il Shadowpact. Pianificando di fermare lo Spettro, reclutarono Black Alice, una ragazza che aveva il potere di derubare i maghi del loro potere per una piccola quantit\u00e0 di tempo.\nIl Shadowpact volle utilizzare il potere di Black Alice per togliere allo Spettro il suo potere, lasciandolo indifeso. Quindi, in una finestra del tempo lasciata aperta, lo Shadowpact uccise lo Spettro e sconfisse Eclipso prima che i due potessero completare la loro guerra di magia. Tuttavia, il piano ebbe un intoppo, dato che lo Spettro senza i suoi poteri non era nient'altro che uno spirito vuoto, lasciandolo inoffensibile.\nDurante la breve possessione dei poteri dello Spettro, Black Alice li utilizz\u00f2 per aiutare il membro del Shadowpact Nighshade ad inviare Eclipso su di un'orbita perpetua intorno al Sole, svegliando i poteri di Eclipso. Tuttavia, l'incapacit\u00e0 di questi non aiut\u00f2 il Shadowpact contro lo Spettro, che continu\u00f2 a devastare e fin\u00ec con l'uccidere l'antico Mago Shazam. Dopo che lo Spettro uccise Nabu, l'ultimo e pi\u00f9 potente dei Signori dell'Ordine, l'attenzione della Presenza fu finalmente portato alla sua attenzione, e lo Spettro fu ancora una volta costretto ad entrare in un ospite umano, mettendo fine alla furia di cui era preda.\n52.\nNella settimana 27 di \"52\", Ralph Dibny contatta lo Spettro come parte di ricerca di riportare sua moglie Sue in vita, promettendo di fare per lui qualsiasi cosa purch\u00e9 lo aiutasse. Lo Spettro dediderando vendicarsi di Eclipso, ma reso incapace di farlo a causa del suo ospite, ordin\u00f2 a Dibny di punire Eclipso non appena sua moglie fosse stata resuscitata. Dibny, che ebbe temporaneamente i poteri dello Spettro, port\u00f2 Eclipso al punto in cui Jean uccise sua moglie, e recuperando la sua sanit\u00e0 mentale, tent\u00f2 di intrappolarla in un anello temporale e la costrinse a guardare se stessa mentre assassinava Sue incontinuazione per tutta l'eternit\u00e0. Ma la ora sana Jean loring si inginocchi\u00f2 e chiese perdono, e Dibny, influenzato dalle sue suppliche, ed il suo senso di compassione e le sue sensazioni nel guardare sua moglie morire, si ritrov\u00f2 incapace di mantenere il patto con lo Spettro. Quindi, fece ritornare Eclipso sulla sua orbita intorno al Sole.\nCountdown.\nUna delle immagini promozionali della nuova serie settimanale della DC \"Countdown\", mostrava Eclipso in compagnia di Mary Marvel. \"Blue Beetle\" n. 16 mostr\u00f2 Eclipso mentre rapiva un bambino con una rude abilit\u00e0 magica per corrompere il nuovo ospite per s\u00e9 stesso. Gli sforzi combinati di Blue Beetle e Tracy Thirteen svent\u00f2 il piano, girando l'attenzione su Mary Marvel.\nIn \"Countdown to Mystery\", Eclipso, sotto la direzione di Darkseid, tent\u00f2 di corrompere altri supereroi, comincinado con Plastic Man ed il Creeper. Trov\u00f2 anche in Mary Marvel una nuova compagna, estrumento di potere. Nutrendo la giovane con bugie ed inganni, Jean svi\u00f2 Mary dalla parte dei supereroi, corrompendo la giovane ragazza con il suo seguace. Mary Marvel tuttavia si ribell\u00f2, e rifiut\u00f2 di donarsi a Darkseid come concubina, strappando Eclipso dal suo diamante nero e scaravantandola svenuta e senza poteri nello spazio. Eclipso ritrov\u00f2 il suo diamante e ritorn\u00f2 per vendicarsi di Mary, solo per scoprire che lei era troppo forte. Durante la battaglia, Mary chiam\u00f2 a s\u00e9 il fulmine magico, rimuovendo i poteri di Eclipso da Jean. Nel numero 4, dopo la battaglia di Mary Marvel ed Eclipso, il diamante nero scelse Bruce Gordon come ospite. Jean venne mostrata mentre cadeva in mare dalle parti di Themiscyra, ma non arriv\u00f2 sulla costa come Mary Marvel.\nIn \"Green Lantern\" n. 43, fu confermato da Mano Nera che Jean Loring mor\u00ec, e dato che non sentiva la voce della morte, Jean fu la possibile candidata per divenire una Lanterna Nera.\nIn \"La notte pi\u00f9 profonda\" n. 1 Jean Loring \u00e8 tra le centinaia di superumani defunti che Mano Nera richiama in vita sotto forma di cadaveri rianimati da appositi Anelli del Potere Neri.\nViene inoltre dimostrato il rancore che Carter Hall continua a serbarle: nonostante Ray Palmer avesse chiamato Carter e Kendra, la nuova Hawkgirl, per accompagnarlo a rendere omaggio alla tomba di Jean Loring, Carter rifiuta nettamente, definendo Jean un'assassina e dichiarando a Ray che se vuole stare bene deve dimenticarla per sempre, anche da morta."}
{"id": "2602607", "revid": "709565", "url": "https://it.wikipedia.org/wiki?curid=2602607", "title": "Vox Continental", "text": "Il Vox Continental \u00e8 un \"combo-organ\" (cio\u00e8 un organo a transistor di dimensioni contenute usato negli sessanta/settanta dai complessi musicali), progettato dalla ditta inglese Jennings Musical Industries e commercializzato nel 1962 dalla Vox, una societ\u00e0 di strumenti musicali, amplificatori ed effetti elettronici. Noto per il suo suono sottile quanto penetrante e acido, fu progettato nelle intenzioni per essere usato da musicisti che si dovevano spostare frequentemente, eliminando i problemi di trasporto dei pesanti organi elettromeccanici, come ad esempio l'Hammond B-3 e simili.\nSebbene questi propositi non furono interamente realizzati (le sue sonorit\u00e0 rimangono comunque distanti da quelle degli Hammond), il Continental riscosse un ampio successo e fu usato in molti famosi brani degli anni sessanta, dando il via a una nuova generazione di strumenti portatili dotati di nuove sonorit\u00e0, gli organi combo, dei quali il Continental fu probabilmente il pi\u00f9 popolare e pi\u00f9 conosciuto, insieme alla \"Combo Compact\" della Farfisa apparso un paio d'anni dopo. In Inghilterra era noto come \"Connie\". \nPur essendo uscito di produzione nel 1972 e dopo un periodo di relativo disinteresse perch\u00e9 dominato da nuove sonorit\u00e0 introdotte dai sintetizzatori e tastiere multi-timbriche, gli organi combo - e fra questi naturalmente il suo primo rappresentante Continental - ritrovarono nuova linfa vitale alla fine degli Anni 1970, con la nascita di generi come il Punk, la New Wave e la diffusione del Garage Rock.\nDescrizione.\nModelli.\nIl Vox Continental era commercializzato in pi\u00f9 modelli, ognuno con le sue varianti: il Continental a tastiera singola e quattro ottave e quello a doppia tastiera, che era chiamato Vox Continental II in Inghilterra e Vox Super Continental in Italia. Per un breve periodo, i Continental a tastiera singola furono costruiti in Inghilterra, con marcatura V301J dove \"J\" sta per Jennings, e negli USA, questi ultimi marcati V301H dove \"H\" sta per Hayvenhurst Avenue, la via dove risiedeva la Thomas Organ factory, che ne aveva detenuto nel frattempo i diritti per la costruzione e forniva pure l'elettronica interna, derivata dalla loro produzione interna (ma avente le stesse caratteristiche soniche).\nIn seguito, la totalit\u00e0 della produzione con varianti costruttive e di ingegnerizzazione (nuova meccanica della tastiera in plastica e metallo anzich\u00e9 in legno, rifacimento dei circuiti interni su piastre stampate di nuovo disegno, introduzione di nuovi modelli dotati di effettistica diversificata, come il due manuali \"Continental Baroque\" del 1969) venne continuata in Italia dalla fine del 1965 dalla EKO di Recanati, poi confluita alla EME, Elettronica Musicale Europea (incorporante anche la citata gi\u00e0 iThomas, ma anche produttore OEM per altri marchi) fino al 1972, con l'uscita di scena dell'ultima versione, il \"Continental '71\". I modelli italiani erano marcati V301E, dove la finale \"E\" indica la produzione EME.\nEstetica.\nIl Continental aveva un aspetto piuttosto appariscente e \"di rottura\", con caratteristiche non frequenti negli strumenti a tastiera, sia di allora che odierne. La pi\u00f9 rilevante era la tastiera con colori invertiti (tasti diatonici neri anzich\u00e9 bianchi, e cromatici bianchi invece che neri), simile a certi modelli di clavicembalo. Inoltre, il supporto cromato a forma di Z e la parte superiore rifinita in Tolex rosso acceso (anche se certi modelli erano grigi) lo rendevano uno strumento molto distintivo e dall'aspetto immediatamente riconoscibile.\nI modelli inglesi (V301J) e americani (V301H) si distinguevano da quelli italiani (V301E) per alcuni particolari estetici: in quelli inglesi pomelli dei tiranti (drawbars) erano colore crema (piedaggi) e rosso (timbri) mentre gli switch Power e Vibrato erano di colore bianco, i modelli italiani presentavano invece il set di pomelli drawbars rispettivamente bianchi e neri, mentre gli switch Power e Vibrato erano neri.\nAltra distinzione estetica si nota nel differente attacco delle traverse posteriori stabilizzanti che collegano la base delle gambe a \"Z\" al corpo dell'organo: nei modelli inglesi le due traverse si congiungono diagonalmente in un unico puntone a centro corpo, in quelli italiani le due traverse si incrociano e terminano su due vicini puntoni distinti. Inoltre la diversit\u00e0 strutturale della meccanica della tastiera, in legno nei modelli inglesi e americani, in plastica/metallo in quelli italiani, era evidenziata dalla forma leggermente differente dei tasti e nel loro \"feel\" alla loro pressione.\nTecnica.\nIl Continental utilizza un generatore di note a onda quadra con filtraggio passa-basso di ogni singolo semitono, virandola in onda triangolare simmetrica, di timbro pi\u00f9 dolce e vagamente somigliante a quello di un flauto a becco, anche se viene definito di timbro \"reed\", ancia.\nIl generatore, realizzato con l'utilizzo di transistor al germanio (fatta eccezione per le ultimissime produzioni e quelle americane Thomas, virate al silicio) era costituito da 12 oscillatori master (uno per semitono) di tipo Hartley , seguito da uno stadio separatore/squadratore dal quale si ricavavano i semitoni pi\u00f9 acuti; seguono cascate di divisori d'ottava realizzati a Flip-Flop per produrre i semitoni altezza via via pi\u00f9 bassa. Il generatore era quindi composto da 12 piastre e ogni piastra generava quindi tutte le note di uno stesso nome, ma appartenenti a ottave diverse.\nLa tastiera monta 4 file di contatti, una per ogni drawbar servito (vedi paragrafo successivo) e la pressione di ogni singolo tasto aziona contemporaneamente 4 contatti in bronzo fosforoso. Le note parziali, prelevate dal generatore, raccolte e sommate dalla contattiera ancorata sotto i tasti, sono portate alla loro finale preamplificazione, regolazione e ulteriore opzionale filtraggio comune.\nNei modelli inglesi di primissima produzione, quasi prototipali, l'elettronica era cablata su piastre di bachelite con rivetti e fissata al telaio interno con piastre metalliche estraibili, l'estensione del generatore era limitata a 5 ottave (nota pi\u00f9 bassa prodotta: DO-130Hz, nota pi\u00f9 acuta prodotta: SI- 3957Hz), mentre la meccanica della tastiera era realizzata in legno. Con il progredire della produzione (gli inglesi svilupparono nel tempo tre diverse ingegnerizzazioni delle schede generatore, la cui terza versione \u00e8 simile ma non uguale a quella italiana) e la sua successiva presa in carico dalla italiana EKO - EME a fine 1965, il generatore venne esteso a 7 ottave (nota pi\u00f9 bassa prodotta: DO-65Hz, nota pi\u00f9 acuta prodotta: SI- 7914Hz) e realizzato su circuiti stampati mentre la meccanica della tastiera venne riprogettata, utilizzando un telaio portante metallico e tasti plastici montati su singoli telaietti metallici aggiuntivi e fulcrati con delle bronzine sull'asta che attraversa tutta la tastiera.\nLa diversit\u00e0 di estensione delle due versioni di generatori, essenzialmente limitata fra prototipi/primissime produzioni e quelli di grande serie, giustifica la differente resa sonora che si aveva nei rispettivi modelli inglesi di prima produzione, e quelli successivi, inglesi, americani e italiani. La differenza diviene evidente nelle due ottave pi\u00f9 alte della tastiera e utilizzando il drawbar \"IV\": mancando note pi\u00f9 acute nei modelli con generatori 5 ottave si odono numerosi \"foldback\" (\"ripetizioni\" di note acute che ritornellano nell'ottava precedente, \u00e8 una tecnica di derivazione organara), e l'impressione generale \u00e8 quella di un suono meno stridulo e tagliente dei modelli equipaggiati con generatore 7 ottave.\nControlli ed effetti.\nIl Vox Continental a singolo manuale, modello pi\u00f9 noto e diffuso, usava sei controlli scorrevoli di volume chiamati \"drawbars\" (\"tiranti\") anzich\u00e9 gli interruttori a due posizioni (Tab Swicth o a levetta) adottati su molti altri organi combo. I primi due drawbars controllavano volume e timbrica generale delle voci (flauto ed ance, caratteristica \u00e8 l'indicazione sul \"drawbar\" \"M\" , lettera utilizzata per descrivere approssimativamente la forma dell'onda, triangolare simmetrica), mentre tre degli altri quattro, marcati 16', 8' e 4', controllavano il volume di ogni singolo suono parziale (sintesi armonica additiva), la cui altezza \u00e8 indicata tradizionalmente con la misura in piedi della lunghezza di una canna di organo del tipo labiale aperto, necessaria per produrre il do pi\u00f9 basso, misura riferita a una tastiera dall'estensione standard di 5 ottave (il Continental ne ha solo 4 e rinuncia alla prima ottava pi\u00f9 bassa).\nI primi tre \"drawbars\" 16', 8', 4', controllano quindi il volume di tre voci di uguale timbro ma con tre differenti altezze, fra loro distanti di un'ottava e variamente sommabili fra di loro per ottenere suoni pi\u00f9 ricchi ed \"estesi\". Poich\u00e9 l'altezza di 8' \u00e8 considerata piedaggio di riferimento o \"di fondazione\", il 16' risuoner\u00e0 un'ottava pi\u00f9 basso e il drawbar 4' risuoner\u00e0 un'ottava pi\u00f9 alto.\nSimilmente alla formazione additiva del timbro introdotta dalla Hammond, pi\u00f9 che utilizzarli come \"registri\" , i tiranti vanno interpretati come controlli di volume di note parziali, fondazione ed armoniche, anche se, a differenza dell'organo Hammond, ognuno dei tiranti non dava un suono puro pressoch\u00e9 sinusoidale, bens\u00ec era timbricamente dotato di armonici propri (onde quadre filtrate passa-basso a triangolari simmetriche) e questo \u00e8 il principale motivo di diversit\u00e0 timbrica fra il Continental e il suo lontano progenitore al quale inizialmente il progetto si \u00e8 ispirato.\nL'ultimo dei quattro drawbars, marcato \"IV\", controllava il volume di una Mixture (miscelazione preimpostata) di quattro voci acute: 2'2/3 + 2' +1'3/5 + 1' (riferite al fondo 8' occupano gli intervalli di duodecima XII + quintadecima XV + decimasettima XVII maggiore + vigesimaseconda XXII), conferendo una timbrica piuttosto sfavillante e aggressiva; la presenza nel Mixture della terza maggiore 1'3/5 dona alla timbrica finale un certo effetto nasale che pu\u00f2 ricordare un'ancia-cornamusa. Oltre ad un vibrato a singola velocit\u00e0 e singola intensit\u00e0, la cui regolazione di questi due parametri era tarata in fabbrica (era eventualmente possibile regolare i parametri solo aprendo il coperchio superiore per accedere all'elettronica interna), il Continental non aveva altri effetti speciali o suddivisione della tastiera in basso e discanto . Proprio questa sua semplicit\u00e0, insieme alla facile trasportabilit\u00e0, era apprezzato da molti musicisti.\nUtilizzo.\nQuesto strumento ha avuto una enorme diffusione ed \u00e8 comunemente associato al rock, beat e rock psichedelico degli anni '60, essendo stato usato da Ray Manzarek dei The Doors in diversi album e da Alan Price degli Animals, come pure dai Dave Clark Five . Brani famosi che utilizzano il Continental includono: \"The House of the Rising Sun\" (nota in Italia come \"La Casa del Sole\") degli Animals, \u00e8 protagonista in \"Break On Through\" e \"Light My Fire\" dei Doors, \"In-A-Gadda-Da-Vida\" degli Iron Butterfly, si riconosce in \"I'm a Believer\" dei Monkees, \u00e8 di fondo in \"Glad All Over\" dei Dave Clark Five e \"I'm Down\", e \"She said she said\" dei Beatles."}
{"id": "2602608", "revid": "154893", "url": "https://it.wikipedia.org/wiki?curid=2602608", "title": "Setta cristiana", "text": ""}
{"id": "2602614", "revid": "287204", "url": "https://it.wikipedia.org/wiki?curid=2602614", "title": "George Smith", "text": ""}
{"id": "2602617", "revid": "11959", "url": "https://it.wikipedia.org/wiki?curid=2602617", "title": "Imru\u02be l-Qays", "text": ""}
{"id": "2602619", "revid": "11959", "url": "https://it.wikipedia.org/wiki?curid=2602619", "title": "Imru\u02be l-Qays (Lakhmide)", "text": ""}
{"id": "2602624", "revid": "666668", "url": "https://it.wikipedia.org/wiki?curid=2602624", "title": "Helvecia Futsal Club", "text": "L'Helvecia Futsal Club \u00e8 una squadra inglese di calcio a 5 con sede a Londra.\nStoria.\nSoprannominata \"Helvecia do Brasil\", la formazione inglese \u00e8 storicamente composta in gran parte da giocatori di origine \"latina\", soprattutto brasiliani e portoghesi. Tra il 2008 ed il 2009 ha vinto due FA Futsal Cup e la prima edizione della FA Umbro Futsal League, qualificandosi alla Coppa UEFA 2009-10 dove \u00e8 uscita al primo turno."}
{"id": "2602625", "revid": "125656562", "url": "https://it.wikipedia.org/wiki?curid=2602625", "title": "Massimo Franco", "text": "Attivit\u00e0 professionale.\nLaureato in Giurisprudenza alla Sapienza - Universit\u00e0 di Roma, \u00e8 notista, commentatore e inviato politico del \"Corriere della Sera.\" In precedenza ha lavorato come editorialista di \"Avvenire\" e inviato de \"Il Giorno\" e poi di \"Panorama\". \nSaggista di fama, membro dell'International Institute for Strategic Studies di Londra (IISS), collabora alla trasmissione \"Otto e mezzo\" su LA7.\nSuoi articoli e analisi sono apparsi sulla rivista di geopolitica \"Limes\", sulla rivista francese \"\u00c9tudes\", sul bimestrale dell'IISS \"Survival\", sul quotidiano Los Angeles Times.\nMassimo Franco, che vive a Roma, \u00e8 sposato con Ilaria Angeli (comproprietaria con il fratello Stefano della casa editrice Franco Angeli) e ha tre figli, fino al 2011 ha collaborato con analisi su questioni italiane e vaticane a \"Comment is free\", il sito online del quotidiano \"The Guardian\" di Londra. Attualmente lavora come notista politico e commentatore presso la redazione romana del \"Corriere della Sera\".\nNessun rapporto di parentela con il ministro dell'Economia Daniele Franco."}
{"id": "2602626", "revid": "110157", "url": "https://it.wikipedia.org/wiki?curid=2602626", "title": "Puerto Nare", "text": "Puerto Nare \u00e8 un comune della Colombia facente parte del dipartimento di Antioquia.\nIl centro abitato venne fondato nel 1857, mentre l'istituzione del comune \u00e8 del 1968."}
{"id": "2602627", "revid": "338769", "url": "https://it.wikipedia.org/wiki?curid=2602627", "title": "Helvecia Futsal", "text": ""}
{"id": "2602628", "revid": "338769", "url": "https://it.wikipedia.org/wiki?curid=2602628", "title": "Helvecia Futsal club", "text": ""}
{"id": "2602629", "revid": "110157", "url": "https://it.wikipedia.org/wiki?curid=2602629", "title": "Puerto Triunfo", "text": "Puerto Triunfo \u00e8 un comune della Colombia facente parte del dipartimento di Antioquia.\nIl centro abitato venne fondato da Evenancio M\u00e1rquez Duque nel 1951, mentre l'istituzione del comune \u00e8 del 1977."}
{"id": "2602631", "revid": "767487", "url": "https://it.wikipedia.org/wiki?curid=2602631", "title": "Paul Seltenhammer", "text": "Biografia.\nCostumista, costume designer, scenografo, set decorator, disegnatore, Paul Seltenhammer \u00e8 stato uno dei maggiori protagonisti della scena del music hall internazionale.\nAustriaco di nascita, dopo il diploma di moda e costume, giovanissimo, si reca nel 1925 a Parigi.\nViene subito notato per il suo stile ironico e fantasioso e inizia a collaborare con Ert\u00e9 e a lavorare per gli spettacoli di vaudeville e caf\u00e9-chantant sino a raggiungere i locali pi\u00f9 in voga come il Moulin Rouge e come le grandi produzioni in cartellone negli Champs-Elys\u00e9es. \nSar\u00e0 proprio lui a inventare il costume il gonnellino di banane che porter\u00e0 al successo una giovane ballerina di colore americana appena giunta a Parigi Jos\u00e9phine Baker (un abito di scena destinato a divenire una delle icone del novecento). E a collaborare con l'altra diva del momento Mistinguett, per la quale curer\u00e0 anche l'ideazione di poster divenuti celebri come \u201cFolies en Folie\u201d.\nSubito dopo la guerra ritorna al Titania Palast, il grande locale berlinese che, grazie alle forze di occupazione, sta vivendo un nuovo fermento artistico. Paul si rimette all`opera, rinverdendo il successo del music hall con costumi, se possibile, ancora pi\u00f9 folli e imprevedibili.\nA partire dagli anni cinquanta, con il declino del Music Hall, Paul inizia a operare soprattutto nel cinema e poi per le serie televisive. In 20 anni di attivit\u00e0 realizza i costumi per Romy Schneider nel film \"Sissi, la favorita dello zar\". Nel 1967 ottiene la nomination all'Oscar per il film \"Il sigillo di Pechino\"."}
{"id": "2602632", "revid": "1543377", "url": "https://it.wikipedia.org/wiki?curid=2602632", "title": "Remedios (Colombia)", "text": "Remedios \u00e8 un comune della Colombia facente parte del dipartimento di Antioquia.\nIl centro abitato venne fondato da Francisco Mart\u00ednez de Ospina nel 1560, mentre l'istituzione del comune \u00e8 del 1840."}
{"id": "2602633", "revid": "154893", "url": "https://it.wikipedia.org/wiki?curid=2602633", "title": "Chiesa Avventista del Settimo Giorno", "text": ""}
{"id": "2602643", "revid": "1428919", "url": "https://it.wikipedia.org/wiki?curid=2602643", "title": "Dipartimento di Vera", "text": "Vera \u00e8 un dipartimento argentino, situato nella parte settentrionale della provincia di Santa Fe, con capoluogo la citt\u00e0 di Vera."}
{"id": "2602644", "revid": "7336", "url": "https://it.wikipedia.org/wiki?curid=2602644", "title": "Mama's &amp; Papa's", "text": ""}
{"id": "2602646", "revid": "1305772", "url": "https://it.wikipedia.org/wiki?curid=2602646", "title": "El Retiro", "text": " \nEl Retiro, o anche semplicemente Retiro, \u00e8 un comune della Colombia ubicato nelle Ande, facente parte del dipartimento di Antioquia.\nIl centro abitato venne fondato da un gruppo di coloni guidato da Juan Jos\u00e9 Mej\u00eda nel 1790, mentre l'istituzione del comune \u00e8 del 1814."}
{"id": "2602647", "revid": "7336", "url": "https://it.wikipedia.org/wiki?curid=2602647", "title": "Tony Bennet", "text": ""}
{"id": "2602648", "revid": "2217903", "url": "https://it.wikipedia.org/wiki?curid=2602648", "title": "Lorenzo Bianchini (regista)", "text": "Vive e opera a Udine. \u00c8 un esponente della produzione cinematografica indipendente italiana ed \u00e8 considerato un regista di culto.\nBiografia.\nNel 1997, da autodidatta, realizza il cortometraggio \"Paura dentro\", thriller psicologico. L'anno successivo produce e dirige \"Smoke Allucination\", sul satanismo. \u00c8 del 1999 il mediometraggio \"I denti della Luna\" (\"I Dincj de Lune\"), una storia di licantropia recitata in friulano che vince il primo premio della sezione Fiction della Mostre dal Cine Furlan.\nDebutta nel lungometraggio nel 2001 con \"Radice quadrata di tre (Lidr\u00ees cuadrade di tr\u00ea\"), una storia di orrore e satanismo sempre in lingua friulana. Scritto con Enzo Pituello, viene girato in mini-DV nei sotterranei dell'Istituto tecnico industriale Malignani di Udine (presso il quale il regista lavorava) con attori non professionisti ed . . Presentato al Far East Film Festival come evento speciale, viene distribuito in DVD nel 2006 dal Centro espressioni cinematografiche di Udine e vende pi\u00f9 di 1.000 copie nel primo mese in tutta Italia.\nSegue nel 2004 l'horror \"Custodes bestiae\", realizzato ancora in formato digitale, che ottiene un piccolo finanziamento dagli enti locali di Udine. Il film viene girato al mercato dell'antiquariato di Aquileia, la Biblioteca Arcivescovile, Villa Manin e i sotterranei del Forte di Osoppo. . Vince il primo premio al TOHorror Film Festival di Torino e viene distribuito in DVD dalla Ripley Home Video.\nNel 2005 realizza \"Film sporco\", questa volta una produzione in lingua italiana, ma sempre a basso costo e in gran parte improvvisato. Il film, definito un noir tarantiniano rimane inedito.\nFra il 2007 e il 2008 realizza il lungometraggio \"Occhi\", thriller psicologico prodotto dalla societ\u00e0 indipendente Rivolta Film del portoghese Francisco Villa-Lobos e Elena Pollacchi, e interpretato da Giovanni Visentin e Sofia Marques. \"Occhi\" debutta in anteprima mondiale agli Incontri cinematografici di Stresa nel giugno 2010. Il film non ha ancora trovato distribuzione. \nNel 2013 esce il suo quinto lungometraggio, \"Oltre il guado:\" un etologo naturalista \u00e8 intrappolato in un lontano villaggio, luogo d'antica maledizione. Il film \u00e8 girato tra i boschi di Monteprato e il centro antico di Topol\u00f2. La lingua questa volta \u00e8 un dialetto sloveno parlato in terre di frontiera.\nFra il 2014 e il 2015 dirige la webserie \"Sidera\", prodotta da Omar Soffici e ambientata a Sottoselva presso il vecchio istituto psichiatrico. L'opera \u00e8 presentata fuori concorso al TOHorror OFF 2015.\nNel 2019 realizza \"L'angelo dei muri\" (ancora non distribuito), il suo debutto nel cinema mainstream, un altro thriller-horror questa volta su un anziano che non vuole lasciare la sua casa e concepisce una strategia per continuare a viverci segretamente e che poi diventer\u00e0 la sua ossessione. Scrive il soggetto e la sceneggiatura assieme a Fabrizio Bozzetti e alla sorella Michela Bianchini. Il direttore della fotografia \u00e8 Peter Zeitlinger. Protagonisti il francese Pierre Richard e la slovena Iva Krajnc. \u00abQuesta storia non \u00e8 soltanto un contenitore di ricordi personali: \u00e8 il punto d'arrivo di un percorso iniziato con i miei film precedenti. Un percorso di sottrazione in cui il minimalismo narrativo e la rarefazione dei dialoghi sono portati all'estremo\u00bb dichiara Bianchini."}
{"id": "2602649", "revid": "310967", "url": "https://it.wikipedia.org/wiki?curid=2602649", "title": "Guido Viale (saggista)", "text": "Biografia.\n\u00c8 stato un leader della protesta studentesca nel \"sessantotto\" a Torino.\nFu in seguito dirigente di Lotta Continua e, negli anni della sua militanza politica, sub\u00ec anche un arresto (28 gennaio 1973). \nSi \u00e8 laureato nel 1978 in sociologia industriale presso la facolt\u00e0 di Lettere e filosofia dell'Universit\u00e0 di Torino.\nVive a Milano e si occupa di ricerche economiche, sociali e di politiche attive del lavoro in campo ambientale.\nDa anni, in qualit\u00e0 di esperto, interviene sulle principali testate nazionali per parlare di ambiente, economia e modello di sviluppo.\nNel 2014 \u00e8 promotore della lista per le elezioni europee, L'Altra Europa con Tsipras."}
{"id": "2602651", "revid": "27227519", "url": "https://it.wikipedia.org/wiki?curid=2602651", "title": "Ordre national de la L\u00e9gion d'honneur", "text": ""}
{"id": "2602658", "revid": "15756", "url": "https://it.wikipedia.org/wiki?curid=2602658", "title": "Celia Johnson", "text": "Nel 1947 ottenne una candidatura all'Oscar alla miglior attrice per l'interpretazione in \"Breve incontro\". Nel 1969 vinse il BAFTA alla migliore attrice non protagonista per la sua interpretazione nel film \"La strana voglia di Jean\", e nel 1974 il British Academy Television Award per la miglior attrice per \"Play for Today\".\nDagli anni cinquanta lavor\u00f2 a lungo anche per la televisione e per il teatro.\nInfanzia e adolescenza.\nCelia Johnson nacque a Richmond upon Thames nella contea del Surrey, seconda figlia di Robert Johnson e Ethel Griffiths. Chiamata familiarmente \"Betty\", la sua prima esibizione pubblica avvenne nel 1916, quando recit\u00f2 in uno spettacolo di beneficenza destinato a una raccolta fondi per i soldati della prima guerra mondiale. Frequent\u00f2 la St Paul's Girls' School di Londra dal 1919 al 1926 e suon\u00f2 nell'orchestra della scuola diretta da Gustav Holst.\nRecit\u00f2 in varie produzioni scolastiche, ma non ebbe altre esperienze teatrali, finch\u00e9 venne accettata, nel 1926, alla Royal Academy of Dramatic Art e successivamente trascorse un periodo a Parigi, studiando con Pierre Fresnay alla Com\u00e9die-Fran\u00e7aise. La Johnson, ricordando successivamente la sua scelta di una carriera da attrice afferm\u00f2 che recitare le piaceva abbastanza e che era abbastanza brava ed anche abbastanza cattiva per diventare un'attrice.\nCarriera.\nIl suo debutto, ed anche il suo primo ruolo professionale, fu nel ruolo di Sarah nella commedia \"il maggiore Barbara\", scritto da George Bernard Shaw, al Theatre Royal di Huddersfield nel 1928. L'anno seguente torn\u00f2 a Londra per sostituire Angela Baddeley nel ruolo di Currita nello spettacolo \"A Hundred Years Old\", al Lyric Theatre di Hammersmith.\nNel 1930 recit\u00f2 nello spettacolo \"Cynara\" con Sir Gerald Du Maurier e Gladys Cooper. L'anno seguente intraprese il suo primo viaggio negli Stati Uniti d'America per recitare a New York come Ofelia in una produzione dell\"'Amleto\".\nRitorn\u00f2 a Londra, dove recit\u00f2 in varie produzioni minori, prima di riuscire ad affermarsi in \"The Wind and the Rain\", in scena dal 1933 al 1935. La sua carriera teatrale giunse all'apice nel 1940 con l'interpretazione di Elizabeth Bennett in \"Orgoglio e pregiudizio\", e successivamente, sempre nel 1940, con il ruolo di Mrs. de Winter in \"Rebecca, la prima moglie\". La rappresentazione di quest'ultimo lavoro venne interrotta dopo che il teatro venne distrutto da una bomba nel settembre del 1940.\nDurante la seconda guerra mondiale, la Johnson visse con la sorella vedova e con la cognata, prendendosi cura dei figli e dei nipoti. Incapace di impegnare il suo tempo nella scrittura, a volte molto lunga, di una commedia, prefer\u00ec occuparsi di recensioni di film, che le permisero di dedicare il suo tempo alla famiglia e al suo lavoro per il Women's Auxiliary Police Corps. In questo periodo recit\u00f2 anche in \"Eroi del mare\" (1942) e in \"La famiglia Gibbon\" (1944), entrambi diretti da David Lean e scritti da No\u00ebl Coward.\nLean e Coward proposero alla Johnson anche il loro lavoro successivo, \"Breve incontro\" (1945). L'attrice accett\u00f2 l'impegno con grande perplessit\u00e0, a causa delle responsabilit\u00e0 familiari, ma essendo molto interessata al ruolo alla fine vi prese parte. Il film, un dramma romantico, narra la vicenda di una casalinga medio borghese, che si innamora di un medico (Trevor Howard) incontrato casualmente in una stazione ferroviaria. Per il suo ruolo la Johnson conquist\u00f2 il New York Film Critics Circle Award alla migliore attrice e ottenne la candidatura all'Oscar alla migliore attrice.\nDopo la guerra torn\u00f2 a dedicarsi alla famiglia, in particolare alle figlie, nate una nel 1946 e l'altra nel 1947. Il suo lavoro d'attrice rimase secondario per tutto il decennio successivo.\nRitorn\u00f2 a teatro nel 1957 recitando con Ralph Richardson in \"The Flowering Cherry\". Nella sua qualit\u00e0 di membro del Royal National Theatre, prese parte alle rappresentazioni di \"The Master Builder\" (1964) e \"Hay Fever\" (1965), successivamente recit\u00f2 anche in alcune serie televisive.\nPer il suo ruolo in \"La strana voglia di Jean\" (1969), ricevette il BAFTA alla migliore attrice non protagonista.\nFu nominata Commendatore dell'Ordine dell'Impero Britannico (CBE) nel 1958 e venne nominata Dama di Commenda (DBE) nel 1981.\nBiografia.\nCelia Johnson fu sposata con lo scrittore Peter Fleming dal 1936 fino alla morte di quest'ultimo, avvenuta nel 1971 durante una spedizione di caccia a Glecoe in Argyll, Scotland. Fleming era il fratello dello scrittore Ian Fleming. Dal matrimonio nacquero tre figli:\nCelia Johnson si allontan\u00f2 dalla sua carriera d'attrice mentre i suoi figli erano piccoli, preferendo dedicarsi alla famiglia. Venne sempre descritta come una donna sempre \"pronta a ridere\" e \"materna in modo esasperato\", pur restando divisa tra la sua voglia di prendersi cura della famiglia e il suo bisogno di recitare, come ricorda la figlia Kate.\nNel 1982 intraprese un tour insieme a Ralph Richardson, dopodich\u00e9 si ritir\u00f2 dalle scene. Le ultime settimane di vita le trascorse a Nettlebed, giocando a bridge con gli amici. Mor\u00ec nella sua casa per un ictus cerebrovascolare, lasciando ai figli un patrimonio di \u00a3150.557.\nEredit\u00e0.\nIl 18 dicembre 2008, per celebrare il centenario della sua nascita, \u00e8 stata applicata una targhetta blu sulla casa di Richmond Upon Thames, dove trascorse l'infanzia. Tra gli invitati alla cerimonia c'erano le figlie Kate e Lucy.\nIn un articolo comparso sul Times, Kate Grimond ha affermato che la \"tragedia del teatro\" \u00e8 data dal fatto che anche le pi\u00f9 grandi performance svaniscono dalla memoria e che la fama di Celia Johnson attualmente si basa solo sulla sua performance nel film \"Breve Incontro\"."}
{"id": "2602664", "revid": "709565", "url": "https://it.wikipedia.org/wiki?curid=2602664", "title": "Batman R.I.P.", "text": "Batman R.I.P. (\"Batman R.I.P.\") \u00e8 un arco narrativo pubblicato dalla DC Comics dal maggio al novembre 2008, nella collana \"Batman\", dal n. 676 al n. 681.\nTrama.\nPrologo.\nNell'ultimo anno il Cavaliere Oscuro \u00e8 stato tormentato dall'attacco di due emuli. Due poliziotti, apparentemente impazziti, si sono vestiti come Batman e hanno seminato il terrore nelle strade. Uno di loro, dal costume identico ma dotato di una pistola, ha sparato in faccia al Joker sfigurandolo; l'altro, rafforzato dal Venom usato da Bane (il suo costume sembra pi\u00f9 quello del criminale, infatti), ha ucciso svariate prostitute e ridotto in fin di vita lo stesso Batman. Durante un sogno, Damian Wayne li ha definiti due \"spettri\" e profetizzato l'arrivo di un terzo che avrebbe scandito la fine del Cavaliere Oscuro. Quel giorno arriva. Un uomo con un costume alternativo di Batman pi\u00f9 terrificante, demoniaco, fa irruzione nel commissariato di Polizia con un lanciafiamme parlando in modo confuso. Bruce interviene defilandosi da un appuntamento con la sua nuova ragazza Jezebel Jet, ma il criminale non si fa sorprendere e lo colpisce in petto con un proiettile esplosivo. La corazza lo salva, ma il violentissimo impatto gli causa un arresto cardiaco. Durante l'incoscienza Bruce ha delle visioni. Si vede proiettato in una realt\u00e0 parallela in cui un giovane se stesso, al primo anno di attivit\u00e0 come Batman, ha perseguitato l'assassino dei suoi genitori, Joe Chill, fino a spingerlo al suicidio (ci\u00f2 \u00e8 ispirato, come altre idee di Morrison in questa saga, a una storia della Golden Age). Le sue visioni sono guidate da una versione bizzarra di se stesso, il Batmito, con una creatura mostruosa sulla schiena (simbolo del suo subconscio e del trauma che lo condizioner\u00e0 per sempre). Ma soprattutto si ricorda di un esperimento a cui si era sottoposto: uno psicologo chiamato Simon Hurt lo aveva convinto a costringersi ad un isolamento forzato di dieci giorni sotto l'influenza di allucinogeni psicotropi. Questo avrebbe aiutato Batman a comprendere meglio i meandri della follia che spinge certi suoi nemici (in particolare il Joker) ad agire senza alcuna logica apparente, in modo imprevedibile, ed avrebbe aiutato il dottor Hurt ad avere il profilo psicologico approfondito dell'uomo con la mente pi\u00f9 potente del mondo. A questo esperimento collabor\u00f2 l'esercito. Quando si sveglia, Batman \u00e8 legato nel laboratorio in cui un tempo si sottopose a quell'esperimento e davanti a lui c'\u00e8 il suo emulo. Lo tortura duramente e nel frattempo parla dell'esperimento del dottor Hurt. Lui e i due suoi predecessori erano poliziotti trasformati in \"Batmen\" da Hurt. Il profilo psicologico ricavato doveva servire a Hurt per plasmare dei nuovi Cavalieri Oscuri con le stesse capacit\u00e0 mentali dell'originale, i quali, nei disegni di esercito e polizia, avrebbero dovuto sostituirlo qualora fosse morto. I soggetti furono tre poliziotti, tutti motivati da un forte trauma. In particolare, il terzo emulo, il pi\u00f9 pericoloso, fu traumatizzato dall'assassinio dei suoi familiari, uccisi da satanisti ingaggiati da Hurt per instillare nel suo cuore l'odio. Ma queste capacit\u00e0 vennero solo indotte nella psiche dei poliziotti, capacit\u00e0 che si sarebbero riattivate solo attraverso una parola chiave che avrebbe interrotto l'ipnosi. Il carattere mostruoso di questi esperimenti li port\u00f2 alla soppressione e la loro esistenza rimase un segreto fra i poliziotti di Gotham che volevano proteggere i loro compagni sottoposti al trattamento (segreto che continuano a celare gelosamente rendendo difficili le indagini di James Gordon). Approfittando della distrazione del suo aguzzino, Batman si libera e lo affronta. Il criminale riesce per\u00f2 a scappare e avverte Batman: il Guanto Nero sta per raggiungerlo. Per distrarsi Bruce accetta una cenetta romantica con la sua nuova ragazza. Lui e Jezebel sembrano in sintonia, ma lei capisce che lui non le sta mostrando il suo vero io. Sfortunatamente la cena viene interrotta da un criminale di serie B che rapisce la ragazza e fa riferimento al Guanto Nero. Bruce si infuria e attacca con violenza il criminale interrogandolo. Jezebel vede Bruce combattere e subito capisce: Bruce Wayne \u00e8 Batman. Dall'altra parte del mondo Talia Al Ghul sta addestrando Damian Wayne, figlio di lei e di Bruce. Delle voci le arrivano su un'organizzazione chiamata Guanto Nero che vuole uccidere il suo amato. La cosa non pu\u00f2 essere permessa e si mette subito in viaggio verso Gotham.\nR.I.P..\nPortando insieme un numero di concetti e personaggi esplorati da Grant Morrison durante il suo ciclo come scrittore di Batman, la storia pone l'accento sugli attentati del misterioso Dottor Simon Hurt e del Guanto Nero, l'organizzazione criminale dedita a corrompere i virtuosi e distruggere Batman e tutto ci\u00f2 che egli rappresenta.\nUsando un misto di attacchi sia fisici che psicologici, il Guanto Nero testa la risoluzione di Batman, forzandolo ad adottare temporaneamente, su consiglio del Bat-Mito, l'identit\u00e0 del Batman di Zur-En-Arrh, una personalit\u00e0 costruita da Bruce stesso per mantenere Batman in condizione di combattere nel caso fosse portato all'insania o gli cancellassero la memoria. Viene poi condotto al manicomio Arkham per combattere il Joker.\nPressoch\u00e9 sconfitto, Batman viene sepolto vivo dal Guanto Nero, un gruppo che include anche la fidanzata di Bruce Wayne, Jezebel Jet, che l'ha tradito. Con l'aiuto di Robin e Nightwing Batman riesce per\u00f2 a sovvertire la situazione. Nel confronto finale con il Dottor Hurt, Batman resta apparentemente vittima di un disastro causato dall'esplosione dell'elicottero su cui si trovava.\nLa storia si conclude con il fato di Batman e la vera identit\u00e0 del Dottor Hurt ancora avvolti nel mistero. Hurt aveva rivelato di essere Thomas Wayne, padre di Bruce. Batman era convinto che il Dottor Hurt fosse in realt\u00e0 Mangrove Pierce, un attore impazzito. Un molteplice numero di indizi disseminati nel corso del ciclo di Morrison portano a concludere che il Dottor Hurt sia addirittura il Diavolo.\nEdizione italiana.\nLa traduzione in lingua italiana \u00e8 stata pubblicata dalla Planeta DeAgostini nel volume \"Batman R.I.P.\", edito nel novembre 2009."}
{"id": "2602665", "revid": "27227756", "url": "https://it.wikipedia.org/wiki?curid=2602665", "title": "Ordre national de la Lib\u00e9ration", "text": ""}
{"id": "2602666", "revid": "256896", "url": "https://it.wikipedia.org/wiki?curid=2602666", "title": "Sabanalarga", "text": "Il toponimo Sabanalarga pu\u00f2 riferirsi a diverse localit\u00e0 della Colombia:"}
{"id": "2602671", "revid": "1543377", "url": "https://it.wikipedia.org/wiki?curid=2602671", "title": "Sabanalarga (Antioquia)", "text": "Sabanalarga \u00e8 un comune della Colombia facente parte del dipartimento di Antioquia.\nIl centro abitato venne fondato da Francisco de Herrera Campuzano e Mar\u00eda del Pardo nel 1614, mentre l'istituzione del comune \u00e8 del 1740."}
{"id": "2602672", "revid": "729019", "url": "https://it.wikipedia.org/wiki?curid=2602672", "title": "Coppa del Mondo di combinata nordica 1999", "text": "La Coppa del Mondo di combinata nordica 1999, sedicesima edizione della manifestazione organizzata dalla Federazione Internazionale Sci, ebbe inizio il 21 novembre 1998 a Rovaniemi, in Finlandia, e si concluse il 21 marzo 1999 a Zakopane, in Polonia.\nFurono disputate 17 gare in 14 diverse localit\u00e0, 11 individuali Gundersen, 6 sprint; 12 gare si svolsero su trampolino normale, 5 su trampolino lungo. Nel corso della stagione si tennero a Nagano i XVIII Giochi olimpici invernali, non validi ai fini della Coppa, il cui calendario contempl\u00f2 dunque un'interruzione nel mese di febbraio.\nIl norvegese Bjarte Engen Vik si aggiudic\u00f2 la coppa di cristallo, il trofeo assegnato al vincitore della classifica generale. Non vennero stilate classifiche di specialit\u00e0; Vik era il detentore uscente del trofeo.\nRisultati.\nLegenda:\nIN = individuale Gundersen\nSP = sprint\nNH = trampolino normale\nLH = trampolino lungo"}
{"id": "2602681", "revid": "1310927", "url": "https://it.wikipedia.org/wiki?curid=2602681", "title": "Zamora Club de F\u00fatbol", "text": "Lo Zamora Club de F\u00fatbol, \u00e8 una societ\u00e0 calcistica con sede a Zamora, in Castiglia e Le\u00f3n, in Spagna.\nGioca nella \"Primera Divisi\u00f3n RFEF\", la terza serie del campionato spagnolo.\nTornei nazionali.\n\u00c8 una societ\u00e0 calcistica dai mezzi economici da sempre molto modesti. Ci\u00f2 nonostante, grazie all'agonismo che contraddistingue questa squadra, \u00e8 riuscita comunque a non retrocedere mai, salvandosi spesso all'ultima giornata se non all'ultimo minuto. Detiene cos\u00ec il record di 22 partecipazioni consecutive nei campionati di Segunda B. La caratterisca \u00e8 quella di avere ogni anno formazioni giovanissime, mediamente ragazzi ventiduenni - ventitreenni semisconosciuti, motivati dall'avere un palcoscenico in cui dimostrare le proprie qualit\u00e0 e contare su una societ\u00e0, lo Zamora, che a fine campionato avvia regolarmente alla categoria superiore, la Segunda Adelante."}
{"id": "2602682", "revid": "1543377", "url": "https://it.wikipedia.org/wiki?curid=2602682", "title": "BravoGrazie", "text": "BravoGrazie \u00e8 un festival-concorso dedicato alla comicit\u00e0 e al cabaret che consiste nella sfida tra i vincitori di numerosi concorsi, facenti parte dell'omonimo circuito e distribuiti in diverse localit\u00e0 italiane.\nIn televisione.\nLa manifestazione, ideata e organizzata dalla Promoval, \u00e8 anche un programma televisivo, trasmesso per alcuni anni da Rai 2 e, nel 2009, da SKY Vivo. Nel 2010 e 2011 le fasi finali sono state ospitate dalle trasmissioni di Rai 1 \"Festa italiana\" (condotta da Caterina Balivo) e \"Se... a casa di Paola\" (condotta da Paola Perego), mentre nel 2012 la serata finale \u00e8 stata trasmessa in esclusiva dal canale satellitare Comedy Central.\nComici.\nVincitore di \"BravoGrazie\" che sono poi diventati comici famosi:\nPartecipanti di BravoGrazie che, pur non vincendo, hanno comunque avuto successo:\nCuriosit\u00e0.\nNel corso dell'edizione 1998, vinta da Ficarra e Picone, Alberto Sordi tenne a battesimo i comici del festival con l'unico seminario sulla comicit\u00e0 da lui tenuto nel corso della sua carriera."}
{"id": "2602684", "revid": "2127271", "url": "https://it.wikipedia.org/wiki?curid=2602684", "title": "Francesco Canella", "text": "Carriera.\nClub.\nInizia l'attivit\u00e0 agonistica tra le file del San Don\u00e0, per poi essere ingaggiato nel 1956 dal , che militava in serie B. Con i lagunari disputa tre buone annate, sfiorando la promozione in massima serie nei primi due anni di militanza.\nNel 1959 il grande balzo in Serie A con la cessione all'. Nella sua prima stagione i bianconeri raggiungono la salvezza e l'accesso alla Coppa Mitropa 1960, risultati che verranno bissati anche nella stagione seguente. Con i friulani arriva a disputare le semifinali della Coppa Mitropa 1961, perdendo contro lo Slovan Nitra.\nNell'ultima stagione in Friuli, Canella ed il suo club incappano nella retrocessione in Serie B, dove per\u00f2 non giocher\u00e0 venendo ingaggiato dalla Fiorentina.\nCon la Fiorentina nella stagione 1962-1963 si piazza al sesto posto, mentre in quella successiva ottiene un quarto posto e l'accesso alla Coppa delle Fiere 1964-1965.\nNel 1964 passa inizialmente al dove non gioc\u00f2 nemmeno una gara, per poi trasferirsi all'Inter. Il suo esordio avvenne il 15 novembre 1964 in un derby con il Milan che vide la sconfitta dei nero-azzurri per 0-3, ma alla fine l'Inter riusc\u00ec a vincere il campionato precedendo proprio il Milan. Canella gioc\u00f2 poco con i nerazzurri, solo 3 presenze il primo anno e una nei pochi mesi della stagione seguente.\nNel novembre 1965 Canella lascia i nerazzurri per passare al Genoa, che disputava la serie B ed esordendovi il 14 novembre nel pareggio esterno a reti bianche contro il . In quella stagione il Genoa si piazz\u00f2 al quinto posto, a soli due punti dalla promozione in massima serie.\nNella stagione seguente Canella torna a giocare in serie A tra le file del , una stagione non troppo fortunata che vedr\u00e0 la squadra piazzarsi all'ultimo posto con la conseguente retrocessione tra i cadetti.\nSi chiude cos\u00ec la parentesi nella massima serie di Canella che torna a giocare in Veneto tra le file della Mestrina. Gli arancioneri militano in Serie C, ma anche con il club veneto si piazzer\u00e0 all'ultimo posto, retrocedendo in serie D.\nRimane in Serie C nella stagione seguente tra le file del Marzotto Valdagno, dove otterr\u00e0 la salvezza grazie alla vittoria nello spareggio contro la \nNel 1969 passa al Belluno, militante in serie D. Nella sua seconda stagione con i gialloblu vince il girone C della Serie D, ottenendo la promozione in Serie C. Dopo due stragioni in Serie C lascia il Belluno per tornare al San Don\u00e0 dove nel campionato di Promozione 1973-74 chiuder\u00e0 la carriera agonistica e contemporaneamente inizier\u00e0 quella di allenatore. Con i biancocelesti vincer\u00e0 il campionato di Promozione 1974-75 approdando cos\u00ec alla serie D. Nella stagione 1978-1979 subentrer\u00e0 e verr\u00e0 esonerato dal San Don\u00e0. Come allenatore prester\u00e0 la sua opera in seguito al Montebelluna, al Belluno nel Campionato Interregionale 1981-1982, oltre al Portogruaro cui sar\u00e0 legato per tanti anni. Diviene anche un apprezzato direttore sportivo sia con il Portogruaro che in seguito con la Sanvitese.\nNazionale.\nCanella gioc\u00f2 con la Nazionale Italiana B (5 giugno 1963 Italia B-Austria B 2-0) e l'Italia giovanile."}
{"id": "2602689", "revid": "1391549", "url": "https://it.wikipedia.org/wiki?curid=2602689", "title": "Dipartimento di San Crist\u00f3bal", "text": "San Crist\u00f3bal \u00e8 un dipartimento argentino, situato nella parte centro-occidentale della provincia di Santa Fe, con capoluogo San Crist\u00f3bal.\nEsso confina a nord con i dipartimenti di Nueve de Julio e Vera; a est con quello di San Justo; a sud con i dipartimenti di Las Colonias e Castellanos; a ovest con le province de Santiago del Estero e di C\u00f3rdoba.\nSecondo il censimento del 2001, su un territorio di 14.850\u00a0km\u00b2, la popolazione ammontava a 64.935 abitanti, con un aumento demografico del 2,50% rispetto al censimento del 1991.\nIl dipartimento, nel 2001, era suddiviso in 32 distretti (\"distritos\"), con questi municipi (\"municipios\") o comuni (\"comunas\"):"}
{"id": "2602693", "revid": "107098", "url": "https://it.wikipedia.org/wiki?curid=2602693", "title": "Zamora CF", "text": ""}
{"id": "2602697", "revid": "486946", "url": "https://it.wikipedia.org/wiki?curid=2602697", "title": "UD Marbella", "text": ""}
{"id": "2602698", "revid": "1428919", "url": "https://it.wikipedia.org/wiki?curid=2602698", "title": "Dipartimento di San Javier (Santa Fe)", "text": "San Javier \u00e8 un dipartimento argentino, situato nella parte centro-orientale della provincia di Santa Fe, con capoluogo San Javier.\nEsso confina a nord con il dipartimento di General Obligado, a est con le province di Corrientes ed Entre R\u00edos; a sud con il dipartimento di Garay e a ovest con quelli di San Justo e Vera.\nSecondo il censimento del 2001, su un territorio di 6.929\u00a0km\u00b2, la popolazione ammontava a 29.912 abitanti, con un aumento demografico del 13,44% rispetto al censimento del 1991.\nIl dipartimento, nel 2001, era suddiviso in 6 distretti (\"distritos\"), con questi municipi (\"municipios\") o comuni (\"comunas\"):"}
{"id": "2602700", "revid": "767487", "url": "https://it.wikipedia.org/wiki?curid=2602700", "title": "Sergio Marchi (calciatore)", "text": "Carriera.\nCresce nel , nel 1938 passa al Genova 1893 dove milita fino al 1943 esordendo in Serie A il 18 settembre 1938 contro il Bologna. Nel 1944 ha disputato con il Pavia il torneo Lombardo. Nel dopoguerra gioca nel Milano il Torneo Benefico Lombardo (1945), poi nella stagione 1945-1946 passa all'Inter dove gioca tre stagioni per un totale di 78 presenze in campionato.\nNel 1948 passa al Cagliari, militante in Serie C, con cui gioca due stagioni prima di ritirarsi dall'attivit\u00e0 agonistica.\nCon la Nazionale italiana vanta una presenza e due con l'Italia B."}
{"id": "2602709", "revid": "1428919", "url": "https://it.wikipedia.org/wiki?curid=2602709", "title": "Dipartimento di San Jer\u00f3nimo", "text": "San Jer\u00f3nimo \u00e8 un dipartimento argentino, situato nella parte centro-orientale della provincia di Santa Fe, con capoluogo Coronda.\nEsso confina a nord con i dipartimenti di Las Colonias e La Capital; a est con la provincia di Entre R\u00edos; a sud con i dipartimenti di San Lorenzo e Iriondo; a ovest con il San Mart\u00edn.\nSecondo il censimento del 2001, su un territorio di 4.282\u00a0km\u00b2, la popolazione ammontava a 77.253 abitanti, con un aumento demografico del 10,77% rispetto al censimento del 1991.\nIl dipartimento, nel 2001, era suddiviso in 22 distretti (\"distritos\"), con questi municipi (\"municipios\") o comuni (\"comunas\"):"}
{"id": "2602718", "revid": "422722", "url": "https://it.wikipedia.org/wiki?curid=2602718", "title": "Semaforo intelligente", "text": "Il semaforo intelligente \u00e8 un particolare tipo di semaforo il cui scopo \u00e8 di mantenere pi\u00f9 alto il tempo di ciclo sulle arterie principali per favorire la rapidit\u00e0 e la redditivit\u00e0 e trova maggiore applicazione su incroci di strade a diversa importanza e flusso. Viene spesso confuso con il semaforo dissuasore, anch'esso definito \"intelligente\" che ha tutt'altra funzione (serve infatti a limitare la velocit\u00e0 elevando contravvenzioni automatiche).\nFunzionamento.\nAttraverso uno o pi\u00f9 sensori posti sulla via di transito, il semaforo riesce a percepire la presenza di veicoli e a quantificarli in modo approssimativo. Questo permette d'avere degli scambi pi\u00f9 oculati e dosati, infatti quando non si hanno pi\u00f9 veicoli che transitano sulla corsia A, il semaforo pu\u00f2 dare direttamente il verde alla corsia successiva B, senza attendere che esaurisca il tempo massimo previsto di A. Inoltre nel caso una strada sia priva di vetture, passa automaticamente alla strada successiva, in modo da risparmiare tempo e migliorare la viabilit\u00e0. Questa dinamica di funzionamento pu\u00f2 anche permettere di evitare la disattivazione del semaforo in caso di scarso traffico (per esempio di notte), in quanto al primo veicolo che giunge all'intersezione, pu\u00f2 essere data luce verde senza inutili attese.\nRilevamento veicolare.\nQuesto lavoro \u00e8 reso possibile dai sensori, dispositivi che permettono al semaforo di rilevare e quantificare il traffico stradale. Esistono diverse tipologie di sensori atti al rilevamento veicolare, ecco alcuni esempi:\nQuesti sensori sono collegati con la centralina semaforica, cui trasmettono le informazioni raccolte via cavo o via radio. I dati ricevuti in questo modo, oltre ad essere utili per una auto-regolazione del ciclo semaforico, possono essere raccolti per creare statistiche sul traffico."}
{"id": "2602720", "revid": "767487", "url": "https://it.wikipedia.org/wiki?curid=2602720", "title": "Ikara Colt", "text": "Gli Ikara Colt sono stati una punk-rock band formata da alcuni studenti dell'universit\u00e0 di Guildhall, a Londra. La band si form\u00f2 nel 1999 e si sciolse il 17 gennaio 2005. Tra le loro influenze le band Sonic Youth e The Fall."}
{"id": "2602723", "revid": "647919", "url": "https://it.wikipedia.org/wiki?curid=2602723", "title": "Duomo di Ales", "text": ""}
{"id": "2602724", "revid": "1851848", "url": "https://it.wikipedia.org/wiki?curid=2602724", "title": "Gianni Cosetti", "text": "Biografia.\nDopo aver fatto l'apprendista nell'albergo \u201cVal Pesarina\u201d gestito dal padre Sardo fra le montagne di Pesariis, nel 1953 frequenta la scuola alberghiera di Arta Terme. Prima di lasciare il Friuli per Roma dove assieme alla sua famiglia gestir\u00e0 la mensa aziendale e il bar del Quirinale (1958-1964), aiuta per un paio di anni i genitori nella conduzione dell'albergo Morgenleit di Sauris. Nel 1964 rientra in Carnia dove rileva la trattoria Cooperativa di Tolmezzo che gestisce fino al 1968. L'anno seguente inizia l'avventura del \u201cmitico Roma\u201d di piazza XX Settembre. Gli anni ottanta e novanta sono quelli del successo, scrivono di lui i pi\u00f9 importanti nomi del giornalismo enogastronomico, il suo ristorante \u00e8 frequentato da vip e intellettuali, da tutto il mondo arrivano intenditori della buona tavola per gustare le sue creazioni originali ma fortemente legate ai valori del territorio. Per Luigi Veronelli, i men\u00f9 del \u00abRoma sono immensi, inarrivabili, superiori\u00bb e Cosetti \u00e8 \u00abil cuoco pi\u00f9 moderno che l'Italia abbia mai avuto, perch\u00e9 ha intuito primo fra tutti il valore assoluto delle sue erbe, dei suoi funghi, dei prodotti delle sue malghe\u00bb. Nel 1991, il suo locale viene insignito della stella Michelin guadagnando prestigio a livello internazionale. Nel 1995 pubblica \"Vecchia e nuova cucina di Carnia\", l'opera che riassume quarantacinque anni di sperimentazione intrecciata alla tradizione, omaggiando la sua terra natia. Verso la fine degli anni novanta, quando il \u201cRoma\u201d chiude per ristrutturazione, Gianni continua a cucinare per il \u201cRisit d'aur\u201d dei Nonino e ad insegnare la sua arte a giovani promesse dei fornelli. Nel 2000 dovette abbandonare in va definitiva la propria attivit\u00e0 a causa di una malattia; tuttavia, rimase presente nell'ambiente ove ide\u00f2 un concorso per giovani cuochi. Agli inizi del 2001 le sue precarie condizioni di salute si aggravano e il 20 febbraio, all'ospedale di Tolmezzo, si spegne accanto alle tre figlie Gabriella, Anna e Silvia."}
{"id": "2602729", "revid": "123044565", "url": "https://it.wikipedia.org/wiki?curid=2602729", "title": "Pallavolo Pontecagnano Faiano", "text": "La Volley Project Pontecagnano \u00e8 una societ\u00e0 pallavolistica femminile e maschile italiana con sede a Pontecagnano Faiano. Attualmente milita nel Serie B2 femminile e serie D maschile italiano.\nStoria della societ\u00e0.\nLa societ\u00e0 nasce nel 1983, militando inizialmente nei campionati regionali. Al termine della stagione 2006-07 ottiene la promozione in Serie B1.\nNella stagione 2008-09 conquista una nuova promozione, questa volta in Serie A2, facendo quindi l'esordio nella pallavolo professionistica nella stagione successiva."}
{"id": "2602732", "revid": "122513689", "url": "https://it.wikipedia.org/wiki?curid=2602732", "title": "Phil Thompson", "text": "Caratteristiche tecniche.\n\u00c8 stato un difensore centrale.\nCarriera.\nClub.\nPerno della difesa del Liverpool dove \u00e8 stato titolare indiscusso per oltre un decennio fino al 1984, riuscendo a vincere praticamente tutto con la maglia dei \"Reds\" sia in patria che in Europa.\nHa concluso la carriera nel 1986 dopo aver giocato le ultime due stagioni con lo Sheffield United.\nNazionale.\nHa debuttato nella Nazionale maggiore inglese nel 1976.\nHa fatto parte della spedizione agli Europei del 1980 e poi ai Mondiali spagnoli del 1982. Ha collezionato complessivamente 42 presenze segnando una rete.\nDopo il ritiro.\nRimasto nell'ambiente del , ha svolto l'incarico di manager della squadra per sei mesi tra il 2001 ed il 2002, sostituendo il tecnico G\u00e9rard Houllier che fu costretto a lasciare la panchina per diverso tempo a causa di problemi di salute.\nDopo aver lasciato lo staff dei \"Reds\" nel 2004 ha iniziato a lavorare come commentatore per Sky."}
{"id": "2602734", "revid": "1428919", "url": "https://it.wikipedia.org/wiki?curid=2602734", "title": "Dipartimento di San Justo (Santa Fe)", "text": "San Justo \u00e8 un dipartimento argentino, situato nella parte centrale della provincia di Santa Fe, con capoluogo San Justo.\nEsso confina a nord con il dipartimento di Vera, a est con quelli di San Javier e Garay; a sud con il dipartimento di La Capital e a ovest con quelli di Las Colonias e San Crist\u00f3bal.\nSecondo il censimento del 2001, su un territorio di 5.575\u00a0km\u00b2, la popolazione ammontava a 40.379 abitanti, con un aumento demografico del 9,47% rispetto al censimento del 1991.\nIl dipartimento, nel 2001, era suddiviso in 18 distretti (\"distritos\"), con questi municipi (\"municipios\") o comuni (\"comunas\"):"}
{"id": "2602748", "revid": "1428919", "url": "https://it.wikipedia.org/wiki?curid=2602748", "title": "Dipartimento di San Lorenzo (Santa Fe)", "text": "San Lorenzo \u00e8 un dipartimento argentino, situato nella parte sud-orientale della provincia di Santa Fe, con capoluogo San Lorenzo.\nEsso confina a nord con il dipartimento di San Jer\u00f3nimo, a est con la provincia di Entre R\u00edos e il dipartimento di Rosario; a sud con il dipartimento di Constituci\u00f3n e a ovest con quelli di Caseros e Iriondo.\nSecondo il censimento del 2001, su un territorio di 1.867\u00a0km\u00b2, la popolazione ammontava a 142.097 abitanti, con un aumento demografico del 9,32% rispetto al censimento del 1991.\nIl dipartimento, nel 2001, era suddiviso in 15 distretti (\"distritos\"), con questi municipi (\"municipios\") o comuni (\"comunas\"):"}
{"id": "2602749", "revid": "94902", "url": "https://it.wikipedia.org/wiki?curid=2602749", "title": "Balani", "text": ""}
{"id": "2602766", "revid": "1428919", "url": "https://it.wikipedia.org/wiki?curid=2602766", "title": "Dipartimento di San Mart\u00edn (Santa Fe)", "text": "San Mart\u00edn \u00e8 un dipartimento argentino, situato nella parte sud-orientale della provincia di Santa Fe, con capoluogo Sastre.\nEsso confina a nord con i dipartimenti di Castellanos e Las Colonias; a est con il dipartimento di San Jer\u00f3nimo; a sud con quello di Belgrano; e a ovest con la provincia di C\u00f3rdoba.\nSecondo il censimento del 2001, su un territorio di 4.860\u00a0km\u00b2, la popolazione ammontava a 60.698 abitanti, con un aumento demografico del 6,27% rispetto al censimento del 1991.\nIl dipartimento, nel 2001, era suddiviso in 17 distretti (\"distritos\"), con questi municipi (\"municipios\") o comuni (\"comunas\"):"}
{"id": "2602773", "revid": "767487", "url": "https://it.wikipedia.org/wiki?curid=2602773", "title": "Hans Tilkowski", "text": "\u00c8 morto nel 2020 all'et\u00e0 di 84 anni dopo una lunga malattia.\nCarriera.\nClub.\nDopo aver militato per sette anni nel Westfalia Herne, nel 1963 viene ingaggiato dal , con la maglia dei gialloneri, dopo aver vinto la Coppa di Germania, nel 1965 viene insignito del premio \"Calciatore tedesco dell'anno\" e l'anno seguente vince la Coppa delle Coppe. Nel corso della prima stagione - 1963-64 - gioca la semifinale di Coppa dei Campioni contro l'Inter (2-2 e 0-2) e, nel match di ritorno, si infortuna in modo serio alla testa, andando a sbattere contro il palo, alla sua sinistra, per sventare un pericoloso tiro-cross di Jair. Nel 1967 passa all'Eintracht Francoforte dove chiude la carriera nel 1970.\nNazionale.\nDebutta nella Nazionale della Germania Ovest nel 1957, fa parte della spedizione tedesca ai Mondiali cileni del 1962 dove per\u00f2 non scende mai in campo; \u00e8 invece il titolare fra i pali della formazione germanica durante i Mondiali del 1966 in Inghilterra: in tale manifestazione la squadra raggiunse la finale contro l'Inghilterra, dove fu sconfitta 4-2, fu quindi lui a subire uno dei gol fantasma pi\u00f9 celebri della storia del calcio, segnato dall'inglese Geoff Hurst.\nAllenatore.\nConclusa la carriera da calciatore, ha lavorato come allenatore in tutti gli anni Settanta e fino ai primi anni Ottanta. Ha allenato , Monaco 1860, Norimberga, Saarbrucken e i greci dell'."}
{"id": "2602779", "revid": "216538", "url": "https://it.wikipedia.org/wiki?curid=2602779", "title": "FILPJ", "text": ""}
{"id": "2602784", "revid": "1903739", "url": "https://it.wikipedia.org/wiki?curid=2602784", "title": "Hisako, principessa Takamado", "text": "Biografia.\nPrimi anni di vita, formazione e carriera.\nHisako Tottori \u00e8 nata a Tokyo il 10 luglio 1953 da un industriale, Shigejiro Tottori e sua moglie, Fumiko Tomoda. Hisako ha accompagnato il padre in Inghilterra, dove \u00e8 stato trasferito per lavoro e, ancora bambina, ha imparato bene la lingua inglese.\nSuccessivamente, nel 1975, si \u00e8 laureata al Girton College dell'Universit\u00e0 di Cambridge in antropologia e archeologia. Al suo ritorno in Giappone, ha trovato lavoro per una societ\u00e0 di traduzione, ma ben presto \u00e8 tornata in Inghilterra per conoscere la terminologia giuridica utilizzata negli statuti societari.\nNel 1982, \u00e8 rientrata in patria. Dopo il suo ritorno, \u00e8 stata assunta per assistere il principe Mikasa come interprete e assistente al 31\u00b0 Simposio internazionale culturale Asia-Nord Africa.\nLa principessa \u00e8 autrice di due libri per bambini pubblicati in inglese: \"Katie and the Dream-Eater\" (OUP, 1996) e \"Lulie Iceberg\" (OUP, 1998).\nNel febbraio del 2012, ha ricevuto un dottorato di ricerca in arte dall'Universit\u00e0 delle Arti di Osaka.\nMatrimonio e famiglia.\nIl 23 aprile 1984, ha partecipato a un ricevimento offerto all'ambasciata del Canada a Tokyo. L\u00ec ha conosciuto il principe Norihito. Quest'ultimo si \u00e8 dichiarato il 20 maggio successivo mentre il Consiglio della Casa Imperiale ha annunciato il fidanzamento il 1\u00ba agosto 1984.\nLa cerimonia ufficiale ha avuto luogo il 17 settembre 1984; le nozze sono state celebrate il 6 dicembre 1984. Il principe e la principessa hanno avuto tre figlie:\nIl principe Takamado \u00e8 morto il 21 novembre 2002 di fibrillazione ventricolare mentre giocava a squash con l'ambasciatore canadese, Robert G. Wright, nell'ambasciata del Canada.\nServizio pubblico.\nIl principe e la principessa Takamado erano la coppia che ha viaggiato di pi\u00f9 nella famiglia imperiale giapponese: insieme hanno visitato trentacinque paesi in quindici anni, al fine di rappresentare il Giappone in varie funzioni. Le ultime visite del principe hanno incluso l'Egitto e il Marocco nel maggio del 2000, le Hawaii nel luglio del 2001, per promuovere la cerimonia del t\u00e8 giapponese, e la Corea del Sud, tra maggio e giugno del 2002. Quest'ultimo viaggio \u00e8 stato fatto al fine di partecipare alla cerimonia di apertura del campionato mondiale di calcio del 2002. \u00c8 stata la prima visita reale giapponese dopo la seconda guerra mondiale, ed \u00e8 stato un passo importante per la promozione delle relazioni bilaterali amichevoli tra i due paesi. La coppia ha fatto un lungo giro del paese, ha incontrato sia il presidente Kim Dae-jung che persone comuni e ha visitato gli impianti per i disabili fisici che la principessa coreana Masako Nashimoto aveva sponsorizzato.\nDopo la morte del principe, la moglie \u00e8 stata estremamente attiva in un gran numero di organizzazioni di beneficenza che coinvolgono lo sport, lo scambio culturale e l'ambiente, assumendo tutti i ruoli precedentemente detenuti dal suo defunto marito, oltre a numerosi nuovi incarichi. Dal novembre del 2002, la principessa ha servito come presidente onorario del Trofeo principe Takamado, una competizione di oratoria tra scuole superiori giapponesi.\nNel giugno del 2003, ha visitato Dublino per i giochi olimpici speciali. Nel giugno dell'anno successivo, ha fatto una visita ufficiale in Canada, viaggiando ampiamente in tutta la nazione come parte del 75\u00ba anniversario delle relazioni diplomatiche formali tra il Canada e il Giappone. Durante questa visita, ha ricevuto due dottorati honoris causa in giurisprudenza, uno dall'Universit\u00e0 dell'Alberta e l'altro dall'Universit\u00e0 dell'Isola Principe Edoardo. Nel novembre successivo, ha visitato Bangkok, per partecipare alla 3\u00aa Conferenza dell'Unione Internazionale per la Conservazione della Natura in qualit\u00e0 di presidente onorario di BirdLife International, ONG che si prefigge come scopo la protezione e la conservazione delle varie specie aviarie esistenti al mondo, soprattutto di quelle pi\u00f9 a rischio e la restaurazione e preservazione dei loro habitat naturali. Nel marzo del 2004 infatti, la principessa \u00e8 stata eletta per succedere alla regina Noor di Giordania in qualit\u00e0 di presidente onorario di BirdLife International.\nNel 2008, ha visitato Montevideo e Buenos Aires per la Birdlife World Conservation Conference. Durante questa visita, ha partecipato ad una speciale partita di polo, giocata in suo onore dai fratelli Novillo Astrada presso La Aguada Polo Club.\nNel giugno del 2005, ha visitato la Germania per assistere alla FIFA Confederations Cup; era presente alle partite Germania-Argentina e Giappone-Brasile. In seguito, ha visitato la Giordania per assistere al matrimonio della principessa Badiya bint El Hassan. Nel novembre dello stesso anno, \u00e8 tornata in Inghilterra per il Consiglio Globale di BirdLife International. Nel gennaio dell'anno successivo, \u00e8 tornata in Canada per assistere all'apertura della galleria del Giappone \"Principe Takamado\" presso il Royal Ontario Museum. Nello stesso anno \u00e8 ritornata anche in Germania per il campionato mondiale di calcio del 2006.\nNel giugno del 2013, si \u00e8 recata in Svezia per partecipare al matrimonio della principessa Maddalena e Christopher O'Neill. Il 18 giugno dell'anno successivo ha visitato Brasile, Colombia e Francia. In Brasile, ha assistito ad una partita di calcio della coppa del mondo, essendo presidente onorario della Federazione calcistica del Giappone. In Colombia, ha visitato la locale Federazione di calcio. In Francia, ha partecipato alla manifestazione della Federazione internazionale di kyudo, essendo presidente onoraria della federazione nazionale. \u00c8 rientrata in Giappone il 24 giugno."}
{"id": "2602785", "revid": "287204", "url": "https://it.wikipedia.org/wiki?curid=2602785", "title": "Chiesa di Santa Maria di Sibiola", "text": "Santa Maria di Sibiola \u00e8 una chiesa romanica, situata nelle campagne del comune di Serdiana.\nStoria.\nLa chiesetta di Santa Maria sorge nella localit\u00e0 campestre dove, nel medioevo, era ubicato il villaggio di Sibiola, la cui esistenza \u00e8 documentata dal 1215 al XVI secolo. \"Villa Sibiola\", come risulta da un inventario del 1338, era tra i possedimenti dei monaci benedettini dell'Abbazia di San Vittore di Marsiglia. Nel 1341 compare per la prima volta il titolo di \"Santa Maria di Sibiola\".\nL'erezione della chiesa di Santa Maria si fa risalire al primo quarto del XII secolo ad opera delle maestranze a servizio dei monaci Vittorini.\nDescrizione.\nL'edificio, in pietra arenaria, presenta la facciata, a terminale piatto e delimitata dalle due paraste angolari, in cui si aprono due portali archivoltati; il portale sud \u00e8 sormontato da una bifora, mentre l'altro da una monofora. Nove archetti pensili su peducci scolpiti, corrono lungo il terminale; una teoria di archetti orna anche i prospetti laterali e le due absidi semicircolari, rivolte ad est. La chiesa era dotata originariamente di un campanile a vela, a cui si accedeva mediante la caratteristica scala esterna, ancora visibile sul lato nord. L'interno, a pianta rettangolare, \u00e8 diviso in due navate (quella sud di larghezza maggiore) tramite archi a tutto sesto su pilastri cruciformi. Le volte a botte sono scandite da sottarchi, simili a quelli presenti nella basilica di San Saturnino a Cagliari. Ciascuna navata termina in un'abside semicircolare, entrambe sormontate da un oculo. Al centro dell'abside sud, pi\u00f9 grande di quella nord, si apre una monofora; qui si trova anche l'altare, ornato da un crocifisso ligneo.\nAll'interno della chiesa era custodito il retablo del \"Giudizio Universale\", opera del XV secolo attribuita al \"Maestro di Olzai\" (artista identificabile in Antonio o Lorenzo Cavaro). Le due tavole superstiti del retablo sono attualmente custodite nella Pinacoteca nazionale di Cagliari."}
{"id": "2602787", "revid": "253269", "url": "https://it.wikipedia.org/wiki?curid=2602787", "title": "Imogen Poots", "text": "Biografia.\nImogen Poots \u00e8 nata a Hammersmith, un quartiere di Londra, da Fiona Poots (nata Goodall) e Trevor Poots, produttore tv. \u00c8 membro della YoungBlood Theatre Company e modella per la Select Model Management. \nIl suo primo ruolo importante \u00e8 quello della giovane Valerie nel film \"V per Vendetta\" del 2006. Nel 2004 \u00e8 anche apparsa in un episodio della Serie TV \"Casuality\". Nel 2007 ha partecipato al cortometraggio \"Wish\" di Matt Day e nel 2007 al film per la TV \"Io, Jane Austen\". \u00c8 apparsa nel film \"Cracks\" (diretto da Jordan Scott dal romanzo omonimo di Sheila Kohler) e in due produzioni americane, \"Waking Madison\" e \"Solitary Man\", in seguito partecipa all'adattamento cinematografico di Enda Walsh \"I segreti della mente\". Nel 2014 ha recitato nel film \"Need For Speed\". Nello stesso anno prende parte del film \"Quel momento imbarazzante\" e a vari altri lungometraggi. \nNegli anni successivi continua a dedicarsi prevalentemente al cinema, apparendo in film come \"Green Room\", \"I Kill Giants\", \"L'arte della difesa personale\", \"Black Christmas\" e \"Vivarium\", recitando come protagonista negli ultimi due; torna in TV solo nel 2016 per la serie \"Roadies\". Nel 2020 recita nel pluripremiato film \"The Father\", affiancando i celebri Anthony Hopkins e Olivia Colman, nella miniserie \"Un volto, due destini\". Sempre nel 2020 recita in \"Fuga a Parigi\", con protagonista Michelle Pfeiffer.\nDoppiatrici italiane.\nNelle versioni in italiano delle opere in cui ha recitato, Imogen Poots \u00e8 stata doppiata da:"}
{"id": "2602788", "revid": "122129692", "url": "https://it.wikipedia.org/wiki?curid=2602788", "title": "Fabbisogno finanziario", "text": "Il fabbisogno finanziario, dal punto di vista economico e finanziario, \u00e8 costituito da quella necessit\u00e0 che prevalentemente sorge all'inizio della vita di un'impresa quando si ha che le uscite monetarie precedono le entrate monetarie.\nIl fabbisogno finanziario \u00e8 riscontrabile all'interno dell'azienda nel momento in cui quest'ultima, avendo fatto investimenti, \u00e8 ancora in attesa di conseguirne i realizzi.\nSi pu\u00f2 quindi affermare che il fabbisogno finanziario rappresenta quell'intervallo temporale che vi \u00e8 tra il momento in cui l'azienda ha sostenuto i costi e quello in cui ottiene i conseguenti realizzi.\nIl fabbisogno finanziario pu\u00f2 nascere anche nel caso contrario, ovvero nel momento in cui un'impresa consegue i realizzi (ricavi anticipati) affrontando in un secondo tempo i costi, i quali fanno sorgere un problema di competenza economica perch\u00e9 a fronte dei ricavi non ancora incassati vengono sostenute le spese.\nLa copertura al fabbisogno finanziario lordo va ricercata attraverso fonti interne o esterne all'azienda.\nNel primo caso attraverso il flusso generato dalla gestione, ovvero come conseguenza delle operazioni di realizzo, quindi attraverso il positivo conseguimento dei ricavi che ci permette di affrontare i costi (endofinanziamento).\nNel secondo caso ricorreremo al prestito: l'impresa potr\u00e0 cercare finanziamenti da terzi (banche, istituti di credito) o attraverso il vincolo della propriet\u00e0.\nNaturalmente, \u00e8 utile affermare che, per il bene dell'azienda, in questa fase delicata di fabbisogno finanziario, la condizione ottimale \u00e8 quella di cercare il meno possibile di attivare finanziamenti derivanti da terzi per non creare maggiori debiti.\nInfine, a seconda della durata temporale della fase di fabbisogno finanziario, distinguiamo:"}
{"id": "2602799", "revid": "110157", "url": "https://it.wikipedia.org/wiki?curid=2602799", "title": "Comitato Olimpico del Bahrein", "text": "Il Comitato Olimpico del Bahrein (noto anche come \"\u0627\u0644\u0628\u062d\u0631\u064a\u0646 \u0627\u0644\u0644\u062c\u0646\u0629 \u0627\u0644\u0627\u0648\u0644\u0645\u0628\u064a\u0629\" in arabo) \u00e8 un'organizzazione sportiva bahreinita, nata nel 1978 a Manama, Bahrain.\nRappresenta questa nazione presso il Comitato Olimpico Internazionale (CIO) dal 1979 ed ha lo scopo di curare l'organizzazione ed il potenziamento dello sport in Bahrein e, in particolare, la preparazione degli atleti bahreiniti, per consentire loro la partecipazione ai Giochi olimpici. L'associazione \u00e8, inoltre, membro del Consiglio Olimpico d'Asia.\nL'attuale presidente dell'organizzazione \u00e8 Nasser Bin Hamad Al Khalifa, mentre la carica di segretario generale \u00e8 occupata da Ahmed Bin Hamad Al Khalifa."}
{"id": "2602802", "revid": "110157", "url": "https://it.wikipedia.org/wiki?curid=2602802", "title": "Armstrong (Santa Fe)", "text": "Armstrong \u00e8 un municipio di seconda categoria dell'Argentina, appartenente alla provincia di Santa Fe, nel dipartimento di Belgrano.\nIl comune \u00e8 stato istituito il 14 dicembre 1884.\nStoria.\nArmstrong fu fondata come colonia attorno a una stazione ferroviaria appena installata nel 1882. All'epoca l'area era occupata dalla maggioranza da immigrati italiani . Il nome dell'insediamento era un omaggio a Thomas Armstrong, un pioniere nello sviluppo della Ferroviaria centrale argentina.\nPopolazione.\nIn base al censimento del 2001, la citt\u00e0 contava 10.388 abitanti, con un incremento dell'8,7% rispetto al censimento precedente (1991)."}
{"id": "2602813", "revid": "111196439", "url": "https://it.wikipedia.org/wiki?curid=2602813", "title": "Caravaca Club de F\u00fatbol", "text": "Il Caravaca Club de F\u00fatbol, era una societ\u00e0 calcistica con sede a Caravaca de la Cruz, nella comunit\u00e0 Murcia, in Spagna. \nDopo la stagione 2010\u201311, in seguito a problemi economici, il presidente sposta la sede del club presso La Uni\u00f3n, rinominando il club Club de F\u00fatbol La Uni\u00f3n."}
{"id": "2602822", "revid": "107098", "url": "https://it.wikipedia.org/wiki?curid=2602822", "title": "Caravaca CF", "text": ""}
{"id": "2602823", "revid": "110157", "url": "https://it.wikipedia.org/wiki?curid=2602823", "title": "Associazione Olimpica del Bangladesh", "text": "L'Associazione Olimpica del Bangladesh (noto anche come \"\u09ac\u09be\u0982\u09b2\u09be\u09a6\u09c7\u09b6 \u0985\u09b2\u09bf\u09ae\u09cd\u09aa\u09bf\u0995 \u09b8\u0982\u09b8\u09cd\u09a5\u09be\") \u00e8 un'organizzazione sportiva bangladese, nata nel 1979 a Dacca, Bangladesh.\nRappresenta questa nazione presso il Comitato Olimpico Internazionale (CIO) dal 1980 ed ha lo scopo di curare l'organizzazione ed il potenziamento dello sport in Bangladesh e, in particolare, la preparazione degli atleti bangladesi, per consentire loro la partecipazione ai Giochi olimpici. L'associazione \u00e8, inoltre, membro del Consiglio Olimpico d'Asia.\nL'attuale presidente dell'organizzazione \u00e8 Ahmad Moeen, mentre la carica di segretario generale \u00e8 occupata da Ahmed Kutubuddin."}
{"id": "2602824", "revid": "2108263", "url": "https://it.wikipedia.org/wiki?curid=2602824", "title": "Giovanni II del Viennois", "text": "Origine.\nGiovanni, secondo il \"De Allobrogibus libri novem\", era il figlio primogenito del signore di Coligny, barone de la Tour-du-Pin e delfino del Viennois e conte di Albon Umberto I (1240 c.a. \u2013 1307) e della delfina del Viennois e contessa di Albon, contessa di Grenoble, di Oisans, di Brian\u00e7on, di Embrun e di Gap, Anna di Borgogna (1255 \u2013 1299), che ancora secondo il \"De Allobrogibus libri novem\", era la figlia femmina primogenito del delfino del Viennois e conte di Albon, conte di Grenoble, di Oisans, di Brian\u00e7on, di Embrun e di Gap, Ghigo VII e della Signora di Faucigny, Beatrice, che, secondo il documento n\u00b0 407 del \"Peter der Zweite Graf von Savoyen, Markgraf in Italien, sein Haus und seine Lande\", dello storico, Ludwig Wurstenberger, era l'unica figlia del Conte di Savoia, Conte di Richmond e Lord guardiano dei cinque porti, Pietro II e, come ci conferma il documento n\u00b0 583 del \"Peter der Zweite Graf von Savoyen, Markgraf in Italien, sein Haus und seine Lande\", dello storico, Ludwig Wurstenberger, della Signora di Faucigny, Agnese, che era la figlia primogenita di Aimone II, signore di Faucigny (discendente dai Signori di Faucigny e dai Conti di Ginevra) e della moglie di cui non si conoscono n\u00e9 il nome n\u00e9 gli ascendenti.Umberto I de la Tour-du-Pin era figlio di Alberto IV, barone de la Tour du Pin (1205 \u2013 1259) e di Beatrice di Coligny (1200 \u2013 1241); infatti secondo il documento n\u00b0 814 del \"Peter der Zweite Graf von Savoyen, Markgraf in Italien, sein Haus und seine Lande\", dello storico, Ludwig Wurstenberger, era fratello del Signore de la Tour-du-Pin, Alberto V, che secondo il documento n\u00b0 4736 del \"Recueil des chartes de l'abbaye de Cluny. Tome 6\", era figlio di Alberto IV, barone de la Tour du Pin e della moglie che, secondo il documento T della \"Histoire de Dauphin\u00e9 et des princes qui ont port\u00e9 le nom de dauphins\" era Beatrice di Coligny, che era figlia di Ugo I signore di Coligny (1170 \u2013 1205) e di Beatrice d'Albon, che era stata delfina del Viennois e contessa di Albon dal 1168 al 1228.\nBiografia.\nI suoi genitori, Anna e Umberto divennero Delfini nel 1282, alla morte, senza discendenza, del fratello di Anna, il delfino del Viennois e conte di Albon, Giovanni I, in quanto Anna era erede dell titolo di Delfina del Viennois, in base al testamento fatto il 27 giugno 1267, dal padre, Ghigo VII (\"Guigo Dalphinus, Vienn. et Albonis comitis\"), che aveva disposto che il suo erede sarebbe stato il figlio maschio primogenito, Giovanni (\"Johannem filium meum eredem mihi\"), ed in caso di morte di Giovanni le due figlie femmine, Anna e Caterina (\"Annam et Catharinam filias meas\") sotto la tutela della moglie, Beatrice (\"Beatrix uxor mea\").\nNel 1289, secondo il documento n\u00b0 XLVII della \"Histoire de Dauphin\u00e9 et des princes\", Giovanni venne investito del titolo di barone de la Tour-du-Pin e delfino del Viennois e conte di Albon, pur rimanendo i suoi genitori usufruttuari, per tutta la durata della loro vita.\nNel 1300, Giovanni viene citato col titolo di Delfino (\"ego Joannes Delphinus primogenitus eorumdem\") nel documento n\u00b0 9 del \"Le Cartulaire de Saint-Robert\", inerente ad uno scambio di terreni con la chiesa di Grenoble.\nSua madre, Anna secondo il \"De Allobrogibus libri novem\", mor\u00ec nel 1299, nella certosa di Salettes a Cr\u00e9mieu, dove fu sepolta.Suo padre, Umberto, nel 1306, lasciando il potere a Giovanni, si ritir\u00f2 nella certosa di Val Ste Marie dove mor\u00ec e dove fu tumulato l'anno dopo.\nL'opera politica principale di Giovanni II \u00e8 stata quella di delimitare la frontiera delfino-savoiarda con nuove citt\u00e0 fortificate per rafforzarne la difesa. Egli volle utilizzare la tregua fra il Delfinato e la Contea di Savoia che non erano difese che da alberi. Tale politica \u00e8 identica a quella praticata dai re d'Inghilterra in Aquitania nello stesso periodo storico.\nEgli cerc\u00f2 di attrarre nuovi abitanti con la concessione di terre tolte alle foreste e di diritti di utilizzo per la costruzione di case ed in cambio i nuovi abitanti erano tenuti a cavalcare a breve distanza ed all'interno dei loro bastioni per resistere alle incursioni savoiarde. Accordando franchigie fiscali a questi paesi, egli riusc\u00ec a far fermare abitanti su quei luoghi, che partecipavano cos\u00ec alla difesa del territorio.\nA quell'epoca i paesi di La Buissi\u00e8re e Avalon erano circondati da un bastione formante un villaggio militare. Questa barriera era stata finanziata dagli abitanti stessi che pagavano un canone in natura chiamato \"vingtain\", applicato per la prima volta nel 1310. La carta che assicurava la franchigia a La Bussiere fu concessa dal Delfino tra il 1308 ed il 1315, mentre Avalon la ricevette nell'agosto del 1313, poco dopo che il paese era stato incendiato dai savoiardi, non essendo ancora difeso che da una palizzata in legno. Giovanni II si recava spesso a La Buissi\u00e8re e ad Avalon durante il suo regno, verosimilmente per verificare l'avanzamento dei lavori di fortificazione.\nGiovanni II (\"Dom. Joannes Dalphinus Viennensis et Albonis comes, dominusque de Turre\"), il 26 agosto 1318, fece testamento indicando il suo figlio primogenito, Ghigo (\"filium suum Guigonem Dalphini\"), suo erede universale, citando anche i secondo figlio, Umberto (\"filium suum Humbertum fratrem dict. Guigonis\"), designando il fratello, Enrico, tutore dei figli, e disponendo di voler essere sepolto nella cappella dei Delfini nella chiesa di Sant'Andrea a Grenoble (\"ecclesia Beati Andre\u00e6 Gratianop. capella Dalphinali\").Nel febbraio seguente Giovanni aggiunse tre codicilli a favore della figlia, Caterina (\"filiam suam Katharinam\"), del fratellastro, Guglielmo (\"Guillelmo spurio fratri suo\"), e del nipote illegittimo, Enrico di Dreins (\"Henricum de Drenis nepotem suum\").\nGiovanni II, secondo il \"De Allobrogibus libri novem\", mor\u00ec, il 5 marzo 1319, a Pont de Sorgues, durante il viaggio di ritorno da una visita alla corte pontificia di Avignone, di Giovanni XXII; fu sepolto, secondo la sua volont\u00e0, accanto all'altare maggiore, nella chiesa di Sant'Andrea a Grenoble.Gli succedette, sempre secondo le sue volont\u00e0, il primogenito, Ghigo, ancora minorenne, sotto la reggenza dello zio paterno, Enrico, vescovo di Metz.\nMatrimonio e discendenza.\nSecondo il \"Chronicon Astense\" (non consultato), prima del 1296, Giovanni, era stato fidanzato con Margherita di Savoia, che, secondo lo storico francese, Samuel Guichenon, nel suo \"Histoire g\u00e9n\u00e9alogique de la royale maison de Savoie\", era la figlia di Amedeo V, Conte di Savoia, d'Aosta e di Moriana, e della sua prima moglie, Sibilla o Simona di Baug\u00e9.\nNel 1298, secondo il \"De Allobrogibus libri novem\", Giovanni aveva sposato Beatrice d'Ungheria, figlia del Principe di Salerno e Re titolare d'Ungheria, Carlo Martello d'Angi\u00f2 e di Clemenza d'Asburgo, che port\u00f2 in dote territori provenzali, dono del nonno di Beatrice, Carlo lo Zoppo, che, oltre che essere sovrano del Regno di Napoli, tra gli altri titoli, era anche conte di Provenza e di Forcalquier; il contratto di matrimonio era stato redatto a Napoli il 25 maggio 1296, come ci viene confermato dal documento n\u00b0 LXXIV della \"Histoire de Dauphin\u00e9 et des princes\".Giovanni da Beatrice ebbe tre figli:"}
{"id": "2602825", "revid": "1318658", "url": "https://it.wikipedia.org/wiki?curid=2602825", "title": "Ripacandida", "text": "Ripacandida (: , ) \u00e8 un comune italiano di abitanti della provincia di Potenza in Basilicata.\nGeografia fisica.\nTerritorio.\nIl centro abitato di Ripacandida sorge su una rupe immersa tra le colline della zona del Vulture-Melfese, l'ampio territorio che si stende a sud del fiume Ofanto (che costituisce il confine naturale settentrionale della Basilicata); essa si estende lungo le pendici del massiccio vulcanico del Monte Vulture e costituisce una vasta sottozona della regione lucana, caratterizzata dalla coltivazione e produzione delle uve \"Aglianico\", che danno il nome al rinomato vino \"'Aglianico del Vulture\".\nLa casa comunale di Ripacandida \u00e8 posta a 620\u00a0m s.l.m., il punto pi\u00f9 alto del centro abitato corrisponde a Piazza del Popolo, sita a 622\u00a0m s.l.m., mentre, per ci\u00f2 che riguarda l'intero territorio comunale, l'altitudine minima \u00e8 di 397\u00a0m s.l.m., in localit\u00e0 Piano dell'Altare e l'altitudine massima \u00e8 di 976\u00a0m s.l.m., in localit\u00e0 Serra Cocuzza. La frazione di Serra San Francesco si trova a 657\u00a0m s.l.m..\nRipacandida \u00e8, con 620\u00a0m s.l.m., il 74\u00ba comune della Basilicata per altezza, il 68\u00ba a livello provinciale; inoltre, \u00e8, con 33,22\u00a0km\u00b2, il 104\u00ba comune della Basilicata per superficie, e 76\u00ba a livello provinciale&lt;br&gt;\nClassificazione sismica: zona 1 (sismicit\u00e0 alta)\nClima.\nLa stazione meteorologica pi\u00f9 vicina \u00e8 quella di Lavello. In base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +6,8\u00a0\u00b0C, mentre quella dei mesi pi\u00f9 caldi, luglio e agosto, \u00e8 di +25,2\u00a0\u00b0C.\nOrigini del nome e storia.\n Successivamente, nel periodo angioino, il nome era \"Castrum Ripe Candide\" , ma in alcune ordinanze degli angioini, il centro era citato come \"Castrum Rip\u01e3 Candid\u01e3\". Nel 1283 pare che, sotto il dominio di Lorenzo Lufolo, Ripacandida si sarebbe chiamata \"Rip\u01e3candid\u01e3\" o \"Rip\u01e3 Candid\u01e3\", senza il prefisso. La tesi pi\u00f9 accreditata vede indicare dell'aggettivo \"Candida\" il colore biancastro della collina su cui sorge il centro abitato, meno accreditata quella della mitologica fondatrice Aurora Candida.\nDa un'indagine archeologica degli anni 1977-1980 data l'antichit\u00e0 di Ripacandida al VII secolo a.C., ma gi\u00e0 alla fine del XIX secolo lo storico lucano Michele Lacava rinveniva alcune grotte di epoca archeolitica e pavimenti mosaici alle falde di Ripacandida. L'antico abitato di Ripacandida era collegato al sito pi\u00f9 importante di Serra di Vaglio (oggi nel territorio del comune di Vaglio Basilicata) a pochi chilometri da Potenza.\nLa tradizione orale afferma che la citt\u00e0 fu edificata dai romani con il nome di \"Candida Latinorum\" (resti di acquedotto romano). Secondo alcuni studiosi il nome \u00e8 dato dal colore bianco del colle. L'abitato moderno risale al tempo delle invasioni gotiche, quando gli abitanti dalla valle si trasferiscono sul colle, e costruiscono le loro case intorno al tempio dedicato a Giove (castello attuale- Chiesa Madre). I longobardi la fortificano con mura inframmezzate da torri. Subendo le varie dominazioni arriviamo alle prime fonti scritte del XI-XII secolo. La bolla papale di Eugenio III (1152) decreta la costruzione delle chiese di San Donato (l'unica ancora esistente), San Pietro, San Zaccaria, San Gregorio. Partecipa alla prima crociata. Ed \u00e8 iscritta nel catalogo dei Baroni con i suoi tredici nobili, con a capo il feudatario Ruggero Marescalco, per partecipare alla III crociata, quella di Guglielmo il Buono(1188-1198). A Roberto di Ripacandida Federico II incarica di custodire alcuni prigionieri lombardi, la zona sar\u00e0 chiamata in seguito Massa Lombarda (l'odierna Ginestra). Cambia numerosi feudatari, Caracciolo, Grimaldi di Monaco, Boccapianola, Tironi, l'ultimo padrone \u00e8 il duca Mazzacara (1806). Una prima colonia di profughi albanesi nel 1482 viene ospitata in una zona periferica chiamata Cantone e successivamente trasferita a Massa Lombarda. Il 5 ottobre 1571 partecipa alla vittoriosa battaglia di Lepanto con un folto numero di cittadini fra i quali Gian Lorenzo Lioy, era questo il periodo in cui il feudo apparteneva ai Grimaldi Principi di Monaco Marchesi di Campagna e Signori di Ripacandida dal 1532 al 1641. Tra cinquecento e settecento \u00e8 sede di uno studio di Teologia. Nell'aprile del 1861, si schier\u00f2 con i briganti capeggiati da Carmine Crocco, in quell'occasione ci fu la prima vittima: il capitano della guardia nazionale Michele Anastasia. Ebbe anche feroci briganti Turtora, Di Biase, Larotonda. Alla fine dell'Ottocento inizia il fenomeno dell'emigrazione: si abbandona la terra in cerca di un futuro pi\u00f9 dignitoso. Negli USA, precisamente nello Stato dell'Illinois, vi \u00e8 una cittadina di nome Blue Island costituita da immigrati ripacandidesi. Nel ricordo delle loro tradizioni, festeggiano San Donato vescovo di Arezzo.\nSimboli.\nStemma.\nLo stemma rappresenta sette cime verdi allineati, rappresentanti il Monte Vulture, sovrastate da un leone color oro, certamente simbolo di forza, sovrastato dalla corona ducale. Lo scudo, color oro, \u00e8 accartocciato.\nL'attuale stemma del comune di Ripacandida \u00e8 stato concesso per deliberazione del Consiglio Comunale n. 26 del 27 settembre 2010.\nGonfalone.\nL'attuale stemma del comune di Ripacandida \u00e8 stato concesso per deliberazione del Consiglio Comunale n. 26 del 27 settembre 2010.\nMonumenti e luoghi d'interesse.\nIl centro storico presenta palazzi baronali datati 1700 e 1800, oltre alla vetusta \"Casa Lioy\", un palazzotto edificato intorno all'anno 1089 (come attestato da un'iscrizione interna all'androne), su manufatti di epoca sicuramente precedente, probabilmente anche tardo-romani, ed arricchita ed ampliata in et\u00e0 barocca e successive. Importante \u00e8 anche l'antica dimora gentilizia di Palazzo Baffari-Rossi, gi\u00e0 convento delle Carmelitane durante il Settecento, che il 31 luglio 2011 \u00e8 stata restituita alla sua originaria funzione di sede municipale. Il piano inferiore del Palazzo dal 18 settembre 2011 ospita la Galleria Civica d'Arte di Ripacandida, con opere, tra le altre, di Ugo Attardi, Ennio Calabria, Renzo Vespignani, Alberto Ziveri, Franco Mulas, Domenico Rambelli e Vittorio Basaglia.\nArchitetture religiose.\nSantuario San Donato.\nAll'ingresso da nord-est dell'abitato vi \u00e8 l'antico santuario di San Donato da Ripacandida, protettore della cittadina, con i suoi affreschi del 1500 e la sua storia millenaria.\nSiti archeologici.\nI motivi figurati che riportano al pensiero di Pitagora, li troviamo tra le produzioni pi\u00f9 particolari di una bottega di ceramisti del V secolo a.C. a Ripacandida. Dallo studio delle necropoli, VII-V secolo a.C. sappiamo che l'insediamento appartiene ad un centro di cultura nord-lucana. \u00c8 situato in prossimit\u00e0 di una fiumara affluente dell'Ofanto e si sviluppa sulla sommit\u00e0 e sui terrazzi lungo le pendici della collina. Nel centro si impiantarono botteghe ceramiche specializzate nella produzione di vasi a decorazione subgeometrica, o con motivi decorativi complessi, tra cui compare la figura umana.\nSu una brocca, rinvenuta in una sepoltura femminile del V secolo a.C., \u00e8 rappresentata una sfera che racchiude un fulmine e sulla quale vi \u00e8 una figura umana stilizzata in lutto attorniata da sette stelle, ora al Museo archeologico nazionale del Melfese. Tale scena si riconduce alle dottrine filosofiche di Pitagora, che nello stesso periodo aveva impiantato una scuola a Metaponto e che annoverava tra i suoi discepoli alcune figure aristocratiche dei territori interni della Basilicata antica. Dall'osservazione attenta di due linee curve speculari disegnate sul reperto, un recente studio scientifico (G. Pastore, 2010) ha rivelato che rappresentano la traiettoria della caduta disastrosa di un grande meteorite nella Grecia orientale, avvenuta nello stesso periodo di datazione della brocchetta e ricordata da Aristotele e da Plinio il Vecchio. Da cui le conclusioni: la visione sferica dell'universo da parte dei pitagorici; la prova della caduta di un grande meteorite; la traiettoria iperbolica dello stesso; la provenienza del meteorite dallo spazio siderale in antitesi con le posteriori dottrine astronomiche di Aristotele e Newton. Altri studi, per contro, evidenziano come le due linee curve non siano altro che un elemento decorativo o una firma di quella che doveva essere una fiorente bottega locale, come avviene su numerosi altri pezzi.\nL'abitato antico di Ripacandida si organizza per nuclei sparsi di abitato alternati a spazi vuoti e a sepolture. Da segnalare, sempre in una sepoltura femminile, dei fermatrecce molto elaborati, formati da un doppio filo avvolto in pi\u00f9 spire e rinvenuti solo in alcuni corredi della Basilicata interna. Resti di un acquedotto romano sono visibili nei pressi della fiumara.\nAree naturali.\nIl Bosco.\nDenominato Bosco Grande, , \u00e8 uno dei residui degli immensi boschi che coprivano la Lucania (per i latini lucus =bosco), ormai molto ridotto in seguito ai tagli incontrollati. Composto da alberi ad alto fusto come querce, cerri, ecc. Per secoli ha dato lavoro, nutrito e riscaldato durante gli inverni la popolazione di Ripacandida e paesi limitrofi.\nI contadini andavano al bosco per tagliare e poi vendere quella che veniva chiamata una salma di legna. Caricata sui muli, veniva portata a vendere anche nei paesi vicini. Rifugio di mandrie e di allevatori, durante la cosiddetta \"transumanza\", che utilizzavano il bosco come luogo di sosta per i loro lunghi spostamenti. Dotato anche di una costruzione chiamata \"casone\" e di \"pile\", cio\u00e8 di abbeveratoi per gli animali. Durante il brigantaggio, fu rifugio per i briganti, che utilizzarono le numerose grotte per sfuggire alla cattura.\nSimbolo del bosco \u00e8 il cosiddetto \"Casone\" una grande costruzione dove ci si poteva riparare e le \"Pile\", cio\u00e8 gli abbeveratoi. Il bosco \u00e8 diviso nei comuni di Filiano, Forenza, Atella e Maschito ma il Casone e le uniche due pile sono nel comune di Ripacandida.\nLa Pineta.\nLa pineta \u00e8 stata impiantata alla fine degli anni cinquanta alla base e sui pendii della collina, sulla quale sorge Ripacandida. Data alle fiamme ripetutamente nel corso degli anni, resiste sul versante sud-ovest dove \u00e8 cresciuta rigogliosa. Dal 2006, cio\u00e8 da quando le Fonti del Vulture sono state acquistate dalla The Coca-Cola Company, compare nello spot dell'acqua Lilia.\nSociet\u00e0.\nEvoluzione demografica.\nRipacandida \u00e8 il 51\u00ba comune per popolazione della Basilicata, ed \u00e8 all'82\u00ba posto per la densit\u00e0 di popolazione.\nCultura.\nCucina.\nTreccia.\nIl caratteristico pane dalla forma intrecciata \u00e8 chiamato \"Ruciulatieggh\". Non si conosce l'origine di questo tipo di pane, unico fra l'altro, perch\u00e9 nei paesi vicini non esiste. Preparato dalle massaie, veniva poi cotto nei forni delle case; ogni casa aveva il proprio forno.\n\"I rucuilatieggh\" erano preparati con un impasto di farina, olio, acqua, semi di finocchio, uova, sale e lievito e poi lucidati con il tuorlo dell'uovo. La tradizione continua nei panifici che lo preparano il marted\u00ec e il venerd\u00ec.\nUn pane simile si prepara anche nei paesi dell'Irpinia d'oriente (in particolare quelli ai confini con la Basilicata, ad es. Aquilonia); chiamato \"t\u00f2rt\u00ebn\u00eb\", ricorda la corona di spine sulla testa a Ges\u00f9.\nPane di Pasqua.\nEsiste, inoltre, un altro tipo di treccia preparato soltanto a Ripacandida, il pane di Pasqua, chiamato sempre in forma dialettale \"Scarceggh\". Consiste in un impasto di treccia fatto a forma di cono, dove alla sommit\u00e0 viene posto un uovo met\u00e0 dentro e met\u00e0 fuori, non cotto, che cuocer\u00e0 assieme all'impasto nel forno, chiuso da una croce sempre dello stesso impasto. Esiste un'altra variante ancora, quella di aggiungere un \"manico\", sempre dello stesso impasto, come se fosse una borsa.\nEconomia.\nLe produzioni pi\u00f9 notevoli sono quelle l'aglianico del Vulture, l'olio extravergine d'oliva e il miele: il comune, infatti \u00e8 \"citt\u00e0 del miele\" dal 2003, \"citt\u00e0 del vino\" dal 2003 e \"citt\u00e0 dell'olio\" dal 2005.\nAmministrazione.\nSindaco in carica \u00e8 Giuseppe Sarcuno, eletto l'11 giugno 2018 con 302 voti, pari al 29,06%.\nIl comune ha sede nell'ex Monastero delle Carmelitane Scalze, in via Giambattista Rossi, 3.\n \n "}
{"id": "2602826", "revid": "114906661", "url": "https://it.wikipedia.org/wiki?curid=2602826", "title": "Nathalie Zajde", "text": "\u00c8 inoltre ricercatrice associata al Centre de Recherche Fran\u00e7ais de J\u00e8rusalem (CRFJ). \nNathalie Zajde ha creato i primi gruppi di discussione per i sopravvissuti e i figli dei sopravvissuti della Shoah in Francia. Ha inoltre sviluppato dei dispositivi clinici specifici d'aiuto per le persone sofferenti di trauma psichici di origine individuale o di massa. La Zajde ha contribuito alla creazione di un luogo di cura per pazienti con sofferenze psichiche dedicato ai sopravvissuti del genocidio del Ruanda. \nInsieme alla dottoressa Anna-Marie Ulman ha fondato la prima consulta di etnopsichiatria destinata alle popolazioni di origine etiopica emigrate in Israele.\nLa dottoressa Zadje \u00e8 riconosciuta come specialista delle sofferenze psicologiche della cosiddetta \u00ab infanzia nascosta\u00bb - i bambini ebrei nascosti presso cristiani durante la Seconda guerra mondiale per sfuggire alle persecuzioni naziste \u2013 ha scritto numerosi articoli per riviste scientifiche e due saggi. \nPubblicazioni.\nTradotto in Italia come:"}
{"id": "2602827", "revid": "36426", "url": "https://it.wikipedia.org/wiki?curid=2602827", "title": "Polittico di Sant'Antonio (Piero della Francesca)", "text": ""}
{"id": "2602831", "revid": "287204", "url": "https://it.wikipedia.org/wiki?curid=2602831", "title": "Bouquet (Santa Fe)", "text": "Bouquet \u00e8 un comune dell'Argentina, appartenente alla provincia di Santa Fe, nel dipartimento di Belgrano.\nIl comune \u00e8 stato fondato il 15 novembre 1891, e si trova a 192\u00a0km dalla capitale della provincia Santa Fe\nIn base al censimento del 2001, il comune contava 1.446 abitanti, con un decremento del 2,5% rispetto al censimento precedente (1991).\nLa cittadina ha dato i natali all'ex portiere del Boca Juniors, Roberto Abbondanzieri."}
{"id": "2602835", "revid": "857824", "url": "https://it.wikipedia.org/wiki?curid=2602835", "title": "Locomotiva FS R.401", "text": "La Locomotiva a vapore R.401 \u00e8 una locomotiva a scartamento ridotto per servizio passeggeri e merci che ha prestato servizio sulle linee a scartamento ridotto della Sicilia e delle ex colonie, eritrea e libica.\nStoria.\nLe locomotive del gruppo R.401, originariamente inquadrate nel \"gruppo 20 FS\", vennero progettate e costruite sulla base di uno specifico progetto elaborato, intorno agli anni '10 dall'ufficio trazione di Firenze per le ferrovie secondarie della rete anche se l'intero lotto di 12 locomotive venne ordinato alla Berliner Maschinenbau Schwartzkopff e consegnato alle FS nel 1911.\nVennero assegnate alle linee facenti capo a Castelvetrano.\nNonostante le locomotive avessero dato buona prova di s\u00e9 sia in termini di affidabilit\u00e0 che di prestazioni, pur risultando tozze e di aspetto non molto elegante, si trovarono in difficolt\u00e0 nella circolazione sulle strette curve delle linee a scartamento ridotto della Sicilia a causa del loro passo rigido elevato con frequenti svii e dissesti del binario.\nDopo il 1912 tutte e 12 le locomotive vennero trasferite nelle linee ferroviarie delle colonie Eritrea, Somalia, Tripolitania e Cirenaica.\nCaratteristiche.\nLe R.401 erano locotender a quattro assi accoppiati, a passo rigido, con rodiggio D che permetteva un peso per asse contenuto intorno alle 12 tonnellate per asse a pieno carico. Fu proprio il passo rigido il motivo dello scarso risultato nell'esercizio pratico in Sicilia. Le troppe curve di raggio inferiore a i 100\u00a0m raccomandati facevano s\u00ec che fosse troppo aggressiva nei confronti del binario determinando disallineamenti e a volte persino deragliamenti. Erano delle macchine con motore a 2 cilindri esterni a semplice espansione con pressione in caldaia di 14 bar.\nLe locomotive erano dotate di ampie casse d'acqua (5 metri cubi) e di 1,8\u00a0t di carbone, cosa di grande rilevanza ai fini dell'autonomia.\nLe R.401 si dimostrarono all'altezza delle aspettative; un confronto con le pi\u00f9 grosse locomotive del gruppo 880 FS, a scartamento ordinario che sviluppavano 367 chilowatt di potenza, mostra come queste, pi\u00f9 piccole, sviluppassero ben 301 chilowatt.\nLe locomotive erano dotate di freno continuo automatico a vuoto, sistema Hardy. Il vuoto in condotta veniva ottenuto per mezzo di un eiettore a vapore, apparecchiatura di alto rendimento ed alta affidabilit\u00e0 perch\u00e9 privo di parti in movimento."}
{"id": "2602838", "revid": "1418004", "url": "https://it.wikipedia.org/wiki?curid=2602838", "title": "Women's Prize for Fiction", "text": "Il Women's Prize for Fiction (precedentemente noto per motivi di sponsor come Orange Prize) \u00e8 un premio letterario britannico.\nDescrizione.\nViene assegnato ogni anno alla migliore opera di fiction pubblicata nel Regno Unito nel corso dell'anno precedente all'assegnazione del premio. La vincita del premio consiste in 30.000 sterline nonch\u00e9 in una scultura detta \"Bessie\", opera dell'artista Grizel Niven, sorella dell'attore David Niven. Sono ammesse soltanto concorrenti di sesso femminile, e anche la giuria \u00e8 composta esclusivamente di donne.\n#ThisBook.\nNel maggio 2014 la Women's Prize for Fiction ha lanciato la campagna #ThisBook per votare il romanzo scritto da una donna con il maggior impatto sul pubblico via Twitter. I 20 titoli con le maggiori preferenze sono stati annunciati il 29 luglio 2014. "}
{"id": "2602845", "revid": "1573940", "url": "https://it.wikipedia.org/wiki?curid=2602845", "title": "Nazionale di pallavolo femminile della Repubblica Democratica Tedesca", "text": "La nazionale di pallavolo femminile della Germania dell'Est \u00e8 stata una squadra europea, attiva fino al 1989, composta dalle migliori giocatrici di pallavolo della Germania dell'Est ed \u00e8 stata posta sotto l'egida della Federazione pallavolistica della Germania dell'Est."}
{"id": "2602851", "revid": "92723", "url": "https://it.wikipedia.org/wiki?curid=2602851", "title": "Dobri\u010dka", "text": "Dobri\u010dka (in bulgaro \u0414\u043e\u0431\u0440\u0438\u0447\u043a\u0430) \u00e8 un comune bulgaro situato nel distretto di Dobri\u010d di 26.897 abitanti (dati 2009). \u00c8 il comune pi\u00f9 esteso della Bulgaria e non ha una localit\u00e0 sede comunale in quanto le funzioni amministrative vengono svolte nel comune di Dobri\u010d che \u00e8 un'enclave di questo comune. Delle 68 localit\u00e0 che compongono il comune, Alcek \u00e8 il pi\u00f9 popolato.\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2602852", "revid": "287204", "url": "https://it.wikipedia.org/wiki?curid=2602852", "title": "Stella (film)", "text": ""}
{"id": "2602857", "revid": "834", "url": "https://it.wikipedia.org/wiki?curid=2602857", "title": "Mihalis Kakogiannis", "text": ""}
{"id": "2602858", "revid": "287204", "url": "https://it.wikipedia.org/wiki?curid=2602858", "title": "Las Parejas", "text": "Las Parejas \u00e8 un municipio di seconda categoria dell'Argentina, appartenente alla provincia di Santa Fe, nel dipartimento di Belgrano.\nIl comune \u00e8 stato fondato nel 1889, e si trova a 156\u00a0km dalla capitale della provincia, Santa Fe\nIn base al censimento del 2001, contava 11.317 abitanti, con un incremento dell'11,39% rispetto al censimento precedente (1991).\nLa cittadina ha dato i natali al campione del mondo di calcio di Messico 86, Jorge Valdano."}
{"id": "2602867", "revid": "77594", "url": "https://it.wikipedia.org/wiki?curid=2602867", "title": "HMAS Sydney (1934)", "text": ""}
{"id": "2602872", "revid": "1764104", "url": "https://it.wikipedia.org/wiki?curid=2602872", "title": "Albo d'oro del campionato sovietico di calcio", "text": "La pagina racchiude l'albo d'oro della massima divisione del campionato sovietico di calcio, istituita nel 1936 e conclusasi con la dissoluzione dell'Unione Sovietica nel 1991."}
{"id": "2602874", "revid": "2036605", "url": "https://it.wikipedia.org/wiki?curid=2602874", "title": "Matteo 16,2b-3", "text": "Il brano \"Vangelo secondo Matteo\" \u00e8 un passaggio del \"Vangelo secondo Matteo\" che descrivere il confronto tra Ges\u00f9 e alcuni Farisei e Sadducei che gli chiedono un segno dal cielo. Si tratta di un tipico oggetto della critica biblica del Nuovo Testamento, in quanto questi versetti sono assenti dai pi\u00f9 antichi e migliori manoscritti e la sua autenticit\u00e0 \u00e8 stata messa in discussione sin dal XIX secolo.\nTesto ed esegesi.\nPassaggi paralleli sono presenti nel \"Vangelo secondo Luca\" e nel \"Vangelo di Tommaso\" 91,2:\nIl brano nel \"Vangelo secondo Luca\" ha le seguenti differenze:"}
{"id": "2602876", "revid": "1310927", "url": "https://it.wikipedia.org/wiki?curid=2602876", "title": "Pan\u012bpeir\u014dtikos Athl\u012btikos Syllogos Giannina", "text": "Il Pan\u012bpeir\u014dtikos Athl\u012btikos Syllogos Gi\u00e1nnina () o PAS Gi\u00e1nnina, \u00e8 un club calcistico greca di Giannina, capoluogo dell'Epiro.\nMilita nella Souper Ligka Ellada.\nStoria.\nGli inizi e l'arrivo degli Argentini.\nIl PAS Giannina \u00e8 stata ufficialmente fondata nel maggio 1966, dall'unione di due squadre, Atromitos e Averofcon, con sede a Giannina, nel nord della Grecia. Negli anni settanta furono acquistati sei giocatori argentini (Oscar Alvarez, Juan Montez, Jose Pasternac, Alfredo Glasman, Edouardo Lisa e Eduardo Rigani, con De Faria come allenatore) e si ebbero parecchi risultati positivi, sostando vicino alla parte superiore della classifica del campionato greco, vincendo spesso contro squadre pi\u00f9 quotate come , , e . Spesso la squadra fu soprannominata \"Ajax dell'Epiro\" negli anni settanta per il suo gioco efficace, tipico delle squadre olandesi quali l'Ajax appunto. Nel 1980 l'ex tecnico della nazionale polacca Jacek Gmoch ha preso il timone del club greco raggiungendo dei buoni risultati.\nGli anni ottanta sono stati alcuni dei peggiori anni della societ\u00e0 biancazzurra, che retrocede in seconda divisione. Nel 1989-90 la squadra riesce a riportarsi in prima divisione ma retrocede nella stagione successiva, riuscendo comunque a lanciare Gi\u014drgos D\u014dn\u012bs, passato al Panathinaikos nel 1991.\n2000 - 2006: la rifondazione del club.\nNell'ambito dell'amministrazione dell'uomo d'affari Manthos Kolempas, la squadra ha mostrato i segni di una ricrescita riuscendo ad essere promosso due volte nella massima divisione nazionale.\nNella prima di queste due apparizioni, nel 2001, il PAS Giannina \u00e8 stato subito retrocesso nella serie B greca in seguito allo spareggio di 3 partite con l'OFI Creta.\nNella stagione 2001/02 vince il campionato di serie B e torna in Super League, ma l'anno dopo la societ\u00e0 inizia ad avere problemi economici e fu penalizzata dalla Federazione Greca di ben 90 punti (3 per ogni partita di campionato, terminando la stagione all'ultimo posto con un record negativo di -65 punti), per effetto di una decisione unica, e il PAS ritorn\u00f2 in seconda categoria. L'anno dopo retrocedette anche in terza categoria a causa dei gi\u00e0 citati problemi societari.\n2006: la Semifinale di Coppa di Grecia.\nAlla fine del 2006 l'avvocato Alexis Kougias, prese in mano le redini della societ\u00e0 portando la squadra dalla terza divisione alla seconda divisione. Nel 2006-2007 la squadra termina il campionato in quinta posizione e l'anno dopo arriva a giungere quarta. Risultato da segnalare il raggiungimento delle semifinali della Coppa di Grecia dopo aver eliminato l'Olympiacos.\nNell'estate 2008 la societ\u00e0 pass\u00f2 a Yiorgos Christovasilis, uomo d'affari di Atene di famiglia proveniente dall'Epiro, che assume Guillermos Ollos come tecnico per la stagione 2008-09, riuscendo a promuovere la squadra nel Super League dopo 6 stagioni.\nPromozione in Super League dopo 6 anni &amp; Seconda Semifinale di Coppa di Grecia.\nDopo 6 stagioni il PAS Giannina rimette piede nell'Alpha Ethniki, ora chiamata Super League greca. Per far fronte a questo impegno Yiorgos Christovasilis ingaggia dal l'ex portiere della nazionale greca Dimitrios Eleftheropoulos.Oltre al portiere vengono ingaggiati anche Ilias Kotsios, Ibrahima Bakayoko e Konstantinos Mendrinos. Il PAS Giannina fu anche sulle tracce di Tra\u00efanos Dellas, Aggelos Mpasinas e Ioannis Goumas, senza per\u00f2 concludere affari. Nel gennaio del 2010 viene chiamato come allenatore N\u00edkos Anast\u00f3poulos in sostituzione di Giorgios Paraschos. Il 20 gennaio 2010, il PAS raggiunge gli ottavi di finale della Coppa di Grecia ai danni dell', squadra allenata da Gi\u014drgos D\u014dn\u012bs, ex-bandiera biancazzurra. Il 2 febbraio 2010 la squadra, allo Stadio Zosimades, infligge un 4-0 al PAOK dove militavano Bruno Cirillo, Mirko Savini, Zizis Vryzas e Theod\u014dros Zagorak\u012bs, portando il club alla semifinale di Coppa di Grecia contro il Panathinaikos di Gi\u014drgos Karagkoun\u012bs. Nel gennaio 2011 viene acquistato dall'AEK Atene l'ex difensore nella nazionale greca Chr\u012bstos Patsatzoglou.\nNella stagione 2010/2011 la squadra ritorna in Super League greca. Ibrahima Bakayoko diventa il capocannoniere nella beta Ethniki nella stagione appena conclusa con 19 reti, mentre l'altro attaccante D\u012bm\u012btr\u012bs Sialmas, nella penultima gara di campionato, segna un gol . A gennaio 2012 al posto del tecnico St\u00e9phane Demol viene ingaggiato Angelos Anastasiadis appena svincolato dalla nazionale cipriota. Il PAS con il nuovo allenatore raggiunge la salvezza con due giornate di anticipo, ottenendo vittorie importanti come quella per 1-2 ai danni del PAOK e la vittoria casalinga allo Stadio Zosimades per 2-1 contro l', ottenendo il 7\u00b0 risultato utile consecutivo.\nStadio.\nLo stadio principale del PAS Giannina \u00e8 lo Stadio Zosimades, costruito nel 1952 dai fratelli Zosimades provenienti da Giannina. Lo Stadio Zosimades ha una capacit\u00e0 di pi\u00f9 di 7500 posti, si trova all'interno della citt\u00e0 di Giannina.Il secondo stadio della squadra, chiamato Stadio Panepirotan, che vuol dire \"Stadio di tutto l'Epiro\", \u00e8 stato costruito nel 2002, e si trova nel quartiere Anatoli, ed \u00e8 parte del Panepirotan National Sports Centre. Fu inaugurato il 28/8/2002 ed \u00e8 costato 10 milioni di Euro, con una capacit\u00e0 di 2.051 posti a sedere.\nOrganico.\nRosa 2021-2022.\n\"Aggiornata al 2 ottobre 2021.\"\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019."}
{"id": "2602881", "revid": "123541532", "url": "https://it.wikipedia.org/wiki?curid=2602881", "title": "Nafazolina", "text": "La nafazolina \u00e8 un principio attivo. Il farmaco \u00e8 commercializzato col nominativo di Rinazina in Italia, in genere come spray nasale.\nFarmacodinamica.\n\u00c8 un agente simpaticomimetico con attivit\u00e0 alfa adrenergica marcata. \u00c8 un vasocostrittore con un'azione rapida nel ridurre il gonfiore quando applicato alla mucosa. Agisce sugli alfa-recettori nelle arteriole della congiuntiva per produrre costrizione, con conseguente diminuzione della congestione. \u00c8 un ingrediente attivo in diverse formulazioni da banco, inclusi i colliri Eucool, Clear Eyes e Naphcon.\nSi tratta di un alfa 1 agonista selettivo adrenergico.\nIndicazioni.\nIndicata nel trattamento degli stati congestizi della congiuntiva caratterizzati da irritazione, bruciore, arrossamento dell'occhio, eccessiva lacrimazione, fotosensibilit\u00e0.\nIndicata nel trattamento sintomatico delle riniti e faringiti acute catarrali, riniti allergiche e vasomotorie, sinusiti acute.\nAvvertenze.\n\"Durata del trattamento\": limitare il trattamento topico con nafazolina a 4-5 giorni di terapia. L'uso protratto di preparati decongestionanti nasali, inclusa nafazolina, pu\u00f2 alterare la normale funzione della mucosa del naso e dei seni paranasali, inducendo anche assuefazione al farmaco; pu\u00f2 inoltre provocare congestione rebound (peggioramento dell'ostruzione nasale), rinite iatrogena e fenomeni di sensibilizzazione. L'uso prolungato di nafazolina pu\u00f2 comportare ridotta sensibilit\u00e0 dei recettori adrenergici, recettori su cui agisce il farmaco, fino a tachifilassi (diminuzione fino a scomparsa dell'effetto farmacologico dopo somministrazione ripetute di un farmaco ad intervalli di tempo brevi). La ridotta sensibilit\u00e0 recettoriale e il danno della mucosa nasale sono probabilmente le cause della rinite iatrogena o medicamentosa. Anomalie anatomiche, come la deviazione del setto, o condizioni patologiche, come la poliposi nasale, sembrano facilitare la comparsa di rinite iatrogena in seguito all'uso di decongestionanti nasali. Sembrerebbe inoltre che la presenza di benzalconio cloruro come eccipiente (azione antisettica) possa favorire l'incidenza di congestione rebound: possibile attivit\u00e0 anticolinergica in virt\u00f9 della sua struttura quaternaria ."}
{"id": "2602884", "revid": "124876604", "url": "https://it.wikipedia.org/wiki?curid=2602884", "title": "Malcolm Middleton", "text": "Fino ad oggi, Middleton ha pubblicato cinque album in studio da solista, il pi\u00f9 recente dei quali, Waxin Gibbous, \u00e8 uscito l'8 giugno 2009.\nInfanzia.\nMiddleton \u00e8 nato a Dumfries, ma \u00e8 cresciuto a Falkirk, Scozia, Regno Unito. Ha frequentato la Graeme High School. Ha suonato il basso, la chitarra e qualche volta ha cantato in diverse band dal 1990, tra cui Purple Bass Plectrum, Rabid Lettuce, Pigtube e The Laughing Stock.\nCarriera.\nArab Strap.\nNel 1995, Middleton e Aidan Moffat, grazie al loro amore comune per artisti come gli Smog e Will Oldham, hanno iniziato a fare musica insieme con il nome di \"Arab Strap\" . La band ha pubblicato sei album in studio, prima del loro scioglimento nel 2006.\nCarriera solista.\nMiddleton pubblic\u00f2 il suo primo album solista\"\" nel 2002, seguito da\"Into The Woods\" nel 2005. Dopo lo scioglimento degli Arab Strap nel 2006, pubblic\u00f2 l'album\"A Brighter Beat\" nel 2007. Il primo brano del album \"We're All Going To Die\" \u00e8 stato pubblicato come singolo il 17 dicembre.\nIl quinto album solista, dal titolo \"Waxing Gibbons\", \u00e8 stato pubblicato l'8 giugno 2009. Il singolo \"Red Socks Travellin '\", pubblicato il 18 maggio 2009, ha preceduto l'uscita dell'album.\nMiddleton, finito di registrarlo, ha detto che potrebbe essere l'ultimo."}
{"id": "2602893", "revid": "122920201", "url": "https://it.wikipedia.org/wiki?curid=2602893", "title": "Saicaf", "text": "La SAICAF S.p.A. \u00e8 un'azienda italiana specializzata nella produzione del caff\u00e8 fondata nel 1932 a Bari da Beniamino Cipparoli con sede sempre a Bari. Dal 2021 di propriet\u00e0 al 60% della Massimo Zanetti Beverage Group.\nStoria.\n1932 - 1961.\nComincia a Bari, con la gestione di un bar in \"Piazza Carabellese\", la lunga storia della SAICAF, Societ\u00e0 Anonima Industria Caff\u00e8, fondata dall\u2019avvocato Beniamino Cipparoli.\nLa produzione nasce a Bari in Via Melo per poi spostarsi in Via Emanuele Mola.\nL'avvocato Cipparoli, ormai alle soglie della pensione e padre di un'unica figlia, pensa bene di affidare la gestione dell'azienda al genero Leonardo Lorusso.\nIl figlio di don Leonardo, Antonio Lorusso, appena maggiorenne comincia ad occuparsi dell'azienda di famiglia curando gli affari aziendali in Capitanata (tipico nome attribuito alla provincia di Foggia).\n1962.\nNascita della nuova sede in Via Amendola a Bari, dove trovano spazio le prime macchine automatiche in Italia destinate alla produzione e confezionamento del caff\u00e8.\n2000.\nNon \u00e8 solo diffusa in Italia ma pure in Inghilterra ,in Francia, in Germania, in Grecia, in Romania, in Canada, negli Stati Uniti d'America, in Irlanda e a Shanghai\n2019.\nChiusura dello storico stabilimento di produzione del caff\u00e8 in via Amendola, nel centro cittadino di Bari e produzione spostata a Bologna ed altre piccole torrefazioni nel territorio barese.\n2021.\nIl gruppo Massimo Zanetti Beverage Group che produce Segafredo, acquisisce il 60% del pacchetto azionario dell'azienda, diventandone socio di maggioranza.\nCampagne pubblicitarie.\nDal 1992 al 1993 SAICAF compare come sponsor primario in diverse produzioni televisive di Telenorba e Telebari con protagonisti Emilio Solfrizzi, Antonio Stornaiolo e il regista Gennaro Nunziante alias Toti e Tata e Gianni Ciardo.\nPremi.\nIl 01 dicembre 2016 a Palazzo Montecitorio, SAICAF riceve il premio 100 eccellenze italiane, come azienda made in Italy."}
{"id": "2602894", "revid": "62748", "url": "https://it.wikipedia.org/wiki?curid=2602894", "title": "Presa SCART", "text": ""}
{"id": "2602897", "revid": "10125", "url": "https://it.wikipedia.org/wiki?curid=2602897", "title": "Grillini", "text": ""}
{"id": "2602899", "revid": "149727", "url": "https://it.wikipedia.org/wiki?curid=2602899", "title": "Giambellino e Lorenteggio", "text": ""}
{"id": "2602907", "revid": "1833487", "url": "https://it.wikipedia.org/wiki?curid=2602907", "title": "Street soccer", "text": "Lo street soccer \u00e8 un tipo di calcio giocato solitamente su asfalto in un formato di gioco che va da 1vs1 al 4vs4, le regole fondamentali di questo gioco (nato in Olanda) sono semplici: il tunnel senza perdere il possesso della palla vale come un goal e, nell'1vs1, decreta la vittoria del giocatore. Il campo deve essere delimitato da sponde o muri. Le porte da street soccer regolari sono alte 30 cm per 50 cm di lunghezza e la palla utilizzata \u00e8 a rimbalzo controllato size 4 con palla sempre in gioco, senza portieri, e dove il contatto fisico \u00e8 severamente punito."}
{"id": "2602909", "revid": "219110", "url": "https://it.wikipedia.org/wiki?curid=2602909", "title": "Porta Garibaldi", "text": "Con Porta Garibaldi si identificano diverse porte monumentali dedicate al generale Giuseppe Garibaldi:"}
{"id": "2602913", "revid": "125853774", "url": "https://it.wikipedia.org/wiki?curid=2602913", "title": "Porta Garibaldi (Catania)", "text": "La porta Ferdinandea, dopo il 1860 intitolata porta Garibaldi, \u00e8 un arco trionfale costruito nel 1768 a Catania su progetto di Stefano Ittar e Francesco Battaglia per commemorare le nozze di re Ferdinando III di Sicilia e Maria Carolina d'Asburgo-Lorena. Si trova tra piazza Palestro e piazza Crocifisso, alla fine di via Giuseppe Garibaldi, nel quartiere Fortino, in dialetto catanese \"Furtinu\".\nLa zona \u00e8 chiamata \"'u Furtinu\" in ricordo di un fortino costruito dal vicer\u00e9 Claudio Lamoraldo, principe di Ligne, dopo l'eruzione lavica del 1669 che colp\u00ec la citt\u00e0 su tutto il lato occidentale, annullandone le difese medievali. Dell'opera di fortificazione avanzata che sorgeva a sud di piazza Palestro, ormai scomparsa, rimane solo una porta in via Sacchero.\nAlcuni palazzi collegati alla porta furono demoliti negli anni trenta, altri oggi sono abbastanza poveri e tutt'altro che simmetrici. La riqualificazione della piazza ha dato sicuramente un altro aspetto alla porta, ma \u00e8 comunque tutt'altro rispetto ai progetti originari."}
{"id": "2602920", "revid": "1318658", "url": "https://it.wikipedia.org/wiki?curid=2602920", "title": "Moschea dello Sci\u00e0", "text": "La moschea dello Shah ( \u00e8 la principale moschea di Esfahan.\nEretta nel 1629 al lato sud di Piazza Naqsh-e jah\u00e0n, una delle piazze pi\u00f9 grandi del mondo, il cui complesso \u00e8 stato dichiarato dall'UNESCO patrimonio dell'umanit\u00e0 nel 1979.\nCostruita durante il periodo safavide, l'edificio \u00e8 un eccellente esempio di architettura islamica dell'Iran e dell'arte islamica in generale. La moschea \u00e8 riconosciuta come uno dei pi\u00f9 grandi capolavori dell'architettura persiana.\nCon la caduta dello Sci\u00e0 di Persia nel 1979 e l'istituzione della Repubblica islamica dell'Iran (vedi Rivoluzione islamica), la moschea dello Sci\u00e0 \u00e8 stata ribattezzata moschea dell'Imam, con riferimento all'imam leader della rivoluzione Ruhollah Khomeyni.\nStoria.\nLa moschea fu voluta dallo 'Abbas I il Grande, che nel 1611 ne ordin\u00f2 l'inizio dei lavori. A quel tempo lo Sci\u00e0 aveva gi\u00e0 compiuto 52 anni; per permettergli di vedere compiuta la sua opera si introdusse per la prima volta in Iran la tecnica delle piastrelle gi\u00e0 dipinte da assemblare poi secondo il modello prestabilito. Tale scelta fu determinante, infatti le tecniche tradizionali disponibili erano complessi mosaici realizzati con milioni di singole piastrelle, o dipingendo direttamente le decorazioni sulle pareti (proprio il palazzo di Ali Qapu, sul lato ovest della piazza, possiede decorazioni di questo tipo).\nTramite questa innovazione gi\u00e0 nel 1629 (18 anni dopo dall'inizio dei lavori) la moschea fu praticamente terminata, bench\u00e9 i lavori si protraessero fino al 1638.\nLa pianta asimmetrica della moschea \u00e8 dovuta a un doppio allineamento: il portale \u00e8 orientato verso la piazza in direzione opposta alla \"porta Qeysarieh\" ossia la porta del Bazar di Isfahan, la moschea invece in direzione della Mecca.\nArchitettura.\nIl portale dell'edificio \u00e8 alto 30 metri ed \u00e8 decorato da \"moarraq kashi\" (mosaici raffiguranti motivi geometrici, floreali e calligrafici), affiancato da due minareti di 42 metri. Tutte le mura dell'edificio sono decorate con tessere di mosaico di sette colori con un notevole effetto ottico.\nLa porta di accesso, in legno ricoperto da strati di oro e argento, \u00e8 decorato con alcuni poemi scritti in caratteri calligrafici nasta'liq. La moschea \u00e8 dotata di 4 iw\u0101n, dei quali il pi\u00f9 grande \u00e8 quello che indica la direzione della Mecca. Dietro di esso si apre uno spazio ricoperto dalla pi\u00f9 grande cupola della citt\u00e0, alta 52 metri (il santuario principale). L'edificio contiene due madrase.\nNel cortile interno circondato dai 4 iwan i portici possiedono raffinati mosaici blu e gialli chiamati \"haft rangi\". Al centro vi \u00e8 una vasca per le abluzioni.\nDall'iwan meridionale si accede al santuario principale con la grande cupola. In questo spazio \u00e8 famoso l'effetto eco riprodotto dal grande volume. Le tonalit\u00e0 di eco prodotte, secondo gli scienziati sono 49, anche se l'orecchio umano nel percepisce solo 12. Non \u00e8 raro infatti trovare gruppi di turisti che prova l'effetto eco al centro della sala.\nGli architetti della moschea furono:"}
{"id": "2602921", "revid": "251174", "url": "https://it.wikipedia.org/wiki?curid=2602921", "title": "Amerigo Fontani", "text": "Biografia.\nNato a Firenze, attore di teatro diplomato alla bottega teatrale di Vittorio Gassmann nel 1979.\nHa recitato anche al cinema nei film \"La vita \u00e8 bella\" del 1997 (dove interpreta \"Rodolfo\", il rivale in amore di Roberto Benigni), \"La terza stella\" nel 2004 \"Stagione di caccia\" nel 2008 e in \"La Suite\" (2010).\nIn televisione ha interpretato il ruolo di \"Claudio Mercalli\" nella soap opera \"Vivere\" nel 2003 e, a partire dal 2008, quello di \"Maurizio Bassani\" nella soap opera \"Centovetrine\" fino ai primi mesi del 2010. L'attore torna nella soap nell'aprile 2011."}
{"id": "2602926", "revid": "697352", "url": "https://it.wikipedia.org/wiki?curid=2602926", "title": "Porta Venezia", "text": ""}
{"id": "2602928", "revid": "287204", "url": "https://it.wikipedia.org/wiki?curid=2602928", "title": "An Evening with John Denver", "text": "An Evening with John Denver \u00e8 un doppio album dal vivo di John Denver. Fu registrato all'Universal Amphitheatre di Los Angeles fra agosto e settembre del 1974 e pubblicato per la prima volta nel febbraio 1975.\nNel 2001 \u00e8 stato rimasterizzato e pubblicato su doppio CD con alcuni brani aggiuntivi non presenti nell'edizione originale.\nTracce.\nTutti i brani sono stati composti da John Denver, salvo diversamente specificato."}
{"id": "2602929", "revid": "767487", "url": "https://it.wikipedia.org/wiki?curid=2602929", "title": "Mi sono perso il Natale", "text": "Mi sono perso il Natale (\"Unaccompanied Minors\") \u00e8 un film del 2006 diretto da Paul Feig.\nSi basa su una storia vera. Non ha avuto molto successo n\u00e9 a livello nazionale, n\u00e9 a livello internazionale. \u00c8 stato distribuito nei cinema negli Stati Uniti dall'8 dicembre 2006 e in Italia dal 5 gennaio 2007. Successivamente \u00e8 stato distribuito in DVD e HD DVD il 21 maggio 2007 negli Stati Uniti e il 7 giugno 2007 in Italia.\nTrama.\nCinque minori non accompagnati, tutti con genitori divorziati, sono bloccati al Hoover International Airport alla vigilia di Natale per una nevicata intensa. I cinque minori (Charlie, Spencer, \"Beef\", Grace e Donna), elusa la sorveglianza di Zach Van Bourke, un dipendente dell'aeroporto sempre dalla loro parte e in conflitto con il suo capo, il manager dell'aeroporto, cercano di portare un regalo alla sorella di Spencer, Katherine Davenport, che si trova in una albergo li vicino, per far s\u00ec che non dubiti del Natale e di Babbo Natale, di cui ha un po' di paura.\nDopo aver portato a Katherine una bambola prima che si svegliasse, i cinque ragazzi ritornano nell'aeroporto e vengono rinchiusi in stanze separate, ma riescono nuovamente a fuggire e trovano anche il tempo di decorare l'aeroporto con degli addobbi natalizi che il gestore aveva rinchiuso. \"Beef\", che era andato a cercare un albero, ritorna con un albero maestoso scambiato con il suo prezioso giocattolo di Aquaman. I minori trovano anche dei regali per tutti i passeggeri bloccati all'aeroporto dalla stanza dei bagagli smarriti. La loro gentilezza riesce a cambiare il cuore del manager. \nInoltre il padre di Spencer e Katherine, un ambientalista, arriva dalla Pennsylvania per prendere i suoi figli. Quando la sua bio-diesel si ruppe, fu costretto a scegliere di guidare una Hummer o non arrivare dai suoi figli in tempo. \nI bambini si scambiano la promessa di tenersi in contatto, e Grace, i cui genitori sono fuori citt\u00e0, torna a casa con i Davenport. Donna bacia Charlie, e \"Beef\" incontra una ragazza, alla quale inizia a raccontare la sua storia."}
{"id": "2602944", "revid": "174925", "url": "https://it.wikipedia.org/wiki?curid=2602944", "title": "Licia (regione storica)", "text": ""}
{"id": "2602947", "revid": "1983214", "url": "https://it.wikipedia.org/wiki?curid=2602947", "title": "Oh Yeah", "text": ""}
{"id": "2602951", "revid": "1305772", "url": "https://it.wikipedia.org/wiki?curid=2602951", "title": "Roberta Federici", "text": "Biografia.\nA inizio carriera, ancora adolescente, lavora come speaker radiofonica e si dedica al teatro studiando con Gianni Mantesi. Si specializza successivamente nel doppiaggio di cartoni animati e telefilm, e prestando la voce a pubblicit\u00e0 televisive.\nNell'ambito dell'animazione ha doppiato il personaggio di April O'Neil nelle 10 stagioni della serie animata \"Tartarughe Ninja alla riscossa\" (nell'edizione italiana, trasmessa a partire dal 1988) e al personaggio di Sharon Apple nella serie di \"Original Anime Video\" che compongono Macross Plus.\nNel settore telefilm e miniserie televisive \u00e8 stata la voce dell'attrice Sharon Stone in \"Ricordi di guerra\", di Rebecca Gibney in \"Dottori con le ali\" e di Bahni Turpin in \"MTV Undressed\".\nNel settore delle soap opera ha lavorato come doppiatrice in \"Sentieri\" e \"Rituals\" e poi, a partire dal 2005, come attrice interpretando il personaggio della dottoressa Sabina Luciani nella soap italiana Centovetrine."}
{"id": "2602952", "revid": "256896", "url": "https://it.wikipedia.org/wiki?curid=2602952", "title": "Museo Civico di Sansepolcro", "text": ""}
{"id": "2602953", "revid": "256896", "url": "https://it.wikipedia.org/wiki?curid=2602953", "title": "Museo Civico (Sansepolcro)", "text": ""}
{"id": "2602954", "revid": "31269", "url": "https://it.wikipedia.org/wiki?curid=2602954", "title": "Emergency (disambigua)", "text": "Emergency (\"emergenza\" in lingua inglese) pu\u00f2 riferirsi a:"}
{"id": "2602955", "revid": "287204", "url": "https://it.wikipedia.org/wiki?curid=2602955", "title": "Emergency (album)", "text": ""}
{"id": "2602969", "revid": "1543377", "url": "https://it.wikipedia.org/wiki?curid=2602969", "title": "Gaio Claudio Canina", "text": "Biografia.\nFu console nel 285 a.C. e nel 273 a.C. Successivamente fu censore nel 270 a.C. con Tiberio Coruncanio."}
{"id": "2602979", "revid": "767487", "url": "https://it.wikipedia.org/wiki?curid=2602979", "title": "Sociologia dell'arte e della cultura", "text": "La sociologia dell'arte e della cultura \u00e8 una disciplina volta allo studio dell'arte e dell'estetica da un punto di vista sociologico.\nLo studio della sociologia dell'arte attraverso la storia \u00e8 chiamato \"Storia sociale dell'arte\". Essa si occupa in particolare di individuare come le diverse societ\u00e0 contribuiscano all'affermazione di alcuni artisti.\nLa sociologia dell'arte e della cultura analizza da una parte le arti intese come attivit\u00e0 o linguaggi aventi una dimensione estetica nella vita sociale (abbigliamento, arredamento, architettura, cucina, editoria, musica, pubblicit\u00e0, ecc); dall'altra esamina l'attivit\u00e0 e il mondo specifico degli artisti (ambiente artistico, gli organismi di selezione e di promozione, la ricezione delle opere d'arte o dei movimenti artistici, la diffusione, ecc).\nQuesta specifica branca della sociologia, che studia l'arte intesa come dimensione della vita comune a tutti gli strati sociali, viene oggi \"trascurata\" a favore dell'etnologia, dell'archeologia e della storia dell'arte."}
{"id": "2602985", "revid": "1310927", "url": "https://it.wikipedia.org/wiki?curid=2602985", "title": "Asociaci\u00f3n Deportiva Ceuta", "text": "L'Asociaci\u00f3n Deportiva Ceuta \u00e8 una societ\u00e0 calcistica con sede nella citt\u00e0 autonoma di Ceuta, in Spagna.\nGioca nella \"Segunda Divisi\u00f3n RFEF\", la quarta serie del campionato spagnolo."}
{"id": "2602989", "revid": "14691", "url": "https://it.wikipedia.org/wiki?curid=2602989", "title": "Album di figurine", "text": ""}
{"id": "2602992", "revid": "107098", "url": "https://it.wikipedia.org/wiki?curid=2602992", "title": "AD Ceuta", "text": ""}
{"id": "2602999", "revid": "1818970", "url": "https://it.wikipedia.org/wiki?curid=2602999", "title": "Monte Ruperto", "text": "Monte Ruperto \u00e8 una frazione del comune di Citt\u00e0 di Castello, in provincia di Perugia.\nLa frazione ha la caratteristica geografica di essere un'exclave del comune di Citt\u00e0 di Castello, non avendo continuit\u00e0 territoriale con esso, costituendo nel contempo un'exclave anche della provincia di Perugia e della regione Umbria; infatti costituisce un'enclave umbra nel territorio della regione Marche, in provincia di Pesaro e Urbino.\nLa frazione dista 30\u00a0km dal centro di Citt\u00e0 di Castello.\n\u00c8 situata tra i territori comunali di Apecchio e Sant'Angelo in Vado.\nRappresenta una curiosit\u00e0 storica il fatto che il sindaco di Citt\u00e0 di Castello si possa fregiare del titolo nobiliare di barone di Monte Ruperto, per volont\u00e0 espressa nell'eredit\u00e0 testamentaria dei proprietari del castello, che fino a pochi secoli fa possedevano il feudo medioevale. Il primo cittadino tifernate del comune capoluogo, ha ereditato nel medioevo il piccolo borgo, all'epoca delle lotte fra guelfi e ghibellini.\nUno dei baroni che dominava la piccola localit\u00e0, infatti, durante una carestia dovuta ad una consistente nevicata, chiese aiuto, e solo Citt\u00e0 di Castello rispose positivamente, inviando alcuni muli carichi di vettovaglie.\nIl barone, memore del gesto del comune tifernate, decise di donare il suo territorio a Citt\u00e0 di Castello, unitamente alla possibilit\u00e0 ai gonfalonieri, che corrispondevano agli attuali sindaci, di potersi fregiare del titolo di barone, nel periodo in cui essi amministrano la citt\u00e0.\nIl sindaco tifernate pu\u00f2 fregiarsi perci\u00f2 del titolo di barone ed indossare un prezioso abito d'epoca, nella duplice veste di capo dell'Amministrazione comunale e di barone di Monte Ruperto.\nGli atti del comune di Citt\u00e0 di Castello narrano che gli abitanti di Monte Ruperto avevano agevolazioni fiscali. Un documento del 1274 e ribadito nel 1574, stabiliva che dovevano al comune tifernate solo cinque soldi, in moneta usuale, per focolare (per casa), da versarsi il 27 di agosto.\nOggi l'area, di circa 500 ettari e per gran parte ricoperta da vegetazione boschiva, \u00e8 di fatto disabitata ed i pochissimi edifici ancora in piedi risultano in pessime condizioni. I fabbricati che costituivano il vero e proprio borgo sono oggi praticamente spariti ed i numerosi furti di pietre hanno accelerato l'azione del tempo per quanto riguarda la scomparsa degli stessi. \nL'enclave di Monte Ruperto comprende a sud le pendici settentrionali del monte Vicino ed arriva fino a comprendere una piccola parte della valle del torrente Candigliano, tributario del Metauro. L'altitudine dell'enclave va da un minimo di 412 a un massimo di 727\u00a0m.\nTuttora secondo il demanio nell'enclave sono presenti quattro ruderi chiamati La Fornace, Calcineto, C\u00e0 Farino e Monte Ruperto, mentre secondo il piano regolatore generale comunale sono presenti i nuclei di Monte Ruperto, Chibondi, Calcineto, Caifarini, San Donato e Pierpaoli."}
{"id": "2603001", "revid": "2153076", "url": "https://it.wikipedia.org/wiki?curid=2603001", "title": "The Invisible Band", "text": "The Invisible Band \u00e8 il terzo studio album della indie rock band scozzese Travis.\nCome il precedente album della band, \u00e8 prodotto da Nigel Godrich noto in particolare per il suo lavoro con i Radiohead.\n\u00c8 uscito l'11 giugno 2001 nel Regno Unito."}
{"id": "2603014", "revid": "117445629", "url": "https://it.wikipedia.org/wiki?curid=2603014", "title": "Jerez Industrial Club de F\u00fatbol", "text": "Lo Jerez Industrial Club de F\u00fatbol, \u00e8 una societ\u00e0 calcistica con sede a Jerez de la Frontera, in Andalusia, in Spagna. \nGioca nella \"Tercera Divisi\u00f3n\", la quarta serie del campionato spagnolo.\nCollegamenti esterni.\n Sito ufficiale"}
{"id": "2603016", "revid": "76963", "url": "https://it.wikipedia.org/wiki?curid=2603016", "title": "On/Off", "text": "Gli On/Off (stilizzato come ON/OFF) sono un duo J-pop giapponese formato dai gemelli \nStoria.\nLa loro carriera ha inizio nel 2007, con il singolo \"Yokogao\", cui fa seguito \"Eien no setsuna\", che viene utilizzato come sigla d'apertura del drama \"F\u016bma no kojir\u014d\", in cui i due fratelli interpretano i ruoli di due gemelli (Naoya nel ruolo di Ko, Kazuya in quello di Shoryu). Il singolo debutt\u00f2 al 59\u00ba posto della classifica Oricon. Il 4 giugno 2008 esce il secondo singolo \"Futatsu no kod\u014d to akai tsumi\", che viene utilizzato come sigla di apertura della serie televisiva anime \"Vampire Knight\". Il 15 ottobre esce il loro quarto singolo, \"Rinne Rondo\", anch'esso utilizzato come sigla di apertura nella seconda serie anime dedicata a \"Vampire Knight\", \"Vampire Knight Guilty\". Successivamente viene pubblicato il singolo \"Hana kagari\", che anticipa l'album di debutto \"Legend of Twins I: Futago densetsu\". Nello stesso anno, i fratelli Sakamoto recitano in un altro drama, \"Ghost Trip\". Il 9 giugno 2010 esce il singolo \"Butterfly\", usato come sigla finale per la serie televisiva anime \"Durarara!\". Il singolo successivo, \"Hajimaru no wa, sayonara\", composto e prodotto dal famoso artista J-Pop Daisuke Asakura, viene usato come seconda sigla di apertura dell'adattamento ad anime di \"Beelzebub\". Il 2 novembre 2011 esce il singolo \"Akatsuki\" e il 7 dicembre viene pubblicato il secondo album, \"Legend of Twins II : Zoku Futago Densetsu\"."}
{"id": "2603022", "revid": "110157", "url": "https://it.wikipedia.org/wiki?curid=2603022", "title": "Campionato AIFA 1981", "text": "Il Campionato AIFA 1981 fu il primo campionato di football americano organizzato dall'Associazione Italiana Football Americano, fondata in quello stesso anno. Pur non essendo stato il primo campionato disputato in Italia (il torneo LIF fu disputato a partire dal 1980), \u00e8 stato il primo torneo ad assegnare il titolo con una partita unica in campo neutro, che sul modello della finale del campionato NFL, fu chiamata superbowl. Il primo, storico superbowl Italiano si disput\u00f2 il 4 luglio 1981 a Santa Margherita Ligure.\nStoria.\nIl primo campionato di football americano tra squadre italiane fu organizzato dalla Lega Italiana Football nel 1980 a Castel Giorgio, in provincia di Terni. L'anno successivo tuttavia, 5 squadre del nord Italia decisero di dare il via a una lega alternativa localizzata nel centro-nord. La nuova lega prese il nome di Associazione Italiana Football Americano, e il primo presidente fu Giovanni Colombo, rappresentante dei Rhinos Milano. Le altre quattro squadre fondatrici furono Frogs Gallarate, Giaguari Torino, Rams Milano e Aquile Ferrara.\nRegular season.\nIl campionato fu disputato dal 18 aprile al 4 luglio 1981. La formula prevista era un semplice girone all'italiana con gare di andata e ritorno tra le cinque partecipanti. Successivamente si ebbe invece l'idea di organizzare una finale in campo neutro tra le due migliori squadre della stagione regolare, che prese il nome di I Superbowl Italiano\nSuperball.\nIl I Superbowl italiano (ufficialmente \"Superball\") si \u00e8 disputato sabato 4 luglio 1981 allo Stadio Eugenio Broccardi di Santa Margherita Ligure, e si \u00e8 concluso con la vittoria dei Rhinos Milano sui Frogs Gallarate per 24 a 8.\nIl miglior giocatore dell'incontro \u00e8 stato Antonio Nori, runningback dei Rhinos."}
{"id": "2603023", "revid": "107098", "url": "https://it.wikipedia.org/wiki?curid=2603023", "title": "Lorca Deportiva CF", "text": ""}
{"id": "2603024", "revid": "107098", "url": "https://it.wikipedia.org/wiki?curid=2603024", "title": "Girona FC", "text": ""}
{"id": "2603042", "revid": "767487", "url": "https://it.wikipedia.org/wiki?curid=2603042", "title": "Mostafa Mahmoud Selim", "text": "Carriera.\nClub.\nGioca nella squadra egiziana dell'Al-Ahly.\nNazionale.\n\u00c8 stato convocato per il campionato mondiale di calcio Under-20 2009 che si \u00e8 disputato proprio in Egitto ed ha realizzato il primo gol proprio nella partita inaugurale della sua nazionale contro Trinidad &amp; Tobago."}
{"id": "2603046", "revid": "256896", "url": "https://it.wikipedia.org/wiki?curid=2603046", "title": "Maitr\u012b", "text": ""}
{"id": "2603047", "revid": "256896", "url": "https://it.wikipedia.org/wiki?curid=2603047", "title": "Karuna", "text": ""}
{"id": "2603049", "revid": "1714743", "url": "https://it.wikipedia.org/wiki?curid=2603049", "title": "Giuditta di Boemia", "text": "Essa era una figlia del duca Vratislao II di Boemia e della seconda moglie, Adelaide d'Ungheria, figlia di re Andrea I; ricevette il proprio nome dalla nonna paterna, Giuditta di Schweinfurt, morta poco tempo dopo la sua morte.\nBiografia.\nFamiglia natale.\nGiuditta fu la seconda dei quattro figli nati dal matrimonio di Vratislao II di Boemia con la principessa ungherese Adelaide; gli altri furono Bratislao II, Ludmilla (in seguito divenne monaca) e Vratislao, morto giovane in battaglia. Lo zio di Giuditta, il duca Spytihnev II, mor\u00ec nel 1061 e venne succeduto al trono dal fratello Vratislao II; un anno dopo, nel 1062, mor\u00ec la Duchessa, madre di Giuditta.\nNel 1063 Vratislao II, rimasto vedovo, si rispos\u00f2 con \u015awi\u0119tos\u0142awa, figlia del duca Casimiro I di Polonia; con questo matrimonio, Giuditta guadagn\u00f2 cinque fratellastri: Boleslao, duca di Olomouc, morto poco tempo dopo il padre; Borivoj II, duca di Znaim e Br\u00fcnn; Vladislao I, Sobeslao I Udalrico, duca di Znaim e Br\u00fcnn; Giuditta, che in seguito spos\u00f2 Wiprecht II di Groitzsch, burgravio di Magdeburgo.\nMatrimonio.\nAttorno al 1080 Giuditta spos\u00f2 Ladislao I Herman, duca di Polonia (fratello della matrigna), come garanzia della recente alleanza polacco-boema.\nSecondo i cronisti dell'epoca, la duchessa Giuditta comp\u00ec un rimarchevole lavoro caritatevole, aiutando i bisognosi e assicurando il proprio conforto ai sudditi e ai prigionieri. Dopo circa cinque anni di matrimonio sterile, la necessit\u00e0 di assicurare un erede al trono di Polonia si fece pi\u00f9 pressante:\nIl 10 giugno 1085 Giuditta ed il marito presenziarono all'incoronazione del padre di lei, il duca Vratislao II, come primo Re di Boemia. L'anno seguente, nel 1086, le preghiere di Giuditta vennero infine esaudite e, il 20 agosto, diede alla luce il tanto atteso figlio ed erede, il futuro Boleslao III; essa, per\u00f2, non si riebbe mai dagli effetti del parto e mor\u00ec quattro mesi pi\u00f9 tardi, il 25 dicembre.\nTre anni pi\u00f9 tardi, nel 1089, il marito si rispos\u00f2 con Giuditta Maria di Baviera, vedova dello zio materno di Giuditta, il re Salomone d'Ungheria; la nuova Duchessa venne quindi ribattezzata Sofia per distinguerla dalla prima moglie di Ladislao Herman."}
{"id": "2603059", "revid": "729019", "url": "https://it.wikipedia.org/wiki?curid=2603059", "title": "Assedio di Grosseto", "text": "L'assedio di Grosseto fu una battaglia storica tra Ludovico il Bavaro, di ritorno da Roma dopo essere stato incoronato Imperatore, e la citt\u00e0 di Grosseto, tra il 17 e il 21 settembre 1328.\nAntefatto.\nClima politico.\nDopo la morte, improvvisa, di Enrico VII di Lussemburgo nel 1314, la maggioranza dei principi tedeschi elesse re dei Romani Ludovico della casata di Wittelsbach. Ludovico tent\u00f2 inutilmente di ottenere il riconoscimento dell'elezione da parte di Papa Giovanni XXII, ma invece fin\u00ec interdetto. Da allora Ludovico venne chiamato, dispregiativamente, \"il Bavaro\". Ludovico progettava ora di indebolire la posizione del papa in Italia. D'accordo con diversi esponenti ghibellini, sul finire del 1326 inizi\u00f2 la sua marcia su Roma.\nLa marcia su Roma e l'incoronazione.\nMolte citt\u00e0 ghibelline accolsero fra grandi acclamazioni l'Imperatore, che seguito dalle sue truppe e dai suoi cortigiani, vescovi e cardinali, imponeva tributi ed esigeva omaggio dai principi, conti e vescovi feudatari dell'Impero. Durante una dieta di rappresentanti delle maggiori citt\u00e0 italiane, fu dichiarato il Pontefice romano eretico ed indegno, e presa la corona di ferro a Milano dalle mani di Guido Tarlati, scomunicato vescovo di Arezzo, avanz\u00f2 in Toscana, scrivendo lettere ai Comuni per i quali doveva passare, lungo la via Aurelia, da Pisa verso Roma, invitandoli di porsi ai suoi ordini e di comparirgli davanti, al suo passaggio, conducendo con s\u00e9 i propri sindaci.\nGrosseto, citt\u00e0 murata che si sforzava ancora di guadagnare una certa autonomia politica di fronte ai diritti dei suoi signori e a quelli della repubblica senese, pur avendo preso parte con i ghibellini nella battaglia di Montaperti, e quindi aderente alla causa dei sovrani tedeschi, si trovava invece compreso nella lega guelfa, come lo erano fino al 1311 i suoi nuovi signori, gli Abati, discendenti del traditore fiorentino Bocca degli Abati, ora legati con Siena. Grosseto si trov\u00f2 quindi impossibilitata a spalancare le porte al sovrano tedesco.\nLudovico e il suo seguito si recarono quindi a Castiglione della Pescaia, allora sotto il dominio di Pisa, citt\u00e0 devota all'Imperatore, e vi celebr\u00f2 il Natale 1327. Dopo aver soggiornato nel borgo per diverse settimane, permettendo cos\u00ec alle sue truppe di riposarsi e rinvigorirsi dopo il lungo viaggio, riprese il cammino. Ripresa la via Aurelia, l'imperatore, non volendo proprio in quel momento entrare in conflitto con Siena, prefer\u00ec non attraversare la citt\u00e0 di Grosseto, e quindi, fatto fare un ponte volante sul fiume Ombrone, pass\u00f2 con il suo seguito poco distante dalla citt\u00e0 e riprese verso i borghi di Magliano e Manciano, lungo le valli dei fiumi Albegna e Fiora. Toccarono la citt\u00e0 di Viterbo e infine giunsero a Roma.\nLudovico ricevette la corona imperiale in San Pietro per mano del laico Sciarra Colonna, prendendo il nome di Luigi IV del Sacro Romano Impero, e nomin\u00f2 il francescano Pietro Rainalducci da Corvara come antipapa Niccol\u00f2 V, il 12 maggio 1328. L'Imperatore ripart\u00ec quindi per Viterbo, dove insieme all'antipapa si mise in cammino per Pisa, dove la morte di Castruccio Castracani poteva portare alla caduta della citt\u00e0 in mano dei Fiorentini.\nL'assedio.\nQuesta volta l'Imperatore e il suo seguito decisero di non risparmiare la citt\u00e0 di Grosseto. Spinto dai conti di Santa Fiora che chiedevano di eliminare Grosseto, utilizzata come porto e fortino dai guelfi di Toscana, l'esercit\u00f2 imperiale entr\u00f2 nella Maremma grossetana e si present\u00f2 sotto la citt\u00e0 il 17 settembre 1328.\nAl suono di trombe e bandiere spiegate, fecero capire di volere entrare a diritto in citt\u00e0. Ma Grosseto, situata presso la riva di un grande fiume, l'Ombrone, adatto alla navigazione, e difesa da salde mura e da torri molto elevate, si era preparata a resistere, sotto il comando di Bino degli Abati del Malia, e dei suoi figli Mal\u00eca ed Abbatino. I contadini grossetani misero il bestiame al sicuro e corsero al riparo nella fortezza della citt\u00e0 sulla rocca, mentre i soldati, le sentinelle e i cittadini pi\u00f9 combattivi si radunarono sulle mura e torri, pronti alla battaglia. Alla richiesta dell'Imperatore di viveri e denaro, oltre la dovuta obbedienza e promessa di fedelt\u00e0, i Grossetani diedero risposta negativa e accorsero subito a sbarrare le porte della cinta muraria, pronti pi\u00f9 alla morte che alla resa. L'Imperatore ordin\u00f2 di far accostare le macchine da guerra e diede il via agli assalti alla rocca.\nLa battaglia, pressoch\u00e9 improvvisata, con donne e bambini che dall'alto della rocca gettavano tegole, sassi e oggetti infuocati alle schiere tedesche, divent\u00f2 presto ordinata ed energica. L'esercito del Bavaro, non riuscendo subito a far breccia nelle salde mura, inizi\u00f2 una serie di razzie e saccheggi nel territorio intorno alla citt\u00e0, trucidando famiglie che non erano riuscite ad entrare in tempo al sicuro nella rocca, bruciando case, rapinando i bestiami. Ludovico era certo che la citt\u00e0, cos\u00ec piccola ed indebolita dalla malaria presto avrebbe capitolato, e quindi continu\u00f2 ad ordinare le razzie, che si sarebbero arrestate soltanto con l'apertura delle porte e l'accoglienza in citt\u00e0 di Sua Maest\u00e0 l'Imperatore.\nGli assalti non si risolsero quel giorno del 17 settembre, e cos\u00ec, nei giorni successivi, l'assedio continu\u00f2. La repubblica di Siena, per soccorrere la citt\u00e0 sulla quale vantava diritto di dominio, sped\u00ec a Grosseto Lionetto dell'Avellana, conestabile senese, con un piccolo contingente. Il re di Sicilia Federico III invi\u00f2 delle truppe in aiuto al Bavaro, che, sbarcate a Talamone, raggiunsero la citt\u00e0, ma furono respinte dai Grossetani, nonostante fossero riuscite a salire pi\u00f9 volte sulle mura. Cos\u00ec \u00e8 descritto l'assedio dal cronista fiorentino Giovanni Villani: \u00ab\"Dopo quattro giorni di infruttuosi assalti e battaglie, durante i quali i balestrieri dell'Imperatore salirono pi\u00f9 volte sulle mura della citt\u00e0, furono dagli abitanti di essa respinti a forza\"\u00bb, e poi di nuovo: \u00ab\"Fu allora che l'Imperatore e l'Antipapa fecero ritirare le truppe, dopo aver lasciato sotto le mura di Grosseto pi\u00f9 di 400 dei migliori soldati\"\u00bb.\nInfatti, dopo i ripetuti tentativi, e la situazione pisana sempre pi\u00f9 urgente, Ludovico e l'antipapa ripartirono con il loro seguito, abbandonando l'idea di espugnare quella piccola, ma tenace citt\u00e0. Come narra una cronaca del Medioevo, cos\u00ec i Tedeschi appellarono i Grossetani: \"uomini maledetti, nefandi, figliolanza di vipere e serpentacci tortuosi, discendenza pestifera, schiatta velenosa, cani rivomitatori e porci rivolgentisi nel brago, attossicata genia, generazione inflessibile e pi\u00f9 dura del macigno, grossolani come il loro nome, non piegabili n\u00e9 per blandizie, n\u00e9 per minacce\".\nConseguenze.\nI Grossetani, a ricordo dell'eroica difesa, vollero che il grifone argenteo sullo sfondo rosso, stemma della citt\u00e0, fosse armato di spada nel braccio destro, assumendo quindi l'aspetto che porta ancora oggi. La vittoria della citt\u00e0 per\u00f2 port\u00f2 inesorabilmente la sua completa sottomissione a Siena, interessata sempre pi\u00f9 alla citt\u00e0, e da libero comune venne completamente sottomessa nel 1336.\nCuriosit\u00e0.\nLa battaglia fu ricordata in un dipinto su una tela nel Teatro degli Industri nel 1840, dal pittore Maffei di Siena, e successivamente, sempre nel Teatro dopo la sua ristrutturazione del 1890, dal pittore fiorentino Tito Lessi.\nL'assedio \u00e8 ricordato con una lapide posta sotto Porta Vecchia a Grosseto."}
{"id": "2603061", "revid": "767487", "url": "https://it.wikipedia.org/wiki?curid=2603061", "title": "Owen Coyle", "text": "Carriera.\nBomber prolifico, trascorse tutta la carriera in Scozia, escluse due stagioni al Bolton. Si ritir\u00f2 dal calcio giocato nel 2007.\nScelse di rappresentare l' per via delle sue radici. In Nazionale collezion\u00f2 un solo gettone, ottenuto nell'aprile 1994 in un'amichevole vinta 1-0 a Tilburg contro l'.\nIn carriera ebbe anche due esperienze di \"player-manager\" (giocatore-allenatore), con le maglie di Falkirk e St. Johnstone.\n\u00c8 stato l'allenatore del Burnley dal 22 novembre 2007 all'8 gennaio 2010, data in cui \u00e8 stato ingaggiato dal Bolton Wanderers.\nIl 9 ottobre 2012 viene esonerato dai \"Wanderers\" dopo la retrocessione dalla Premier League nella stagione 2011-12 ed il cattivo avvio nella successiva stagione in Championship.\nIl 14 giugno 2013 viene annunciato come nuovo allenatore del Wigan Athletic con il compito di riportare i neoretrocessi \"Latics\" in Premier League."}
{"id": "2603062", "revid": "122037430", "url": "https://it.wikipedia.org/wiki?curid=2603062", "title": "Great Wall SoCool", "text": "Il Great Wall SoCool \u00e8 un pick-up prodotto dal 2007 dalla casa costruttrice cinese Great Wall Motors.\nIl contesto.\nDerivato dal Great Wall Safe utilizza la base meccanica della prima serie del Toyota 4runner con avantreno a ruote indipendenti con schema MacPherson mentre al posteriore uno schema a ponte rigido con balestre. La trazione \u00e8 integrale tramite un differenziale centrale ma viene commercializzata anche la versione a trazione posteriore.\nNon importato in Italia viene commercializzato solo in alcuni paesi dell'Asia e in Australia. Come motore adotta il 2.237 cm\u00b3 a benzina con 16 valvole per una potenza di 106 cavalli (motorizzazione di origine Mitsubishi) disponibili anche con alimentazione GPL. In Cina \u00e8 disponibile anche un motore diesel 2.8 aspirato con circa 77 cavalli di potenza massima. Il cambio \u00e8 un manuale a 5 rapporti pi\u00f9 5 ridotte."}
{"id": "2603064", "revid": "27232284", "url": "https://it.wikipedia.org/wiki?curid=2603064", "title": "Great Wall Socool", "text": ""}
{"id": "2603068", "revid": "339392", "url": "https://it.wikipedia.org/wiki?curid=2603068", "title": "Linea 5 (metropolitana di Milano)", "text": ""}
{"id": "2603072", "revid": "1534511", "url": "https://it.wikipedia.org/wiki?curid=2603072", "title": "Passo reticolare", "text": ""}
{"id": "2603073", "revid": "265990", "url": "https://it.wikipedia.org/wiki?curid=2603073", "title": "Universit\u00e0 del Molise", "text": ""}
{"id": "2603075", "revid": "1543377", "url": "https://it.wikipedia.org/wiki?curid=2603075", "title": "Hussam Arafat", "text": "Carriera.\nClub.\nLa sua carriera \u00e8 iniziata nell'El Mansoura prima di spostarsi nello Zamalek.\nNazionale.\nArafat gioca nella nazionale egiziana Under-20, ha realizzato una doppietta nella prima partita del Campionato mondiale di calcio Under-20 2009 disputato in Egitto, durante la prima partita contro il Trinidad &amp; Tobago finita 4-1."}
{"id": "2603078", "revid": "149727", "url": "https://it.wikipedia.org/wiki?curid=2603078", "title": "Tram extraurbano", "text": ""}
{"id": "2603079", "revid": "189857", "url": "https://it.wikipedia.org/wiki?curid=2603079", "title": "Asse librario", "text": ""}
{"id": "2603080", "revid": "1494169", "url": "https://it.wikipedia.org/wiki?curid=2603080", "title": "Presa", "text": ""}
{"id": "2603081", "revid": "404338", "url": "https://it.wikipedia.org/wiki?curid=2603081", "title": "Meniscopatia", "text": ""}
{"id": "2603083", "revid": "599013", "url": "https://it.wikipedia.org/wiki?curid=2603083", "title": "Mensola (torrente)", "text": "Il torrente Mensola (talvolta \"la Mensola\") \u00e8 un breve corso d'acqua dell'area fiorentina. Nasce nel territorio di Fiesole e si getta in Arno (sul suo versante destro) tra i quartieri di Varlungo e Rovezzano.\nStoria.\nIl nome Mensola \u00e8 molto antico e deriverebbe, secondo alcune ipotesi, dal personale etrusco \"Meisula\"; quale sia l'origine effettiva del nome, di sicuro si sa che la valle del Mensola \u00e8 di antichissima colonizzazione: sono stati ritrovati nelle sue vicinanze reperti etruschi che fanno supporre la presenza di insediamenti urbani in dipendenza dalla vicina Fiesole ed in prossimit\u00e0 dell'antica strada etrusca per Arezzo (poi confluita nel tracciato romano della via Cassia Antica).\nLe ville padronali ed i poderi della zona pedecollinare sono invece parte di insediamenti riconducibili al XIII secolo.\nIl nome Mensola si ritrova attualmente nei toponimi del borgo di \"Ponte a Mensola\", sulla via settignanese (ora via D'Annunzio), e della vicina Chiesa di San Martino a Mensola. Il torrente viene anche citato dal Boccaccio nel suo poemetto \"Ninfale fiesolano\": lo scrittore vi narra la storia di una ancella della Dea Diana di nome Mensola, che viene da questa tramutata in ruscello come punizione per aver trasgredito all'obbligo di castit\u00e0, avendo infatti avuto un figlio dal giovane Affrico; questi, scoperta la morte dell'amata, si toglier\u00e0 quindi la vita e verr\u00e0 a sua volta tramutato nel vicino torrente.\nIl Boccaccio del resto conosceva bene la zona e la sua toponomastica, avendo vissuto fino all'et\u00e0 di 23 anni nel vicino borgo di Corbignano; lo stesso \"Decamerone\" sarebbe ambientato nella villa di Poggio Gherardo, a poca distanza dal corso del Mensola, nel quale i giovani protagonisti del libro usano recarsi a fare il bagno.\nIl corso.\nIl Mensola nasce in localit\u00e0 \"Mulinaccio\", nella piccola valle tra i poggi di Maiano e Vincigliata, dall'unione del \"fosso di Bucine\" (che dal versante orientale del Monte Ceceri scende costeggiando le cave di Maiano) con il \"fosso di Valonica\" (che raccoglie le acque dei pressi di Villa Peyron).\nDopo aver oltrepassato Villa I Tatti, sede fiorentina della Harvard University, il torrente raggiunge l'abitato di Ponte a Mensola e da qui dopo aver ricevuto le acque del \"fosso del Camposanto\", proveniente da Settignano, scende a valle verso la zona di Coverciano e del Gignoro fino alla piana del Guarlone; qui riceve il canale di scolo di un impianto di chiarificazione delle acque, dopo di che il suo corso \u00e8 incanalato in sotterranea per oltrepassare la Direttissima Roma-Firenze; al di l\u00e0 dei binari il torrente vede la luce nuovamente per pochi metri, per venire subito interrato in un condotto in cui percorre l'ultima parte del suo corso (condividendo quindi la stessa sorte dei vicini torrenti Affrico e Fosso San Gervasio).\nIl tracciato del torrente nella sua porzione coperta \u00e8 ancora ora riconoscibile, poich\u00e9 in superficie vi corrisponde una stretta e sinuosa striscia erbosa che dalla ferrovia incrocia via Rocca Tedalda prima e via Aretina poi. Da qui ha inizio il cosiddetto \"Giardino del Checkpoint\", che costeggia il plesso scolastico \"Cambray Digny\" fino ad arrivare ad un parcheggio per pullman costruito in occasione del Giubileo del 2000; il viale all'interno del giardino ricalca esattamente il percorso del tubone sotterraneo.\nDa qui infine il torrente si butta in Arno, vedendo nuovamente la luce tra i \"masselli\" della pescaia di Rovezzano nella localit\u00e0 detta \"Sardigna\", tra il ponte di Varlungo ed il mulino di Rovezzano; qui, al pari della Sardigna delle Cascine, si scaricavano le carcasse degli animali morti e gli scarti dei macelli.\nL'area protetta.\nLa valle del Mensola \u00e8 stata riconosciuta come Area Naturale Protetta di Interesse Locale dai consigli comunali di Firenze (gennaio 2002) e Fiesole (Maggio 2002); la sua parte pi\u00f9 alta si pone nel territorio fiesolano in continuazione dell'area protetta di Montececeri, della quale costituisce un diretto prolungamento.\nL'area protetta del Mensola copre un totale di 297 ettari, pressoch\u00e9 equamente divisi sui due versanti comunali, dal Monte Ceceri fino al Guarlone, attraversando il territorio di Settignano, e costituisce una delle aree di maggiore interesse naturalistico e paesaggistico della collina fiorentina; al suo interno si individuano:\nOltre al gi\u00e0 citato patrimonio arboricolo, si segnala la presenza nella valle di una interessante flora spontanea di anemoni, ranuncoli ed orchidaceae in corrispondenza delle zone agricole meno intensamente sfruttate.\nDal punto di vista faunistico, nella A.N.P.I.L. del Mensola si segnala la presenza tra le altre di crostacei (quali granchi e gamberi di fiume), di anfibi e piccoli mammiferi quali volpi, faine, scoiattoli e ricci; nella parte inferiore del corso del torrente sono state censite oltre sessanta specie di uccelli nidificanti quali picchio verde, upupa, taccola, cuculo, e vari rapaci, sia diurni che notturni."}
{"id": "2603085", "revid": "767487", "url": "https://it.wikipedia.org/wiki?curid=2603085", "title": "Io e il vento", "text": "Io e il vento \u00e8 un film del 1989 diretto da Joris Ivens,con la collaborazione della moglie Marceline Loridan.\nTrama.\nIl protagonista del film \u00e8 il regista stesso, novantenne infermo e tormentato dall'asma, che decide di tornare in Cina per realizzare quello che era il suo sogno fin dall'infanzia: catturare il vento. Viaggia con la sua troupe da montagne impervie fino al deserto, dove riesce finalmente nel suo intento con l'aiuto di una stregona. Il tutto \u00e8 inframmezzato dalle suggestioni e dai ricordi, che si concretano in sequenze altamente liriche ispirate a tradizioni e leggende cinesi o alla storia del cinema.\nProduzione.\nIl film \u00e8 stato girato in Cina.\nIl dialoghi sono in cinese, francese ed inglese. La versione italiana mantiene questa molteplicit\u00e0 di linguaggi limitandosi a sottotitolare il film, senza doppiarlo.\nUn poema.\nJoris Ivens, intervistato da Aldo Tassone nel 1985, dichiara: \nIl flusso poetico delle immagini incontra il flusso poetico delle parole:\nAutoritratto e testamento artistico.\nAll'inizio del film una didascalia spiega:\nDocumentario e fiction, \"Une histoire de vent\" \u00e8 una sintesi dell'opera di Ivens. Due citazioni di suoi film precedenti lo testimoniano:\nAlla Storia del cinema e al cinema fantastico rende omaggio la sequenza del sogno: Ivens in cappa da mago esce dalla bocca del faccione della Luna di Viaggio nella luna di Georges M\u00e9li\u00e8s. Il tema del potere creativo del cinema \u00e8 sottolineato pi\u00f9 volte nel film e diventa esplicito nella sequenza dell'esercito di terracotta.\nLa vita del Vecchio Uomo \u00e8 tutta nella sua arte: l'ultima immagine, estremo segno del suo passaggio su questa terra, \u00e8 una sedia vuota, la sedia del regista.\nIl vento, respiro della terra.\nIvens, nel 1985, quando ancora il film \u00e8 un progetto, dichiara in un'intervista ad Aldo Tassone: \n\"E il \"vento\"? \u00c8 a un tempo il protagonista e la chiave metaforica che mi serve per compiere il viaggio nel passato. Prima che in senso metaforico, il vento va inteso qui in senso fisico: il vento entra nella storia dell'umanit\u00e0, la influenza, a volte la condiziona. Si pensi ai trasporti marittimi e fluviali: per migliaia di anni la civilt\u00e0 ha camminato sulle ali del vento (non a caso la giunca \u00e8 un po' il simbolo della Cina). Il vento pu\u00f2 seminare anche la morte: i popoli che vivono vicino ai grandi deserti lo sanno molto bene.\"\nIl tema del vento, come un filo rosso, percorre l'opera di Ivens: gi\u00e0 nel 1965 aveva girato il documentario in tre parti \"Pour le Mistral\".\nIl vento e la storia degli uomini.\nIn un'intervista a Cahiers du cin\u00e9ma, Ivens confida: \"In questi ultimi dieci anni ho molto ripensato al mio lavoro passato, a quello in cui ho creduto, alle utopie, alle ideologie molto rigide, e il vento, credo, porta via tutto.\" \nCon \"Une histoire du vent\" prende distanza da quel coinvolgimento ideologico che gli era stato rimproverato quando aveva girato \"Come Yukong spost\u00f2 le montagne\":\nAnzich\u00e9 in riprese esterne la sequenza \u00e8 girata in uno studio cinematografico: un oratore vanta i successi del Nuovo Piano Agricolo; atleti si allenano con volteggi e acrobazie; sposi novelli mostrano orgogliosi la casa moderna e gli elettrodomestici; un coro di bambini canta un inno di propaganda; soldati-turisti posano davanti ad una muraglia cinese di cartapesta. Il buffone Sun Wukong stacca la spina al microfono e toglie la parola al politico, l'altoparlante diffonde musica pop occidentale. Il regista si allontana indossando la maschera del buffone.\nLe autorit\u00e0 cinesi impediscono a Ivens di filmare in libert\u00e0 i famosi guerrieri d'argilla. Infuriato, il regista abbandona il museo, fa comprare ai suoi collaboratori tante imitazioni dei guerrieri e li schiera come un'armata. Diretti dal suo bastone/bacchetta magica essi si animano: \u00e8 la rivincita dell'arte e dell'immaginazione sull'ottusit\u00e0 burocratica.\nIl vento, soffio della vita.\nIl vento \u00e8 anche alito, respiro.\nQuesto modo di concepire la vita e la morte \u00e8 molto vicino al pensiero taoista: \"La vita umana nasce da un soffio e ritorna al soffio, la morte \u00e8 divenire vento, divenire impercettibile\". ma trova riscontro anche nel Vangelo di Giovanni: \"Il vento soffia dove vuole, tu ne senti il rumore, ma non sai da dove viene o dove va. \u00c8 cos\u00ec di ogni uomo che \u00e8 nato da un soffio dello Spirito\".\nOccidente e Oriente.\nIvens da bambino sogna di volare in Cina col suo aereo giocattolo (prima sequenza del film). \nAlla fine della vita torna per la quarta volta in Cina a filmarne la civilt\u00e0 millenaria: \n\"\"Une histoire de vent\" traccia simultaneamente due percorsi: uno visibile che conduce il vecchio Uomo a incontrare i miti, le leggende e la storia vertiginosa della Cina; l'altro, pi\u00f9 segreto, che serpeggia e spazia attraverso la diversit\u00e0 dei paesaggi. [...]\u00c8 nel dialogo, nel confronto fra Oriente e Occidente, che risiede il senso dell'autoritratto e, pi\u00f9 precisamente, nel rapporto fra due visioni di uno stesso universo.\"\nLeggende e miti citati:\nPaesaggio.\nIl film cerca di captare le segrete mutazioni del paesaggio. Stabilisce un'equivalenza fra le dune del deserto, i paesaggi erosi e le rughe scavate sul viso del Vecchio Uomo. La collera prende il ritmo degli elementi naturali scatenati. Il deserto \u00e8 il vuoto dell'attesa. Con il montaggio, \"Une histoire de vent\" traduce lo scambio possibile fra gli elementi: dopo l'incontro con il Buddha di Leshan, le immagini del tifone e del maremoto lasciano il posto ai denti di pietra di una montagna frastagliata; all'immagine della risacca di \"Les Brisants\" succedono le vette del Monte Taishan, avviluppate in nuvole ondeggianti, il cui movimento riproduce i pinnacoli di pietra. Diversamente lo sforzo degli uomini che portano il Vecchio Uomo, le lunghe panoramiche ascendenti conferiscono alla montagna sacra la sua potente verticalit\u00e0.\nMusica.\nIl musicista Michel Portal compone un accompagnamento sonoro che cerca di ricreare la voce del vento: il clarinetto, le percussioni e altri strumenti a fiato producono suoni come soffi e respiri, il ritmo ha l'andamento delle giravolte del vento."}
{"id": "2603086", "revid": "921573", "url": "https://it.wikipedia.org/wiki?curid=2603086", "title": "Calisto Calisti", "text": ""}
{"id": "2603089", "revid": "729019", "url": "https://it.wikipedia.org/wiki?curid=2603089", "title": "Tsybin R-020", "text": "Il Tsybin R-020 Igla (in cirillico \u0426\u044b\u0431\u0438\u043d \u0420-020 \u0418\u0433\u043b\u0430) avrebbe dovuto essere la versione definitiva del ricognitore strategico sovietico ad altissime prestazioni sviluppato da Pavel Vladimirovi\u010d Cybin. Si trattava di un velivolo progettato a partire dallo Tsybin RSR, modificato in base alle esperienze condotte sul banco prova volante Tsybin NM-1. Nell'ottobre 1959, il progetto fu trasferito all'OKB Mjasi\u0161\u010dev e, dopo la chiusura di quest'ultimo l'anno successivo, a quello di \u010celomej. Ne vennero realizzati 5 esemplari, sui quali non furono mai montati i motori. Il programma venne cancellato nell'aprile 1961, e le cinque cellule smantellate.\nStoria.\nSviluppo.\nIn seguito alle valutazioni effettuate con l'NM-1, il progetto relativo all'RSR venne largamente rivisto, e ricevette il nome di R-020. Nei primi mesi del 1959, i disegni relativi ai primi cinque esemplari di pre-serie del velivolo vennero consegnati allo Stabilimento n. 99 di Ulan-Ud\u0117.\nTuttavia, in quel periodo, i vertici del Cremlino riponevano grande attenzione allo sviluppo degli ICBM ed alla corsa allo spazio. Entrambi i settori richiedevano elevati finanziamenti, e questo provocava l'abbandono di importanti programmi aeronautici. Inoltre, Cybin aveva dei rivali, sia politici sia commerciali. Il 1\u00ba ottobre 1959, il presidente Nikita Chru\u0161\u010d\u00ebv chiuse l'OKB-256, ed il programma relativo all'RSR venne trasferito all'OKB-23 di Mjasi\u0161\u010dev. Nell'ottobre dell'anno dopo, lo stesso Vladimir Mjasi\u0161\u010dev venne nominato direttore dello TsAGI, ed il suo OKB venne chiuso. Quindi, il progetto fu trasferito all'OKB-52 di \u010celomej. Inizialmente, \u010celomej sostenne i lavori degli uomini di Cybin, fino a quando questi non iniziarono ad interferire con i programmi principali del suo OKB. Comunque, nonostante le difficolt\u00e0, nell'aprile 1961 erano pronti ben cinque esemplari: si trattava di velivoli sostanzialmente completi, ai quali mancavano solo i motori. Nello stesso mese venne ordinata l'interruzione del programma e la distruzione delle cinque cellule.\nGli uomini che avevano curato il programma RSR, tuttavia, si opposero, sostenendo che i risultati erano stati buoni e che gli aerei erano quasi pronti e prossimi al primo volo. Quindi, per calmare la situazione, si decise di immagazzinare le cinque cellule \"per eventuali utilizzi futuri\". Quattro anni dopo, quando il gruppo di lavoro di Cybin era ormai stato sciolto ed i suoi membri dispersi, si procedette al deifnitivo smantellamento dei velivoli. Vennero salvate solo alcune parti, che furono esposte presso l'istituito aeronautico di Mosca.\nDescrizione tecnica.\nL'R-020 era, in sostanza, un RSR rivisto in base alle esperienze condotte con l'NM-1. In pratica, il progetto del 1957 si differenziava dal quello definitivo del 1960 per diversi fattori.\nL'intera cellula venne riprogettata, in modo da permettere al velivolo di compiere una completa rotazione sul proprio asse ad altissima quota. Tale misura venne adottata per favorire le manovre di disimpegno nei confronti dei missili terra-aria.\nImportanti modifiche subirono le ali, che furono in pratica ridisegnate. Anche la struttura interna venne completamente modificata, montando tra fusoliera e motore otto \u201ccostole\u201d rinforzate invece delle precedenti cinque. Modifiche sub\u00ec anche il bordo alare. In base alle esperienze condotte con l'NM-1, e su raccomandazione dello TsAGI, vennero montate delle piccole superfici esterne ai motori, che in pratica andavano a costituire una specie di continuazione dell'ala. Queste superfici avevano un bordo affilato con profilo trapezoidale. Secondo Cybin, queste estensioni non produssero gli effetti desiderati e vennero rimosse. Tuttavia, esse continuarono a comparire nei disegni del velivolo.\nIl piano di coda fu ridisegnato, e la sua superficie ridotta a solo il 65% dell'originale. La coda venne resa pi\u00f9 affilata, e l'apertura portata a 3,8 metri. Il generatore elettrico fu sistemato davanti al fulcro, richiedendo lo spostamento ed una riduzione delle dimensioni del serbatoio di carburante numero sei.\nLa cabina di pilotaggio venne modificata e resa pi\u00f9 confortevole per il pilota, con il parabrezza pi\u00f9 affilato.\nIl carrello di atterraggio fu riprogettato, ed il numero di ruote venne portato a quattro. Le ruote, ognuna delle quali aveva 75 centimetri di diametro e 25 di larghezza, erano sistemate a coppie di due. A differenza dei precedenti modelli, un altro carrello venne montato sotto la cabina di pilotaggio. Come nell'NM-1, erano stati sistemati due pattini retrattili idraulicamente nelle due navicelle che contenevano i motori (uno per navicella), che erano estendibili nel caso in cui una delle navicelle avesse toccato il suolo.\nLe navicelle avrebbero dovuto contenere i motori. Secondo il progetto originale, si sarebbe dovuto trattare di due turbogetti Solov'yov D-21, ma questi non furono mai disponibili. Si decise dunque di ripiegare su altrettanti Tumanskij R-11F, in grado di fornire una spinta di 3.940 kgf a secco e di 5.750 kgf con postbruciatore. Tuttavia, i propulsori non furono mai montati.\nAltre modifiche riguardarono il vano per la strumentazione da ricognizione (che fu dotato di un fondo piatto con aperture scorrevoli) ed i serbatoi esterni, la cui lunghezza fu quasi dimezzata (da 11,4 a 5,8 metri) ed il diametro incrementato (da 65 a 70 centimetri)."}
{"id": "2603091", "revid": "1915706", "url": "https://it.wikipedia.org/wiki?curid=2603091", "title": "Oximetazolina", "text": "L' oximetazolina (o ossimetazolina) \u00e8 un principio attivo.\nMeccanismo d'azione.\nL'oximetazolina \u00e8 un agonista adrenergico, quindi esplica un'azione simpaticomimetica"}
{"id": "2603092", "revid": "547992", "url": "https://it.wikipedia.org/wiki?curid=2603092", "title": "Annie Papa", "text": "Biografia.\nNata a Salerno, Annie Papa, Miss Cinema 1976, diventa popolare soprattutto perch\u00e9 si scopre il seno, in maniera scherzosa, davanti ai giurati. Il fotografo Ubaldo Bungaro riprende la scena, che dura un attimo, e nasce un caso di cui poi se ne parler\u00e0 per giorni; la Papa rischia la squalifica, si dispera, ma poi tutto finisce in una \"bolla di sapone\".\nHa iniziato la sua carriera artistica nel 1978 con il film \"La fine del mondo nel nostro solito letto in una notte piena di pioggia\", di Lina Wertm\u00fcller. Successivamente ha recitato anche in film come \"Sottozero\" (1987), regia di Gian Luigi Polidoro, \"Caramelle da uno sconosciuto\" (1987), regia di Franco Ferrini, \"Un complicato intrigo di donne, vicoli e delitti\" (1986), regia di Lina Wertm\u00fcller, e \"La casa con la scala nel buio\" (1983).\n\u00c8 apparsa per poche puntate nella soap opera \"Centovetrine\" (2009), nel ruolo della pianista Loredana Poggi. \u00c8 stata playmate per l'edizione italiana di Playboy del settembre 1979 dove \u00e8 apparsa con il nome Anny Papa e con data di nascita anticipata al 1955."}
{"id": "2603093", "revid": "344646", "url": "https://it.wikipedia.org/wiki?curid=2603093", "title": "Pioneer 6", "text": ""}
{"id": "2603095", "revid": "344646", "url": "https://it.wikipedia.org/wiki?curid=2603095", "title": "Pioneer 7", "text": ""}
{"id": "2603098", "revid": "344646", "url": "https://it.wikipedia.org/wiki?curid=2603098", "title": "Pioneer 8", "text": ""}
{"id": "2603100", "revid": "344646", "url": "https://it.wikipedia.org/wiki?curid=2603100", "title": "Pioneer 9", "text": ""}
{"id": "2603101", "revid": "767487", "url": "https://it.wikipedia.org/wiki?curid=2603101", "title": "Jerry Jemmott", "text": "Jerry Jemmott \u00e8 stato uno dei bassisti pi\u00f9 utilizzati come session man tra gli anni sessanta e i primi anni settanta, lavorando con vari artisti soul, blues e jazz dell'epoca.\nBiografia.\nJemmott decise di suonare il contrabbasso all'et\u00e0 di 10 anni subito dopo aver visto un'esibizione di Paul Chambers. La sua carriera professionale inizi\u00f2 a soli 12 anni come contrabbassista, ma poco tempo dopo decise di passare al basso elettrico. Nel 1967 venne scoperto dal sassofonista King Curtis. Grazie a questo entr\u00f2 ben presto in contatto con la Atlantic Records e di conseguenza si trov\u00f2 a registrare per importanti artisti dell'Atlantic come Aretha Franklin, Ray Charles, Wilson Pickett, The Rascals, Roberta Flack e Margie Joseph.\nJemmott registr\u00f2 anche per importanti artisti blues come B.B. King, Freddie King, Chuck Berry, Duane Allman, Otis Rush, Champion Jack Dupree, ed affermati artisti jazz come Herbie Hancock, Freddie Hubbard, Erroll Garner, Les McCann, Eddie Harris, Houston Person, George Benson, Archie Shepp, Lionel Hampton, Herbie Mann, Eddie Palmieri e Charles Earland. \u00c8 sua la linea di basso della registrazione originale di \"Mr. Bojangles\", famoso \u00e8 anche il suo riff nel brano \"The Thrill Is Gone\" di B.B. King.\nA partire dal 1975 le sessioni di registrazione di jemmott iniziarono via via a diminuire. Jemmott continu\u00f2 a lavorare come arrangiatore e direttore d'orchestra, lavorando con John Williams, la Boston Pops Orchestra e Bette Midler.\nJemmott ebbe una notevole influenza sullo stile di Jaco Pastorius, il quale accorp\u00f2 le linee di basso \"stuttering funk\" di Jemmott con il suo stile sincopato. Jemmott partecip\u00f2 sia in qualit\u00e0 di produttore che in qualit\u00e0 di ospite al video istruzionale \"Modern Electric Bass\", pubblicato nel 1985, che includeva lezioni e consigli di Pastorius.\nRecentemente Jemmott ha pubblicato due lavori da solista per l'etichetta giapponese P-Vine Records, \"Caught in the Low Beam\" e \"The New York View\" (assieme a Bill \"Junior\" Linton), cos\u00ec come \"Make It Happen!\" per la Whatcha Gonna Do Records. Jemmott continua a lavorare come docente, ha scritto vari articoli, quattro libri e pubblicato materiale audio e video istruzionali di basso.\nNel 2001 ha ricevuto il \"Bass Player Magazine's Lifetime Achievement Award\" ed \u00e8 stato nominato presidente dell\"'Electric Bass Department\" alla \"Richard Davis Foundation for Young Bassists Inc\".\nDurante il corso degli anni Jemmott si \u00e8 esibito in tutto il mondo. Oltre all'attivit\u00e0 di arrangiatore e compositore si \u00e8 dedicato anche all'attivit\u00e0 didattica, tenendo seminari musicali in tutto il mondo.\nAttualmente \u00e8 in tour con il progetto \"Gregg Allman &amp; Friends\"."}
{"id": "2603102", "revid": "1543377", "url": "https://it.wikipedia.org/wiki?curid=2603102", "title": "Mohamed Talaat", "text": "Carriera.\nClub.\nHa iniziato la sua carriera calcistica in un club locale di Porto Said, il Porfouad. Dopo esser divenuto il miglior marcatore della squadra, \u00e8 stato contattato da diverse societ\u00e0 egiziane e del Golfo Persico, per poi essere ingaggiato nel 2008 dall'Al-Ahli Club. Nel gennaio 2009 \u00e8 passato all'Al-Ahly, debuttando nel campionato egiziano di calcio in un match contro il Tersana e segnando il suo primo gol con la squadra cairota nell'ultima giornata della stagione 2008-2009 contro l'El-Geish.\nNazionale.\nCon la Nazionale egiziana Under-20 ha disputato la Coppa delle Nazioni Africane Under-20 2009 ed il Campionato mondiale di calcio Under-20 2009, che si \u00e8 tenuto in Egitto, segnando un gol contro il Trinidad e Tobago nella fase a gironi."}
{"id": "2603106", "revid": "149727", "url": "https://it.wikipedia.org/wiki?curid=2603106", "title": "Strada del Sempione", "text": ""}
{"id": "2603107", "revid": "439868", "url": "https://it.wikipedia.org/wiki?curid=2603107", "title": "Usami", "text": "Usami \u00e8 un brano musicale interpretato dal cantante italiano Luca Dirisio, pubblicato nel 2005 come terzo singolo estratto dall'album \"Luca Dirisio\", messo in commercio l'anno prima.\nIl video.\nIl video musicale prodotto per \"Usami\" \u00e8 stato prodotto dalla Run Multimedia e diretto dal regista Gaetano Morbioli."}
{"id": "2603109", "revid": "256263", "url": "https://it.wikipedia.org/wiki?curid=2603109", "title": "Gerald Joseph Stenhouse Jemmott", "text": ""}
{"id": "2603113", "revid": "196390", "url": "https://it.wikipedia.org/wiki?curid=2603113", "title": "Gary Nohara", "text": ""}
{"id": "2603116", "revid": "149727", "url": "https://it.wikipedia.org/wiki?curid=2603116", "title": "Castel Seprio", "text": ""}
{"id": "2603118", "revid": "287204", "url": "https://it.wikipedia.org/wiki?curid=2603118", "title": "Parco nazionale di Khustain Nuruu", "text": "Il parco nazionale di Hustajn Nuruu (mongolo: \u0425\u0443\u0441\u0442\u0430\u0439\u043d \u041d\u0443\u0440\u0443\u0443, \"Montagna delle betulle\"), noto anche come \"parco nazionale Khustai\", \u00e8 un parco nazionale della Mongolia situato nella provincia (aimag) del T\u00f4v.\nIl parco \u00e8 attraversato dal fiume Tuul.\nNel 2002 \u00e8 stato dichiarato riserva della biosfera.\nAl suo interno vive il cavallo della Mongolia (\"Equus przewalskii\"), un animale simbolo del paese ma a rischio estinzione, per il quale nel 1977 \u00e8 stato creata la \"Fondazione per la preservazione e la protezione del cavallo di Przewalski\"."}
{"id": "2603121", "revid": "1431409", "url": "https://it.wikipedia.org/wiki?curid=2603121", "title": "Mario Brusa", "text": "Biografia.\nHa doppiato Langley Kirkwood nel film \"Van Helsing - Dracula's Revenge\". Al cinema ha recitato in un solo film, \"Le tre capitali\" di Edmo Fenoglio (1982).\nDal 2001 fino alla conclusione ha fatto parte del cast ricorrente di \"Centovetrine\" nel ruolo del questore Luigi Imparato.\nCome doppiatore \u00e8 attivo quasi esclusivamente alla societ\u00e0 di Deltafilm, rinominata poi VideoDelta, di cui attualmente \u00e8 anche presidente e direttore artistico.\nHa due figli, Stefano e Angela, anche loro attori e doppiatori."}
{"id": "2603128", "revid": "716642", "url": "https://it.wikipedia.org/wiki?curid=2603128", "title": "LMV Urbino 1921", "text": "L'A.S.D. LMV Urbino 1921 \u00e8 una societ\u00e0 calcistica italiana con sede nella citt\u00e0 di Urbino.\nFondato nel 1921, il club ha disputato due campionati di Serie C semiprofessionistica nel biennio 1945-1947 e 13 campionati nazionali interregionali in periodi differenti; nel 2012 si \u00e8 fuso con il \"Pieve di Cagna Calcio\".\nDopo 8 anni di Prima Categoria, e 1 di Promozione, dalla stagione 2020-2021 milita nel campionato marchigiano di Eccellenza.\nStoria.\nNella stagione 2010-2011 ha militato nell'Eccellenza ma ha militato per 10 anni in Serie D e per due campionati in Serie C.\nAd epilogo della stagione 2010-2011, arrivata all'ultimo posto in campionato, la societ\u00e0 \u00e8 retrocessa in Promozione.\nPoi, la societ\u00e0 chiede ed ottiene l'iscrizione alla Prima Categoria.\nNell'anno agonistico 2011-2012 in Prima Categoria Marche girone A chiude all'ultimo posto e\nviene retrocessa in Seconda Categoria. L'anno successivo viene annunciata la fusione con la societ\u00e0 della frazione comunale Pieve di Cagna che ha perso lo spareggio con la Settempeda per la salita in Promozione.\nMantiene lo stemma originario dell'Urbino Calcio modificando la scritta in Urbino Pieve salvaguardando anche gli storici colori sociali giallo-blu. Nell'estate 2016 cambiano i vertici societari e cambia anche la denominazione in Asd Urbino 1921 oltre lo stemma che torna all'oringine con una grande aquila reale che tiene tra le zampe uno scudo. Attualmente milita in Eccellenza .\nColori.\nI colori sociali dell'Urbino sono il giallo e il blu.\nAllenatori.\nAlcuni allenatori dell'Urbino sono stati:"}
{"id": "2603135", "revid": "610351", "url": "https://it.wikipedia.org/wiki?curid=2603135", "title": "Mbelele", "text": "Mbelele \u00e8 un gioco da tavolo astratto molto particolare della famiglia dei mancala africani. \u00c8 giocato dai manga (o: Mba) nella Repubblica Democratica del Congo (gi\u00e0 Zaire) ai confini con il Sudan. \nCi\u00f2 che lo rende un gioco speciale \u00e8 il tavoliere particolare e il fatto che anche se ci sono due file di buche, non sono condivise da entrambi i giocatori, cos\u00ec ogni giocatore utilizza solo la propria fila per giocare, il che lo rende uno dei pochi mancala a due file giocato con semina del tipo a staffetta (se l'ultimo pezzo viene deposto in una casa gi\u00e0 occupata, il giocatore preleva immediatamente il contenuto di tale casa e prosegue la semina con i pezzi raccolti). \nSecondo Townshend il gioco potrebbe anche essere considerato come un mancala a tre file.\nTavoliere e disposizione iniziale.\nIl tavoliere (chiamato Mbele p\u00e1pa), che misura circa un metro, \u00e8 realizzato con il legno del Kombo-Kombo (Musanga cecropioides) conosciuto anche come \u201cAlbero ombrello\u201d e si compone di due file di 16 buche e quattro buche intermedie, che sono chiamate \"teka\". All'inizio del gioco ci sono tre semi (Sing.: \"mbelele\" Plur.: \"mbelese\") in ogni buca. \nUn meraviglioso tavoliere per lo Mbelele \u00e8 mostrato nel Museo Nazionale di Kinshasa dal 1975.\nRegole.\nNel proprio turno il giocatore prende tutti i semi di una buca, appartenenti alla propria fila e li semina, in una delle due direzioni, in pi\u00f9 giri fino a quando la semina stessa non termina in una buca vuota. Se la semina raggiunge l'ultima buca della propria fila, non prosegue nelle buche dell'avversario, ma si inverte il verso e si semina in direzione della prima buca. Se l'ultimo seme viene messo in una buca vuota e la buca avversaria di fronte non \u00e8 vuota, i semi dell'avversario vengono catturati. Se la mossa finisce in una qualsiasi delle teka, la cattura \u00e8 fatta nella teka corrispondente dell'avversario. Se la mossa del giocatore consiste nel seminare un singolo seme da una buca a quella adiacente vuota, solo un seme della buca dell'avversario viene catturata. Non \u00e8 consentito iniziare la semina dalla penultima buca sulla destra, seminando verso destra, se contiene solo due semi (la mossa finirebbe nella buca di partenza). \nConclusione del gioco.\nIl vincitore \u00e8 il giocatore che cattura tutti i semi dell'avversario. \nUn pareggio non \u00e8 possibile."}
{"id": "2603136", "revid": "282629", "url": "https://it.wikipedia.org/wiki?curid=2603136", "title": "Lituana", "text": ""}
{"id": "2603141", "revid": "729019", "url": "https://it.wikipedia.org/wiki?curid=2603141", "title": "Konrad Krafft von Dellmensingen", "text": "Biografia.\nI primi anni.\nProveniente da una nobile famiglia bavarese senza particolari tradizioni militari, Konrad entr\u00f2 nell'Accademia reale bavarese nell'agosto 1881, due anni dopo venne promosso secondo tenente, e terminati gli studi presso l'Accademia prest\u00f2 servizio presso lo stato maggiore di diverse grandi unit\u00e0. Nel 1912 venne promosso capo di stato maggiore dell'esercito reale bavarese, incarico che mantenne fino allo scoppio della prima guerra mondiale.\nIl primo conflitto mondiale.\nAl momento della mobilitazione generale Krafft venne assegnato allo stato maggiore della 6\u00aa Armata tedesca sul fronte della Lorena, dove partecip\u00f2 alla battaglia delle Frontiere e alla serie di scontri denominati \"Corsa al mare\", che segnarono la fine della guerra di movimento sul fronte occidentale nell'ottobre 1914. Con l'approssimarsi del conflitto tra Regno d'Italia e Impero austro-ungarico, Krafft venne incaricato di costituire l'Alpenkorps, ossia un corpo di fanteria da montagna che sarebbe stato impegnato per dar manforte alle esigue truppe austro-ungariche che avrebbero dovuto difendere il territorio di Trento e Bolzano dalle mire di conquista italiane. I tedeschi infatti, consideravano le regioni tirolesi a cavallo del Brennero come una propaggine della Baviera, e l'invio di un forte contingente venne utilizzato soprattutto per rammentare agli italiani che lungo la direttrice del Tirolo, e perci\u00f2 della Germania, \u00abc'erano loro\u00bb.\nAl comando dell'Alpenkorps.\nIl 20 maggio il generale K\u00f6nnen von Horack si incontr\u00f2 a Kempten (dove veniva allestito l'Alpenkorps) con il generale Krafft per concordare il movimento dell'unit\u00e0 verso il Trentino, che inizi\u00f2 cinque giorni pi\u00f9 tardi per concludersi il 12 giugno. Si trattava di una poderosa unit\u00e0 di circa 29.000 uomini, molto ben armata e in grado di operare autonomamente perch\u00e9 completa in fatto di servizi e logistica. Nonostante il grosso delle truppe di Krafft stazionasse tra Trento e Bolzano, molti piccoli reparti ebbero l'ordine di muoversi continuamente lungo il fronte, effettuando ricognizioni per simulare una presenza ancor maggiore, ma con l'ordine ben preciso di non ingaggiare combattimenti. Non appena si ebbe la certezza che nulla sarebbe accaduto nel Trentino meridionale, l'Alpenkorps venne spostato nel settore della 4\u00aa Armata italiana, dove si stava concretizzando, seppur tardivamente e poco convintamente, il tentativo di entrare in Val Pusteria. A tal proposito l'inazione meravigli\u00f2 il generale Krafft, che annot\u00f2 sul suo diario: \u00abApprendo che il nemico non ha intrapreso finora, in nessun punto, nulla di serio. Si vede che non sa cogliere il suo vantaggio\u00bb.\nNonostante i divieti, nel settore della Val Pusteria i tedeschi e gli austro-ungarici combatterono fianco a fianco, ma l'alleanza non fu priva di tensioni fra i comandanti; il comandante austriaco nel settore, Viktor Dankl von Krasnik si era illuso di poter disporre a propria discrezione dell'unit\u00e0 tedesca, impiegandola possibilmente in un'azione offensiva di vasta portata. Ma per la necessit\u00e0 di evitare un coinvolgimento diretto con l'Italia, i comandi tedeschi non consentirono a Dankl di utilizzare liberamente delle truppe tedesche. D'altra parte anche gli italiani, seppur consapevoli della presenza tedesca, non vollero incrinare il rapporto con la Germania, ed evitarono di far trapelare notizie in patria per non allarmare l'opinione pubblica e non creare motivazioni tali da dover rivedere la delicata situazione. Tale volont\u00e0 divenne chiara agli occhi dei tedeschi durante i combattimenti nel settore di Som Pouses nelle alture intorno a Cortina d'Ampezzo, quando gli alpini conquistarono il rilievo di Ponte Alto ingaggiando in combattimenti gli j\u00e4ger bavaresi che erano passati al contrattacco, lasciando prigionieri. Questo avrebbe fornito all'Italia il pretesto diplomatico che gli avrebbe consentito di dichiarare guerra alla Germania, ma cos\u00ec non fu. A tal proposito, commentando l'insuccesso dello scontro, Krafft scrisse: \u00abSe gli italiani avessero voluto trarre partito da ci\u00f2 a fini politici, sarebbe avvenuto esattamente quello che per nessun motivo si voleva accadesse\u00bb.\nIl 1\u00ba ottobre il comandante supremo dell'esercito tedesco Erich von Falkenhayn interpell\u00f2 Krafft sull'opportunit\u00e0 di ritirare le truppe dell'Alpenkorps, visto che la loro funzione di deterrente era stata assolta e quindi poteva iniziare la sostituzione con truppe austro-ungariche. Krafft si disse d'accordo, e quindici giorni dopo l'Alpenkorps concluse il suo trasferimento in Germania lasciando sul fronte trentino solo alcune batterie e nuclei mitragliatrici che gli alleati non erano in grado di sostituire. Al posto dei tedeschi subentrarono i temibili Kaiserj\u00e4ger, che assieme ai Landessch\u00fctzen costituivano le migliori truppe da montagna austro-ungariche, e il 20 ottobre Krafft lasci\u00f2 il Comando difesa territoriale del Tirolo al generale Roth von Limanowa-Lapan\u00f3w, comandante del XIV Corpo d'armata.\nAttacco a Caporetto.\nTornato in Germania Krafft venne insignito della massima onorificenza prussiana Pour le M\u00e9rite, e nel febbraio 1917 assunse l'incarico di capo di stato maggiore del gruppo d'armate dipendente dal Duca del W\u00fcrttemberg, schierato nel fronte dei Balcani. A settembre ricevette da Erich Ludendorff il delicato compito di ispezionare il tratto di fronte italiano che gli austro-ungarici avevano proposto di attaccare. Dopo l'undicesima battaglia dell'Isonzo il comando supremo imperiale comunic\u00f2 all'omologo comando tedesco che c'era il bisogno di migliorare la situazione della linea mediante una nuova offensiva, perci\u00f2 chiese l'invio di 8 divisioni esperte di montagna e di artiglieria pesante, ribadendo con forza che il miglioramento del fronte isontino era una necessit\u00e0 inderogabile. Ludendorff si dimostr\u00f2 scarsamente favorevole alla richiesta, preferendo porre l'attenzione contro la definitiva capitolazione della Romania, ma Paul von Hindenburg decise di rinviare la decisione dopo il rientro di Krafft.\nTra il 2 e il 6 settembre 1917 il generale esegu\u00ec un'accurata ricognizione del fronte italiano, ricavandone la convinzione che il quadro delicato delineato dai comandi austriaci era perfettamente condivisibile, l'esercito di Carlo non avrebbe potuto sostenere un ulteriore attacco su quelle posizioni, e quando rientr\u00f2 a Bad Kreuznach l'8 settembre, rifer\u00ec ai massimi comandi tedeschi la necessit\u00e0 di sferrare un attacco sul medio Isonzo in su, fino a Plezzo, ponendo risalto al settore di Tolmino, utile quale punto di partenza per un attacco. Lo schieramento delle artiglierie e il concentramento delle fanterie proposto da Krafft, si presentava come un'impresa complessa e straordinariamente pericolosa, ma se ne assunse totalmente la responsabilit\u00e0, nonostante l'attacco si presentasse agli occhi dei generali tedeschi come un azzardo. \u00abAlla fine del mio rapporto\u00bb scriver\u00e0 il generale Krafft, \u00abgli ascoltatori rimasero palesemente impressionati: non si sentiva volare una mosca. Ci si rese conto che io mi ero assunto una massa di responsabilit\u00e0 fuori dall'ordinario\u00bb, ma fu proprio Ludendorff a rompere il silenzio esclamando: \u00abIo penso che l'impresa sia molto difficile e molto rischiosa, ma dobbiamo prendere una decisione. In nome di Dio, noi vogliamo farcela!\u00bb. Il generale Georg von Waldst\u00e4tten, esponente di spicco del comando supremo imperiale, stabil\u00ec gli accordi per la reciproca collaborazione; l'imperatore Carlo I avrebbe assunto il comando supremo delle operazioni contro l'Italia e, ai suoi ordini, avrebbero esercitato in Trentino il generale Franz Conrad von H\u00f6tzendorf e sull'Isonzo l'arciduca Eugenio. Alle dipendenze di quest'ultimo venivano poste la 10\u00aa Armata austro-ungarica del generale Alexander von Krobatin, la neo-costituita 14\u00aa Armata austro-tedesca e pure il neo-costituito gruppo d'armate del generale Svetozar Borojevi\u0107 von Bojna, con la 1\u00aa e la 2\u00aa Armata dell'Isonzo. L'11 settembre la 14\u00aa Armata, alla quale furono assegnate sceltissime divisioni tedesche e il I Corpo austro-ungarico del generale Alfred Krau\u00df, fu messa al comando di Otto von Below, che pot\u00e9 contare sul generale Krafft in qualit\u00e0 di Capo di stato maggiore.\nMa con il prosieguo degli studi sull'attacco Krafft si convinse giorno dopo giorno che l'offensiva non avrebbe dovuto limitarsi a migliorare le posizioni: per assicurare agli austro-ungarici un sollievo che durasse nell'avvenire, si doveva fissare come obiettivo minimo il Tagliamento e, in questa prospettiva, il piano predisposto non offriva una base sufficiente, e andava rivisto ampiamente. Krafft e gli altri generali si misero immediatamente al lavoro e il 27 settembre, durante un incontro con Below e Borojevi\u0107, fu presentato e approvato inizialmente per il 22 ottobre. Krafft scart\u00f2 immediatamente l'idea di un attacco diversivo sull'Altopiano del Lom, onde non porre preventivamente in allerta il nemico, il quale, registr\u00f2 nuovamente la presenza dell'Alpenkorps in Trentino assieme a movimenti nemici sul fronte, che portarono Luigi Cadorna a diramare comunicati di allerta, seppur decisamente vaghi e poco incisivi. Alcuni ritardi di approvvigionamento posticiparono la data dell'attacco alle 2:00 del 24, ma gi\u00e0 dal 21 Krafft ammise che da met\u00e0 ottobre l'afflusso di rinforzi italiani verso l'alto Isonzo faceva s\u00ec che la battaglia si giocasse a carte scoperte, ma si rese anche conto che: \u00abPer nostra buona fortuna non si registrarono tutte le conseguenza negative che per\u00f2 sarebbe stato lecito aspettarsi: ad esempio con nostra sorpresa manc\u00f2 la reazione pi\u00f9 pericolosa e cio\u00e8 un sistematico e intenso tiro d'artiglieria sulle rotabili d'accesso al fronte, ormai fittamente affollate\u00bb. Rimase quindi un certo grado di incertezza, legato soprattutto all'inizio dell'attacco, e il ritardo austro-ungarico gioc\u00f2 a loro favore. L'organizzazione fu metodica ed efficiente, il morale delle truppe era alto da molti giorni, tanto che lo stesso Krafft annot\u00f2: \u00ab[...] La fanteria ebbe dunque la certezza che tutto era stato fatto onde facilitarle il compito e che stavolta gli italiani si sarebbero presa una lezione quale mai finora era stata loro inflitta\u00bb.\nL'attacco part\u00ec il 24 ottobre, ed ebbe un enorme successo su tutta la linea, obbligando ad una ritirata disordinata centinaia di migliaia di soldati italiani che si riversarono in massa prima sul Tagliamento il 30 ottobre e successivamente sul Piave, dove il 12 novembre l'ultimo reparto italiano pot\u00e9 assestarsi lungo il fiume. In totale dal 24 ottobre all'8 novembre i bollettini di guerra tedeschi avevano contato un bottino di 250.000 prigionieri e 2.300 cannoni, assestando un durissimo colpo all'esercito italiano. Compiuto questo enorme sforzo, che perdur\u00f2 fino al 14 dicembre, il comando supremo germanico in seguito ad un rapporto inoltrato da Krafft, decise di ritirare le proprie truppe dal fronte italiano: i tedeschi stavano preparando una nuova offensiva decisiva sul fronte occidentale e avevano bisogno di tutte le forze disponibili. Cos\u00ec il 6 gennaio il generale von Below lasci\u00f2 il comando della 14\u00aa Armata e due giorni dopo fu la volta del generale Krafft von Dellmensingen e del maggiore von Willinsen. In pratica l'intero comando si trasfer\u00ec sul fronte occidentale, dove assunse quello della 17\u00aa Armata tedesca che avrebbe partecipato all'offensiva di primavera.\nL'ultimo anno di guerra.\nNel 1918 Krafft venne promosso generale di artiglieria e messo al comando del II Corpo d'armata bavarese, incarico che mantenne anche durante le battaglie difensive che si svolsero alla fine della guerra. Nel novembre Krafft von Dellmensingen fu nuovamente inviato in Italia, sul Brennero, per garantire la Germania da un attacco lungo quella direttrice durante l'offensiva che l'esercito italiano stava scatenando contro l'Austria-Ungheria ormai vicina al collasso. Con una batteria e numerose mitragliatrici Krafft e i suoi uomini occuparono la posizione di Fortezza sulla linea ferroviaria del Brennero e spinse pattuglie fino a Bressanone, mentre altre truppe vennero inviate in Val Passiria per occupare San Leonardo, Landeck, il passo del Giovo e Vipiteno. Il 4 novembre, con la firma dell'armistizio tra Italia e Austria-Ungheria, le truppe tedesche di Krafft si trovarono all'interno del territorio d'armistizio, e il comando supremo italiano ordin\u00f2 a Pecori Girardi di inviare colonne armate con lo scopo di forzare il caposaldo di Fortezza e puntare sul Brennero, mentre altri reparti avrebbero attaccato verso il Giovo e Vipiteno. Krafft, consapevole che ormai la guerra era agli sgoccioli, non organizz\u00f2 nessuna strenua resistenza, e ritirandosi permise agli italiani di occupare agevolmente l'abitato di Fortezza il 9 novembre, e quindi all'alba del 10 anche il passo del Brennero, mentre gli alpini occuparono Vipiteno e Sella di Dobbiaco.\nGli ultimi anni.\nKrafft von Dellmensingen si ritir\u00f2 dal servizio attivo nel dicembre 1918, e intraprese una carriera politica con lo scopo di appoggiare una restaurazione monarchica in Baviera. Si ritir\u00f2 per\u00f2 ben presto a vita privata, dedicandosi agli studi sulla storia delle unit\u00e0 bavaresi impegnate nel primo conflitto mondiale. Nel 1937 il regime nazista dedicher\u00e0 a Krafft una caserma militare nella localit\u00e0 di Garmisch-Partenkirchen, la \"Krafft von Dellmensingen Kaserne\", che con la fine della seconda guerra mondiale verr\u00e0 occupata dalle truppe statunitensi, e che nel 1993 diverr\u00e0 la sede del \"George C. Marshall European Center for Security Studies\". Il generale Krafft von Dellmensingen mor\u00ec nella sua Baviera nel 1953, a 91 anni di et\u00e0."}
{"id": "2603153", "revid": "154893", "url": "https://it.wikipedia.org/wiki?curid=2603153", "title": "Stella a sei punte", "text": ""}
{"id": "2603154", "revid": "709565", "url": "https://it.wikipedia.org/wiki?curid=2603154", "title": "Faust (Avatar Press)", "text": "Faust \u00e8 un personaggio dei fumetti, creato nei primi anni '90 dallo sceneggiatore David Quinn e dal disegnatore Tim Vigil.\nStoria.\nLe origini del personaggio, come del resto il nome, sono una rivisitazione in chiave moderna della popolare leggenda del Dottor Faust (trasposta a romanzo nel diciannovesimo secolo da Johann Wolfgang von Goethe): John Jaspers, pittore di talento, ma di fama piuttosto scarsa, trascorre una tranquilla esistenza da artista, fino a che un giorno dei criminali lo aggrediscono e uccidono sotto i suoi occhi la donna che ama. Sconvolto, John decide di suicidarsi, ma viene fermato da un misterioso individuo di nome M, capo di un'organizzazione criminale a sfondo satanico chiamata \"La Mano\": costui, misteriosamente a conoscenza del suo dramma, gli propone un patto: gli dar\u00e0 poteri illimitati, grazie ai quali potr\u00e0 vendicare la morte della fidanzata, al prezzo per\u00f2 della sua anima: John accetta e firma il patto con il suo sangue, dopodich\u00e9 uccide brutalmente i criminali che hanno ucciso la sua ragazza. Le terribili conseguenze del suo patto con M (che in realt\u00e0 altri non \u00e8 che il demone Mefistofele, ambasciatore di Satana sulla Terra) per\u00f2 non tarderanno ad arrivare: John ha si ottenuto capacit\u00e0 sovrumane, ma finir\u00e0 per trasformarsi in un essere mostruoso ed assetato di sangue, che prender\u00e0 il nome di Faust (armato di lame d'acciaio innestate sui polsi che possono tagliare in due una persona come un pezzo di burro), e da quel momento vivr\u00e0 soltanto per uccidere e spargere sangue, nonch\u00e9 per vendicarsi di M, l'uomo che lo ha tradito.\nIn Italia sono stati pubblicati 6 numeri (corrispondenti ai primi 10 numeri dell'edizione originale americana) da Ed. Eden nel 1991. La serie completa \u00e8 costituita da 15 numeri."}
{"id": "2603155", "revid": "1543377", "url": "https://it.wikipedia.org/wiki?curid=2603155", "title": "Ladislav Rygl (sciatore 1976)", "text": "A volte \u00e8 indicato come Ladislav Rygl junior per distinguerlo dall'omonimo padre, a sua volta combinatista nordico di alto livello.\nBiografia.\nLadislav Rygl ottiene il suo primo risultato di rilievo in Coppa del Mondo il 4 febbraio 1995 sulle nevi austriache di Seefeld in Tirol, giungendo 15\u00ba in una gara individuale. L'11 marzo 1999 a Falun in Svezia conquista il suo primo successo individuale in una gara sprint. Nello stesso anno conclude terzo nella classifica generale di Coppa del Mondo.\nNella stagione seguente sale altre due volte sul gradino pi\u00f9 alto del podio, vincendo due individuali Gundersen: la prima a Steamboat Springs, negli Stati Uniti; la seconda a Liberec, in Repubblica Ceca: con questi ed altri piazzamenti riesce nuovamente a piazzarsi terzo nella generale di Coppa del Mondo.\nSi congeda dall'attivit\u00e0 agonistica il 21 febbraio 2006 a Pragelato, in Italia.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nIN = individuale Gundersen\nSP = sprint\nNH = trampolino normale\nLH = trampolino lungo"}
{"id": "2603156", "revid": "154893", "url": "https://it.wikipedia.org/wiki?curid=2603156", "title": "Stella a nove punte", "text": ""}
{"id": "2603161", "revid": "200644", "url": "https://it.wikipedia.org/wiki?curid=2603161", "title": "Dj Clue", "text": ""}
{"id": "2603164", "revid": "86599", "url": "https://it.wikipedia.org/wiki?curid=2603164", "title": "Esimno", "text": "Nella mitologia greca, Esimno \u00e8 un guerriero acheo al tempo della guerra di Troia, citato nel libro XI dell'\"Iliade\" di Omero.\nIl mito.\nEsimno occupa uno spazio ridottissimo nel libro XI del poema (appena un verso), essendo citato all'inizio della terza battaglia descritta da Omero. Intravisto Agamennone in fuga dallo scontro aperto perch\u00e9 ferito da una lancia, Ettore incoraggi\u00f2 gli animi dei Troiani e si gett\u00f2 personalmente nella mischia, simile ad una raffica che sconvolge il mare uccidendo numerosi condottieri greci tra cui Esimno."}
{"id": "2603167", "revid": "154893", "url": "https://it.wikipedia.org/wiki?curid=2603167", "title": "Stella a quattro punte", "text": ""}
{"id": "2603169", "revid": "287204", "url": "https://it.wikipedia.org/wiki?curid=2603169", "title": "Ruben Cano", "text": ""}
{"id": "2603178", "revid": "2014155", "url": "https://it.wikipedia.org/wiki?curid=2603178", "title": "Maria Clementina Sobieska", "text": "Biografia.\nFiglia quintogenita di Giacomo Luigi Sobieski, principe della corona di Polonia, e della contessa palatina Edvige del Palatinato. Suoi nonni paterni erano Giovanni III Sobieski, re di Polonia e granduca di Lituania, e Maria Casimira Sobieska, nobildonna appartenente all'aristocrazia francese. Suoi nonni materni erano l'elettore palatino Filippo Guglielmo del Palatinato-Neuburg e la principessa Elisabetta Amalia d'Assia, figlia del langravio Giorgio II d'Assia-Darmstadt e della principessa Sofia Eleonora di Sassonia.\nPoich\u00e9 Maria Clementina era una delle ereditiere pi\u00f9 ricche d'Europa, venne promessa in sposa al principe Giacomo Francesco Edoardo Stuart, capo dei giacobiti e figlio del re (detronizzato nel 1688 durante la Gloriosa Rivoluzione) Giacomo II d'Inghilterra e della consorte Maria Beatrice d'Este. Fu per\u00f2 arrestata dall'imperatore Carlo VI d'Asburgo sotto consiglio di Re Giorgio I di Gran Bretagna, contrario al matrimonio. Dopo numerose difficolt\u00e0, il 3 settembre 1719 il matrimonio fu celebrato nella cappella del palazzo episcopale di Montefiascone.\nInvitati da papa Clemente XI a risiedere a Roma, la coppia visse ad Albano Laziale e la Chiesa provvide a loro con il rilascio di una pensione annuale di 12.000 corone.\nLa vita coniugale di Giacomo e Maria Clementina si dimostr\u00f2 essere turbolenta e infelice. Subito dopo la nascita del secondo figlio, Enrico Benedetto, la principessa lo accus\u00f2 di adulterio e lo lasci\u00f2, andando a vivere a Roma, presso il convento di Santa Cecilia.\nMor\u00ec a Roma il 18 gennaio 1735, a soli 32 anni, ebbe i funerali nella basilica dei SS. Apostoli e fu sepolta nella basilica di San Pietro. In suo onore, papa Benedetto XIV commission\u00f2 all'artista Pietro Bracci di scolpire un monumento alla sua memoria, tutt'oggi eretto nella basilica (1700-1773). Su disegno di Giovanni Paolo Pannini furono realizzate le incisioni \"Apparato all'interno della Basilica dei SS. Apostoli\" e \"Corteo funebre\". Una medaglia in memoria, con effigie del papa e con il sepolcro di Maria Clementina Sobieski, fu incisa per volere del pontefice. Di lei sono noti anche due ritratti, dipinti da Antonio David.\nDiscendenza.\nMaria Clementina e Giacomo Edoardo ebbero due figli che furono gli ultimi della loro stirpe:"}
{"id": "2603181", "revid": "154893", "url": "https://it.wikipedia.org/wiki?curid=2603181", "title": "Stella a tre punte", "text": ""}
{"id": "2603183", "revid": "22475", "url": "https://it.wikipedia.org/wiki?curid=2603183", "title": "Palazzo Martinengo Cesaresco Novarino", "text": "Palazzo Martinengo Cesaresco Novarino, maggiormente noto come il palazzo Martinengo per antonomasia, \u00e8 un palazzo nobiliare di Brescia situato in piazza del Foro, a sud del Capitolium.\nDa sempre principale residenza cittadina della famiglia Martinengo, durante il Novecento \u00e8 stato prima sede della Questura di Brescia e poi acquistato e recuperato dall'Amministrazione Provinciale ed \u00e8 oggi sede di mostre e di un percorso archeologico sotterraneo. Parte del palazzo \u00e8 invece adibita ad uffici amministrativi dell'ente provinciale.\nStoria.\nLa storia di palazzo Martinengo risale alla prima et\u00e0 del Ferro, dal XI secolo a circa il V secolo a.C., come dimostrano i reperti che formano il percorso archeologico sotterraneo del palazzo.\nIn epoca romana l'area in cui sorge oggi palazzo Martinengo era adibita a zona residenziale, che successivamente divenne civica, formando cos\u00ec la \"Brixia romana\", per poi essere abbandonata in et\u00e0 medievale a favore di zone come piazza Paolo VI e l'attuale piazza della Vittoria.Il palazzo attuale viene fondato verso la met\u00e0 del XVII secolo, sui resti di una precedente costruzione quattrocentesca, su commissione del conte Cesare IV Martinengo Cesaresco, discendente dell'omonima famiglia nobiliare bergamasca trasferitasi a Brescia durante il Cinquecento, che compr\u00f2 numerosi palazzi della zona appartenenti alle famiglie nobiliari di Brescia, tra cui i Gambara.\nIn onore del conte Cesare Martinengo, fu apposta una lastra in marmo contenente la frase celebrativa \"Domus haec / aedificata est a comite / Caesare Martinengo Cesaresco / 1663\".\nCon la morte del conte l'edificio divenne propriet\u00e0 dei tre figli di Cesare: Carlo I, Scilla (detta Silla) ed Enrico Martinengo, che lo divisero in tre parti, portando cos\u00ec ad un ammodernamento disomogeneo del palazzo e ad una segmentazione sempre pi\u00f9 articolata della propriet\u00e0, che venne poi acquistata nei primi del Novecento dalla provincia di Brescia, che ne destin\u00f2 le strutture alle attivit\u00e0 che tutt'oggi svolge.\nDescrizione.\nIl palazzo odierno presenta due facciate di importanza equivalente, che si affacciano rispettivamente su via Musei e su piazza del Foro, ciascuna dotata di un portale d'ingresso. La parte di via Musei, oggi \u00e8 utilizzata dall'amministrazione provinciale di Brescia come sede di alcuni uffici, mentre la parte che si affaccia su piazza del Foro, \u00e8 adibita ad ingresso della sede musearia del palazzo.\nLa facciata che si affaccia su via Musei, nella parte settentrionale del palazzo, venne probabilmente costruita tra 1680 e 1690 per ovviare ad un impedimento - da parte delle autorit\u00e0 dell'epoca - al progetto di ampliamento dello stabile proposto da Cesare Martinengo. Vi si apre un grande portale, attribuibile a Stefano Carra e Carlo Carra, caratterizzato da due maestose aquile, simbolo della famiglia Martinengo, poste come telamoni in sostituzione dei capitelli, al di sopra delle due colonne che sorreggono il balcone principale, in marmo di Botticino.\nEntrando nel portale e passando per una volta a botte affrescata si arriva al piccolo cortiletto interno, dove \u00e8 presente una fontana cinquecentesca con una nicchia per la vasca ed una statua raffigurante Nettuno, contornata da doppie lesene corinzie su sfondo bugnato. Come coronamento si trova una statua settecentesca raffigurante Cesare Martinengo, o forse la figlia Scilla, che eredit\u00f2 questa parte d'edificio dopo la morte del padre.\nAll'interno di quest'area del palazzo \u00e8 possibile trovare la cappella privata del vescovo di Famagosta, Mattia Ugoni, membro della famiglia nobiliare bresciana degli Ugoni, che era proprietaria di quest'ala del palazzo nel cinquecento, prima dell'acquisizione da parte di Cesare IV Martinengo Cesaresco.\nAll'interno erano presenti affreschi del Moretto, di cui il vescovo fu principale committente, raffiguranti \"Dodici Profeti\" e \"Mos\u00e8 e il roveto ardente\", staccati nell'Ottocento e oggi conservati nella Pinacoteca Tosio Martinengo.\nL'altra facciata, visibile da piazza del Foro, si caratterizza per uno stile cinquecentesco pi\u00f9 anonimo e austero, voluto probabilmente da Cesare Martinengo per mantenere un'omogeneit\u00e0 con le parti interne, realizzate un secolo prima dalle famiglie Gambara e Ugoni e rimaste quasi intatte anche dopo il rifacimento seicentesco.\nLa facciata sulla piazza presenta un maggiore sviluppo in lunghezza di quella sulla via, con due portoni pressoch\u00e9 identici che si distinguono solo per gli stemmi araldici posti alla volta di ciascuno. Il primo, a nord, presenta lo stemma originario della famiglia Martinengo, ovvero un'aquila rossa al centro di uno scudo dorato, mentre il portone a sud porta il simbolo dei Martinengo Cesaresco, simile al precedente ma inquartato.\nEntrando dal portale meridionale si accede al cortile interno, dotato di tre loggiati: due sono stati chiusi da vetrate e pannelli e l'unico aperto \u00e8 quello meridionale. Il porticato fu fatto costruire nel 1697 da Carlo I Martinengo, che aveva ereditato questa parte di costruzione, e successivamente arricchito da numerosi affreschi. Il percorso conduce a una galleria, che Carlo utilizzava come biblioteca privata.\nIl porticato settentrionale, da cui trasse ispirazione l'opera di Carlo I sul lato opposto, venne costruito dai Gambara nel Cinquecento e si compone di sette campate, affrescate da scene mitologiche e fregi del \"Gambero Rosso\", simbolo della famiglia.\nNella parte orientale della loggia \u00e8 presente il grande scalone seicentesco che porta al piano superiore, costituito da sette stanze, tra cui una in stile neoclassico che fu probabilmente il luogo d'incontro, nel primo Ottocento, tra l'allora padrona del palazzo Marzia Martinengo e il poeta Ugo Foscolo. A nord del palazzo \u00e8 presente un altro vasto scalone settecentesco, decorato con numerosi affreschi incentrati sul tema della famiglia Martinengo.\nIl percorso archeologico.\nNel 1998 sono stati aperti, nei sotterranei del palazzo, gli scavi archeologici condotti a partire dal 1989, distribuiti in cinque sale che offrono, grazie alla straordinaria stratigrafia presente sotto l'edificio, un quadro completo della storia cittadina dalla preistoria fino ai giorni nostri, passando ovviamente per l'et\u00e0 romana che caratterizza archeologicamente l'intera zona.\nGli scavi sono accompagnati da una sala espositiva con documenti e reperti emersi durante i lavori, affiancata agli spazi riservati alle mostre d'arte che si tengono costantemente all'interno del palazzo.\nLa sede espositiva: le mostre a palazzo Martinengo.\nCon accesso dal giardino di via dei Musei 30 \u00e8 possibile visitare le sale adibite a mostre temporanee che dagli anni Novanta ad oggi hanno ospitato numerose esposizioni: la retrospettive sul pianista Arturo Benedetti Michelangeli (1996), i cicli dedicati agli impressionisti e alla pittura europea (2001 e 2002), la retrospettiva sul pittore Angelo Inganni (1998), le installazioni del gruppo GAC - Giovane Arte Contemporanea (2007 e 2012), la mostra sull'arte rupestre della Valle Camonica (2009), la mostra sul divismo nell'opera e molte altre. Dal 1996 al 2006 le attivit\u00e0 di palazzo Martinengo sono state organizzate, per conto della Provincia di Brescia, dalla associazione \"Brescia Mostre Grandi Eventi\", dal 2006 al 2011 dall'ente \"Palazzo Martinengo\" e dal 2011 ad oggi dalla \"Fondazione Provincia di Brescia Eventi\".\nAlcune delle mostre pi\u00f9 significative allestite nel palazzo sono:"}
{"id": "2603206", "revid": "91533", "url": "https://it.wikipedia.org/wiki?curid=2603206", "title": "Vittorio Craxi", "text": ""}
{"id": "2603209", "revid": "599013", "url": "https://it.wikipedia.org/wiki?curid=2603209", "title": "Butch Reynolds", "text": "In carriera \u00e8 stato medaglia d'oro ai Giochi olimpici di Seul con la staffetta 4\u00d7400 metri e detentore del record mondiale dei 400 m piani dal 1988 al 1999.\nBiografia.\nIl 17 agosto 1988 divenne primatista mondiale dei 400 m piani con il tempo di 43\"29, superando di 57 centesimi il record precedente di Lee Evans, stabilito ai Giochi olimpici di Citt\u00e0 del Messico vent'anni prima. Il suo primato resistette undici anni, prima di essere migliorato da Michael Johnson nel 1999.\nSempre nei 400 metri, Reynolds vinse la medaglia d'argento ai Giochi olimpici del 1988 nella gara individuale e l'oro con la staffetta 4\u00d7400 metri statunitense. Ai campionati mondiali fu terzo nell'edizione del 1987 e due volte secondo (1993 e 1995), vincendo altrettanti ori nelle corrispondenti staffette. Nel 1993 fu primo ai Campionati del mondo indoor.\nAi Giochi olimpici di Atlanta del 1996 un infortunio lo obblig\u00f2 a non terminare la semifinale, costringendolo anche a rinunciare a correre con la staffetta. Si ritir\u00f2 dall'attivit\u00e0 agonistica al termine del 1999."}
{"id": "2603221", "revid": "326822", "url": "https://it.wikipedia.org/wiki?curid=2603221", "title": "Silver Pozzoli", "text": ""}
{"id": "2603229", "revid": "1543377", "url": "https://it.wikipedia.org/wiki?curid=2603229", "title": "Say Hello to Tragedy", "text": "Say Hello to Tragedy \u00e8 il settimo album del gruppo tedesco metalcore Caliban, uscito nell'agosto del 2009. L'album \u00e8 stato seguito da un lungo tour internazionale chiamato \"Night of the Living Shred\"."}
{"id": "2603230", "revid": "1906976", "url": "https://it.wikipedia.org/wiki?curid=2603230", "title": "Stemma di Grosseto", "text": "Lo stemma della Citt\u00e0 di Grosseto \u00e8 costituito da uno scudo sannitico di color rosso su cui \u00e8 presente un grifone argentato e tenente impugnato nella zampa destra una spada anch'essa d'argento. Lo scudo \u00e8 timbrato da una corona da citt\u00e0.\nBlasonatura.\nLo stemma, riconosciuto il 22 giugno 1928, ha la seguente blasonatura ufficiale:\nLa blasonatura del gonfalone \u00e8 la seguente:\nStoria.\nAll'inizio lo stemma era costituito solamente dal grifone, mitico animale alato che rievoca la cultura e le origini dei cittadini grossetani, riconducibili agli Etruschi e, successivamente, simbolo della potenza di Cristo. Il simbolo stava quindi a significare sia la discendenza della citt\u00e0 dal popolo etrusco, che, fin dal VII secolo a.C. si era insediato ed aveva abitato l'antica Roselle, citt\u00e0 che ha costituito le vestigia del capoluogo maremmano, sia la propria devozione al Cristianesimo.\nIn seguito \u00e8 stato posto su sfondo rosso per significare il partito ghibellino da essi costantemente seguito. Da notare \u00e8 come i grossetani abbiano voluto conservare intatto il proprio stemma, risalente al secolo XII, e come pure non abbiano voluto assumere n\u00e9 simbolo, n\u00e9 emblemi che stessero a ricordare le subite signorie. L'unica eccezione \u00e8 lo stocco che compare negli artigli della figura mitica, risalente al 1328, anno in cui \"il grifone fu armato di spada\", in ricordo dello storico assedio della citt\u00e0, in cui i grossetani riuscirono a respingere le truppe dell'Imperatore Ludovico il Bavaro e dell'antipapa Niccol\u00f2 V. Da allora lo stemma non \u00e8 pi\u00f9 mutato."}
{"id": "2603244", "revid": "21880", "url": "https://it.wikipedia.org/wiki?curid=2603244", "title": "Numida meleagris galeata", "text": ""}
{"id": "2603263", "revid": "767487", "url": "https://it.wikipedia.org/wiki?curid=2603263", "title": "I gattoni", "text": "I gattoni (\"Tomcats\") \u00e8 un film del 2001, diretto da Gregory Poirier.\nTrama.\nUn gruppo di giovani scapoli fa una scommessa, ogni anno devono mettere 200 dollari in un fondo comune e alla fine l'ultimo che rimarr\u00e0 scapolo prender\u00e0 tutto.\nDopo molti anni tutti gli scapoli si sono sposati, tutti a parte Michael, che ha un grosso debito di gioco e Kyle, che vuole fare sesso con tutte le donne del mondo.\nPer prendersi la scommessa Michael convince Natalie, una donna che ha avuto rapporti con Kyle e che lui considera la donna della sua vita, a sposare Kyle cos\u00ec da dividersi la scommessa.\nProduzione.\nProdotto dalle societ\u00e0 Revolution Studios, Eagle Cove Entertainment e Riche Productions, le riprese del film vennero girate nello Stato del Nevada e nella California.\nDistribuzione.\nData di uscita.\nIl film venne distribuito in varie nazioni, fra cui:\nAccoglienza.\nCritica.\nEmiliano Morreale lo definisce un \"Film demenziale e senza trama, che sembra essere scritto da un bambino anche se ne \u00e8 vietata la visione ai minori\"."}
{"id": "2603265", "revid": "1095203", "url": "https://it.wikipedia.org/wiki?curid=2603265", "title": "Werner Beierwaltes", "text": "Biografia e carriera.\nNato nel 1931 a Klingenberg am Main, frequenta la scuola secondaria e dal 1947 il Ginnasio umanistico Miltenberg. Si \u00e8 laureato nel 1950 seguendo l'insegnamento impartito dal vescovo Anton Schlembach, e dai professori Rudolf Hasenstab, Lothar Katzenberger e Klaus Hattemer. \nDurante la sua vita studentesca si \u00e8 interessato a musica, letteratura greca e filosofia. Berthold Buehrer, cantore e organista presso l'Abbazia di Amorbach, Buxtehude e Pachelbel gli hanno insegnato a suonare l'organo, in particolare la musica per organo di Bach. Studi\u00f2 filosofia e filologia grazie al forte impulso dato dai suoi maestri, Franz Wamser e Karl Pf\u00e4ndtner. Durante l'inverno del 1950, port\u00f2 queste discipline al centro dei suoi studi condotti presso l'Universit\u00e0 Ludwig-Maximilians di Monaco di Baviera con Romano Guardini, Alois Dempf, Deku, Enrico e Federico Klingner, studi iniziati nel 1957 durante il dottorato in filosofia.\nDopo due anni di insegnamento nelle scuole secondarie del Max-Gymnasium di Monaco e del Hans Carossa Gymnasium Landshut Beierwaltes, accett\u00f2 l'offerta di Rudolf Berlinger per una posizione di assistente presso l'Universit\u00e0 Julius-Maximilians di W\u00fcrzburg. Nel 1963, dopo la tesi di abilitazione su Proclo, lavora ad un commento dettagliato su Plotino, Enneade III, 7, con un'analisi della metodologia filologica ed interpretazione filosofica dei modelli di pensiero collegati al neoplatonismo. \nNel 1969 accett\u00f2 una cattedra presso l'Universit\u00e0 di M\u00fcnster (Vestfalia), nel 1974 presso l'Universit\u00e0 Albertina di Friburgo e nel 1982 alla Universit\u00e0 Ludwig Maximilian di Monaco di Baviera, dove lavor\u00f2 fino al suo pensionamento, nel 1996, come professore di filosofia.\nStudi e ricerche.\nBeierwaltes ha condotto ricerche nell'ambito dell'ontologia, della metafisica, e della loro storia. In particolare su Platone, Plotino, Proclo e la loro influenza storica nel Medioevo, nell'idealismo tedesco (Schelling, Hegel) e nel presente. I suoi lavori sono stati tradotti e importati in Italia da Giovanni Reale e dalla sua scuola di Milano (Maria Luisa Gatti, Nicoletta Scotti, Giuseppe Girgenti, Alessandro Trotta)."}
{"id": "2603268", "revid": "729019", "url": "https://it.wikipedia.org/wiki?curid=2603268", "title": "Istituto Geografico Visceglia", "text": "La Visceglia \u00e8 una storica casa editrice italiana di carte geografiche.\nStoria.\nFu fondata dal Prof. Vincenzo Visceglia, nel 1929. \nNel 1930 viene realizzata la prima pubblicazione dell'istituto: la \"Guida toponomastica di Roma\", planimetria della citt\u00e0, suddivisa in tavole e con la segnalazione dei numeri civici.\nDurante gli anni sessanta vengono pubblicate le planimetrie aggiornate dei capoluoghi di provincia, la cui raccolta costituisce l\"'Atlante urbanistico d'Italia\".\nInfine si ricorda la grande \"Planimetria di Roma\" in scala 1:10.000, l'ultimo lavoro di Vincenzo Visceglia, esposta nelle stazioni metropolitane e ferroviarie, negli aeroporti.\nCon la scomparsa di Vincenzo Visceglia, avvenuta a Roma nel 1971, l'Istituto prosegue la sua attivit\u00e0 sotto la direzione della figlia Rosangela Visceglia, inizialmente sua stretta collaboratrice, in seguito, e per 25 anni, responsabile della societ\u00e0. Oggi \u00e8 diretto da Laura Ottaviani, nipote di Vincenzo Visceglia.\nDopo 90 anni la societ\u00e0 fornisce cartografia tradizionale, ma \u00e8 in grado di sviluppare anche altri prodotti rispetto al passato, quali software di cartografia statistica o cartografia per il marketing."}
{"id": "2603279", "revid": "599013", "url": "https://it.wikipedia.org/wiki?curid=2603279", "title": "Walter Guglielmone", "text": "Biografia.\n\u00c8 fratellastro maggiore di Edinson e Christian Cavani.\nCarriera.\nClub.\nCon la squadra azera dell'Inter Baku gioc\u00f2 anche in Champions League e vinse il titolo di capocannoniere nella stagione 2008-2009. Nel luglio del 2010 torn\u00f2 in Sudamerica, ingaggiato dal Guaran\u00ed. Nel gennaio 2011 ha firmato per il Montevideo Wanderers (dove gi\u00e0 aveva militato nel 2001) salvo poi non rinnovare il contratto a luglio, svincolandosi dalla societ\u00e0.\nIl 21 dicembre 2011 si \u00e8 accordato con il Pelotas, club brasiliano di quarta serie. Rimasto svincolato, nell'estate successiva firma per il Beijing Technology, nella seconda serie cinese.\nNazionale.\nHa disputato due partite nella Nazionale uruguaiana, il 19 luglio e il 28 luglio 2001 in Copa Am\u00e9rica 2001, entrambe contro l': prima nella terza giornata della fase a gironi (sconfitta per 1-0) poi nella finale per il terzo e quarto posto (nuova sconfitta 5-4 d.c.r., 2-2 d.t.s.). In questa competizione ha giocato con la maglia numero 11."}
{"id": "2603291", "revid": "149727", "url": "https://it.wikipedia.org/wiki?curid=2603291", "title": "Comune dei Corpi Santi", "text": ""}
{"id": "2603294", "revid": "1516566", "url": "https://it.wikipedia.org/wiki?curid=2603294", "title": "HMS Trinidad (46)", "text": "L'HMS \"Trinidad\" (Pennant number 46), terza nave da guerra britannica a portare questo nome, \u00e8 stata un incrociatore leggero classe Crown Colony, tipo \"Fiji\", della Royal Navy. Impostata nei cantieri di Devonport il 21 aprile 1938 venne varata il 21 marzo 1941 ed entr\u00f2 in servizio il 14 ottobre seguente in piena seconda guerra mondiale.\nServizio.\nAll'ingresso in servizio venne assegnata alla \"Home Fleet\" nel 10\u00ba Squadrone incrociatori con compiti di scorta ai convogli artici diretti in Unione Sovietica. Nel marzo 1942, mentre scortava il convoglio PQ-13, affront\u00f2 insieme alle altre navi della scorta un attacco di cacciatorpediniere tedeschi classe Narvik. La \"Trinidad\" affond\u00f2 il cacciatorpediniere Z 26, lanciando successivamente una salva di siluri. Uno dei siluri, forse a causa del freddo, ebbe un malfunzionamento al giroscopio che lo condusse su una traiettoria ad arco colpendo quindi la stessa \"Trinidad\" e causando 32 morti. La nave venne trainata lontano dallo scontro in atto e successivamente fu in grado di procedere da sola verso Murmansk. Il sottomarino tedesco U-378 tent\u00f2 di colpire la nave gi\u00e0 danneggiata ma venne individuato e attaccato dal cacciatorpediniere . All'arrivo nel porto sovietico ricevette delle riparazioni parziali.\nLa nave prese la via del ritorno il 13 maggio seguente, scortata dai cacciatorpediniere , , e . Altre navi della \"Home Fleet\" si trovavano a breve distanza pronte ad intervenire. La velocit\u00e0 della \"Trinidad\" era ridotta a 20 nodi a causa dei danni ricevuti. Il 15 maggio venne attaccata da pi\u00f9 di venti bombardieri Junkers Ju 88. Tutte le bombe lanciate non colpirono la nave tranne una, che esplose a breve distanza dalla zona gi\u00e0 danneggiata dell'incrociatore, causando un grave incendio. Sessantatr\u00e9 uomini dell'equipaggio morirono, inclusi venti sopravvissuti dell'incrociatore , affondato due settimane prima. La nave venne quindi abbandonata e affondata dai siluri della \"Matchless\" nelle acque a nord di Capo Nord."}
{"id": "2603297", "revid": "1762097", "url": "https://it.wikipedia.org/wiki?curid=2603297", "title": "Gregorio Nardi", "text": "Biografia.\nNipote di Piero Bargellini, fino al 1987 studia pianoforte con i nonni paterni Rio Nardi e Gregoria Gobbi per poi diventare allievo di Wilhelm Kempff.\nNel 1983 vince il concorso internazionale Artur Rubinstein per poi aggiudicarsi il concorso Franz Liszt svoltosi a Utrecht, nel 1986.\nLa sua prima registrazione lisztiana \u2013 \"R\u00e9miniscences des Puritains\" \u2013 \u00e8 stata scelta da J. Methuen-Campbell (\"Gramophone\", 1990) tra le migliori pubblicazioni dell'anno. Successivamente, Nardi ha inciso altri due dischi lisztiani \u2013 \"Composizioni Religiose; Vom Tode\" \u2013 e, in prima assoluta, numerose composizioni inedite del giovane Robert Schumann, di Ferdinand Hummel, di Arnold Sch\u00f6nberg, di autori italiani del Novecento.\nDal 1992 \u00e8 stato attivo come critico dapprima sulla rivista discografica \"CD Classica,\" per poi scrivere recensioni e saggi sulla storia dell'interpretazione pianistica, in particolare sul mensile \"Musica\", e sulla storia degli autori ebrei (\"The Orel Foundation\"). Ha tenuto master class e letture universitarie in Italia e all'estero.\nDal 1994, per pi\u00f9 di dieci anni, \u00e8 stato direttore artistico dell'Associazione Musicale di Santa Cecilia a Crevole (Siena). \nCollabora, fin dalla fondazione, con ICAMus (\"The International Center for American Music\") in una serie di progetti per la diffusione della musica classica americana. \u00c8 cofondatore e direttore artistico di FLAMEnsemble \u2013 gruppo di 22 solisti per la musica contemporanea \u2013 e del \"Florence Chamber Music Festival\" che, nelle sue edizioni, ha presentato concerti monografici dedicati a Elliott Carter, Klaus Huber, George Crumb, Salvatore Sciarrino, Henri Pousseur, Gy\u00f6rgy Kurt\u00e1g, Gy\u00f6rgy Ligeti, John Cage.\nIl 5 dicembre 2015, in occasione della XXXIII edizione del Premio Firenze ospitato a Palazzo Vecchio, ha vinto il Fiorino d'Argento per il suo libro \"\"Con Liszt a Firenze.\"\nNel corso degli anni ha collaborato con artisti come Marianne Pousseur, Carla Fracci, Lina Sastri, Ferruccio Soleri, Il'ja Grubert, Renato Zanettovich e suonato con orchestre quali la Jerusalem Symphony Orchestra, Orchestra Sinfonica di Sanremo, Nederlands Philharmonisch Orkest, Noordelijk Filarmonisch Orkest, Het Gelders Orkest, Limburgs Symphonie Orkest, OSS, Orchestre de la RTL, Deutsche Kammerakademie Neuss, Brandenburger Symphoniker, Orchestre de Saintes, Orchestra Academia Szczecin, National Academic Orchestra of Bucarest, Camerata Strumentale di Prato, Orquesta Sinf\u00f3nica Eafit di Medell\u00edn (Colombia).Ha inoltre approfondito la pratica degli strumenti originali ed \u00e8 stato pi\u00f9 volte invitato in Francia e in Italia da Philippe Herreweghe.\nProfilo artistico.\nL'attivit\u00e0 artistica di Nardi si \u00e8 incentrata sulla ricerca di composizioni nuove, inedite o sconosciute; in particolar modo, ha approfondito lo studio di compositori ebrei e a opere del primo romanticismo riconducibili a Alkan, Ignaz Moscheles, Jan V\u00e1clav Vo\u0159\u00ed\u0161ek, Carl Maria von Weber. Ha eseguito diverse opere mai suonate o non pi\u00f9 eseguite da molti anni, come la prima versione della \"Concord Sonata\" di Charles Ives, 2 canoni e il \"Klavierst\u00fcck: frei nach Schumann\" di Johannes Brahms, 12 brani di Hans Rott, 3 studi e 3 Preludi e Fuga di Busoni, i 17 \"Fragmente\" di Sch\u00f6nberg e 2 Intermezzi dall'Ulisse di Luigi Dallapiccola trascritti da Franco Donatoni. Nel 2003 ha eseguito per la prima volta l'integrale dei 18 \"Songs\" del \"Song-Book\" di George Gershwin, sia nella versione con canto, sia nella versione solistica, ricostruiti da Nardi attraverso le testimonianze dell'epoca e le registrazioni di Gershwin. Alcuni autori contemporanei hanno espressamente scritto per Nardi, tra gli altri Luciano Berio, Henri Pousseur, Roman Vlad, Gwyn Pritchard, Andrea Cavallari.\nNardi si \u00e8 dedicato inoltre allo studio degli inediti pianistici di Schumann, concernenti soprattutto il periodo giovanile, eseguendoli successivamente in concerto.\nRegistrazioni.\nPercorsi nel recital, Visioni oltre il repertorio, Vol. 5 Sonata in si bemolle op. 22 (Beethoven), Das Heimweh (Schuncke), Sonata in la minore D. 537 (Schubert), Tre Romanze (Luigi Ferdinando Casamorata), Variationen \u00fcber das Motiv von Bach \u201cWeinen, Klagen, Sorgen Zagen\u201d (Liszt) [Cd Limenmusic 2019]\nPercorsi nel recital, Visioni oltre il repertorio, Vol. 4 - Richard Wagner Elsa's Brautgang (Liszt), Im Treibhaus (Stradal), Pilgerchor (Godowsky), Gesang der Rheint\u00f6chter (Klindworth), Siegmund's Liebesgesang (Tausig), Schmerzen (Stradal), Tristan und Isolde (Ja\u00ebll), Parsifal (Buonamici), Gebet der Elisabeth (Godowsky), Albumblatt, Ankunft bei den Schwarzen Schw\u00e4nen, Album-Sonate, Elegie, Elsa's Traum (Liszt) [Cd + DVD Limenmusic CDVD025C025]\nPercorsi nel recital, Visioni oltre il repertorio, Vol. 3 - Beethoven Backstage Ludwig van Beethoven: 6 Bagatelle op. 126 - Klavierst\u00fccke e frammenti degli anni 1783-1800 - Quattro intermezzi per la Sonata in do min. op.10 n. 1 (1796-1799) - Frammenti, Klavierst\u00fccke e un'Anglaise del quaderno BH 114 (1793\u201394) - Frammenti e composizioni degli anni 1802-1810 - Klavierst\u00fccke e frammenti degli anni 1818-1827 [Cd + DVD LimenMusic CDVD038C038]\nPercorsi nel recital, Visioni oltre il repertorio, Vol. 2 Franz Liszt: Fantasie und Fuge \u00fcber das Thema B-A-C-H - Praeludium \"Weinen, Klagen, Sorgen, Zagen\" - Fr\u00e9der\u00e9ric Chopin: Ballade n. 1, op. 23 - Prelude op. 45 - Robert Schumann: Variationen \u00fcber ein Thema von Ignaz Ferdinand Freiherr von Fricken - Ludwig van Beethoven: Praeludium - Sonata op. 110\n[Cd + DVD LimenMusic CDVD024C024]\nPercorsi nel recital, Visioni oltre il repertorio, Vol. 1 Luigi Cherubini : Capriccio, ou Etude pour le fortepiano - Franz Joseph Haydn : Capriccio Hob. XVII/1 - Sonata in Fa minore Hob. XVII/6 (Andante con Variazioni \u2013 Variationenen \u00fcber die Hymne 'Gott erhalte' [Cd + DVD LimenMusic CDVD012C012]\nN\u00e4chtliche Stimmen (Voci Notturne), Melodramen e Lieder- con Claudia Marie-Th\u00e9r\u00e8se Hasslinger (mezzo-soprano e voce recitante). EMA Records 40012\nL\u00f6ffelholz-Lieder con il Baritono Leonardo Wolovsky. Lupi: Cinque canti trovadorici; Castelnuovo-Tedesco: Three sephardic songs; G. Nardi: L\u00f6ffelholz-Lieder; Ibert: Chansons de Don Quichotte; Berg: Nun ich der Riesen; P. R. Nardi: Due melodie; Ives: Ich grolle nicht; Zangelmi: Die Br\u00fccke; Sch\u00f6nberg: Abschied. [Phoenix 00616]\nFranz Liszt: Vom Tode su commissione della Heinrich-Heine-Universit\u00e4t-D\u00fcsseldorf. Erlk\u00f6nig; Vom Tode; Fun\u00e9railles; Chasse-Neige; Sunt Lacrymae rerum; Aux Cypres de la Villa d\u2019Este I; Cs\u00e1rd\u00e1s macabre; La lugubre Gondola I e II; Rapsodia Ungherese n. 17; Trauervorspiel und Trauermarsch. [Phoenix PH 99521] \nRobert Schumann: Papillotten Schumann: 6 Walzer; Papillons Musicals; 5 canoni; 2 Burle; Papillons inediti; 5 Papillotten; Je ne suis q\u2019un songe; Intermezzi op. 4; Papillons n. 2. Brahms: Frei nach Schumann; Papillon; Kreis-Kanon; Kanon. [Phoenix PH 05001]\nRobert Schumann: Variations Path\u00e9tiques Variationen \u00fcber ein Thema von Beethoven; Variations sur un Notturno de Chopin; Variationen zum Preziosamarsch (Weber); Variations Path\u00e9tiques; Variationen zum Gl\u00f6kchenthema (Paganini); Sehnsuchtswalzervariationen (Schubert); Sonata op. 22. [Phoenix PH 99522]\nRobert Schumann: Fantaisies et Finales Fantaisies et Finale; Quasi Variazioni (prima versione); Impromptus op. 5 (prima versione). [Phoenix PH 98401]\nArnold Sch\u00f6nberg: 17 frammenti \u2013 Anton Webern: 5 composizioni Sch\u00f6nberg: 3 Klavierst\u00fccke, 17 Fragmente. Webern: Satz, Sonatensatz, Kinderst\u00fcck, Klavierst\u00fcck, Variationen op. 27. [Phoenix PH 99505]\nFerenc Liszt: le composizioni religiose per pianoforte 1 Invocation; Litanei; Variationen \u00fcber das Thema Weinen, Klagen; Osterhymne; Via Crucis. [Phoenix PH 97312] \nFerenc Liszt: R\u00e9miniscences des Puritains, first recording, and other rare piano works R\u00e9miniscences des Puritains; Phantasie und Fuge \u00fcber das Thema BACH; Variationen \u00fcber das Thema Weinen, Klagen, Sorgen, Zagen; Berceuse. [Dynamic CDS 58]"}
{"id": "2603315", "revid": "1363894", "url": "https://it.wikipedia.org/wiki?curid=2603315", "title": "Ralf Schumann", "text": "Carriera.\nVanta sei partecipazioni ai Giochi olimpici e cinque medaglie consecutive conquistate nel Tiro a segno.\nAl momento del suo ritiro era uno degli sportivi vincitori di 5 medaglie olimpiche in una singola specialit\u00e0 (il pi\u00f9 titolato al pari dello slittinista Georg Hackl con 3 ori e 2 argenti), record superato nel 2014 dall'italiano Armin Z\u00f6ggeler. Al 2020 rimane il miglior medagliato ai Giochi olimpici estivi."}
{"id": "2603319", "revid": "1543377", "url": "https://it.wikipedia.org/wiki?curid=2603319", "title": "Josep Acebillo", "text": "Biografia.\nSi \u00e8 laureato in architettura presso l'Universit\u00e0 politecnica della Catalogna (1974). \nDal 1975 al 1981 avvia la sua esperienza in architettura lavorando indipendentemente e collaborando con Oriol Bohigas, MBM studio (Martorell, Bohigas and MacKay). Durante questo periodo vince due concorsi di urbanistica e altrettanti di architettura. \nDal 1981 al 1987 \u00e8 direttore dei progetti urbani per la citt\u00e0 di Barcellona, posizione che lo vede coinvolto nella progettazione e direzione di interventi infrastrutturali, monumenti e progetti urbani promossi dalla citt\u00e0. Dal 1988 al 1994 Acebillo \u00e8 direttore dell'Istituto per lo sviluppo urbano di Barcellona (Olympic Holding), incaricato di guidare i progetti e realizzare le principali infrastrutture in occasione dei Giochi della XXV Olimpiade, tenutisi proprio a Barcellona.\nNel 1992 gli viene conferita la \"Honorific Medal\" dalla citt\u00e0 di Barcellona per il suo contributo alla trasformazione urbana. La Harvard Graduate School of Design gli conferisce nel 1990 il \"Prince of Wales Prize for urban design\" in relazione alla qualit\u00e0 degli spazi urbani progettati e realizzati sotto la sua direzione. \nDal 1994 al 2011 \u00e8 stato amministratore delegato della \"Metropolitan Agency Barcelona Regional\", un organo esperto nello sviluppo di progetti urbani strategici ed infrastrutture per la citt\u00e0. Riceve lo \"Special European Prize of Urbanism\" per il 1997/1998. Pi\u00f9 tardi nel 1998 Acebillo \u00e8 nominato commissario alle infrastrutture e progetto urbano della citt\u00e0 di Barcellona, che nel 1999 lo elegge \"chief architect\".\nNel corso dello stesso anno \u00e8 nominato membro onorario della Royal Institute of British Architects (RIBA), organo che nello stesso anno premia Barcellona con la Royal Gold Medal all'architettura per il contributo di Acebillo e di Narc\u00eds Serra i Serra, Pasqual Maragall i Mira, Joan Clos, Oriol Bohigas. Sotto la guida di Acebillo, Barcellona ha ricevuto riconoscimenti mondiali per la posizione conquistata sul campo architettonico internazionale. In seguito a questo riconoscimento, Josep Acebillo \u00e8 oggi frequentemente chiamato alla valutazione di citt\u00e0 come Londra, Ostenda, Kazan', per guidarle nella loro futura trasformazione urbana.\nJosep Acebillo \u00e8 da sempre molto attivo nel campo dell'insegnamento, prima per lo ILAUD (International Architecture and Urban Design Laboratory) di Urbino, quindi come professore invitato in diverse scuole di Architettura, tra le quali la \"School of Architecture\" dell'Universit\u00e0 Yale, la \"Harvard Graduate School of Design\" della Universit\u00e0 Harvard e presso la scuola di Architettura di Singapore - \"NUS National University of Singapore\". Dal 2001 insegna \"Cultura del Territorio\" all'Accademia di Architettura di Mendrisio (Universit\u00e0 della Svizzera italiana), della quale \u00e8 stato direttore di facolt\u00e0 per due mandati consecutivi, dal 2003 fino al 2007. Nel 2004 fonda presso l'Accademia di Architettura di Mendrisio l\"'Institute for the Contemporary Urban Project\" (i.CUP). Nello stesso anno Barcellona lo nomina direttore per le opere architettoniche e le infrastrutture in occasione del Forum Universale delle Culture la cui prima edizione si \u00e8 tenuta proprio a Barcellona.\nDal 2007 ha aperto lo studio di architettura AS office in collaborazione con l'architetto Stanislava Boskovic Sigon, ed allo stesso tempo continua a tenere lezioni presso l'universit\u00e0 della Svizzera italiana."}
{"id": "2603323", "revid": "1305772", "url": "https://it.wikipedia.org/wiki?curid=2603323", "title": "Kings and Queens (Thirty Seconds to Mars)", "text": "Kings and Queens \u00e8 un singolo del gruppo musicale statunitense Thirty Seconds to Mars, pubblicato il 13 ottobre 2009 come primo estratto dal terzo album in studio \"This Is War\".\nRegistrazione.\nLa registrazione di \"Kings and Queens\" fu annunciata nel dicembre del 2008 in un articolo di Kerrang!, dove Jared ha parlato dell'album \"This Is War\". \"Kings and Queens\" venne riconfermata pi\u00f9 volte e Jared dichiar\u00f2 che il brano \u00e8 uno dei suoi preferite del terzo album. La traccia si apre con un urlo di un falco selvatico registrato dal vivo nello studio di registrazione di Los Angeles Il brano presenta inoltre un forte contributo dei fan, ovvero i cori registrati durante i vari Summit. Jared ha dichiarato che il titolo e il tema della canzone sono stati ispirati da un libro che la band ha trovato in Sudafrica e che \u00ab\u00e8 finito con l'essere una buona metafora\u00bb per quello che \u00e8 successo nel mondo durante l'ultimo anno.\nPromozione.\nIl 24 agosto Jared Leto dichiar\u00f2 a MTV che la pubblicazione del nuovo singolo fu stabilita, senza rivelarne il titolo, aggiungendo che sarebbe stato un singolo davvero \u00abpotente\u00bb. L'11 settembre 2009, attraverso il sito ufficiale del gruppo, \"Kings and Queens\" fu annunciato come singolo, previsto per la pubblicazione agli inizi di ottobre. Il 27 settembre 2009 fu annunciato che il singolo sarebbe stato pubblicato nelle radio statunitensi il 6 ottobre e disponibile per il download digitale una settimana pi\u00f9 tardi. La premi\u00e8re mondiale del singolo fu presentata il 6 ottobre sulla radio statunitense KROQ, durante Kevin &amp; Bean, dove il trio fu ospite.\nL'8 ottobre il singolo raggiunse la prima posizione al KROQ's Furious 5, esclusivamente con l'airplay radiofonico, e rimase in vetta alla classifica per svariate settimane. Il 12 ottobre il singolo si aggiudic\u00f2 la \"Song of the Week\" al Zane Lowe di BBC Radio 1. Il 21 ottobre raggiunse la prima posizione nella radio statunitense 107.7 The End.\nIn Italia \"Kings and Queens\" debutt\u00f2 alla posizione 25 il 23 ottobre, mentre il 20 novembre debutt\u00f2 al secondo posto nella classifica di TRL per poi rimanere in vetta per diverse puntate. Dopo la pubblicazione del video, il 23 novembre \"Kings and Queens\" si \u00e8 aggiudicata la \"Hit of the Week\" su Rock TV, per essere stato il video pi\u00f9 trasmesso in quella settimana.\nVideo musicale.\nIl videoclip per il singolo \u00e8 stato girato nella notte dell'11 e il 12 ottobre a Los Angeles, diretto da Jared Leto sotto lo pseudonimo di Bartholomew Cubbins. La band ha richiesto la partecipazione di tutti i fan che vivono nella zona per girare alcune scene, tra cui un giro notturno in bicicletta. La sera dell'11 ottobre, Jared dichiar\u00f2 a MTV: \nIl 5 novembre viene reso disponibile un trailer del video di \"Kings and Queens\". La premi\u00e8re del video si \u00e8 svolta il 9 novembre a Los Angeles al The Montalban Theater, durante l'anteprima di ascolto di \"This Is War\".\nAgli MTV Video Music Awards 2010 il video ha ricevuto il premio come miglior video rock ed \u00e8 stato nominato nella categoria miglior video dell'anno."}
{"id": "2603326", "revid": "287204", "url": "https://it.wikipedia.org/wiki?curid=2603326", "title": "Lucena Club de F\u00fatbol", "text": "Il Lucena Club de F\u00fatbol \u00e8 una societ\u00e0 calcistica con sede a Lucena, in Andalusia, regione della Spagna.\nGioca nella \"Segunda Divisi\u00f3n B\", la terza serie del campionato spagnolo."}
{"id": "2603341", "revid": "765341", "url": "https://it.wikipedia.org/wiki?curid=2603341", "title": "Metodo jackknife", "text": "Il metodo jackknife \u00e8 una procedura di ricampionamento utilizzata in statistica per stimare l'errore standard di una grandezza.\nL'idea fondamentale dietro il metodo jackknife sta nel ricalcolare pi\u00f9 volte la grandezza statistica stimata lasciando fuori dal campione una osservazione alla volta. Il ricalcolo si effettua a partire da questo nuovo insieme (il campione privato di una osservazione).\nDato un campione formula_1 possiamo calcolare l'formula_2-esimo bin \"jackknife\" eliminando l'i-esimo campione, quindi:\nformula_3\nLo stimatore della media formula_4 si calcola come:\nformula_5\ndove formula_6 \u00e8 la media data da:\nformula_7\nLa formula_2-esima stima jackknife dello stimatore formula_4 \u00e8 data da:\nformula_10\ncos\u00ec otteniamo formula_11 stime jackknife formula_12.\nLa deviazione standard si calcola nel modo seguente:\nformula_13\nNel caso della media possiamo osservare che:\nformula_14\nQuesto metodo permette di calcolare la deviazione standard di valori correlati usando la formula precedente che \u00e8 semplice e simile alla formula per la deviazione standard di osservazioni non correlate."}
{"id": "2603342", "revid": "195739", "url": "https://it.wikipedia.org/wiki?curid=2603342", "title": "Jackknife", "text": ""}
{"id": "2603356", "revid": "287204", "url": "https://it.wikipedia.org/wiki?curid=2603356", "title": "Prima Divisione 1951-1952", "text": "La Prima Divisione fu il massimo campionato regionale di calcio disputato in Italia nella stagione 1951-1952.\nAvendo deciso la FIGC col Lodo Barassi una radicale riforma dei campionati minori per la stagione successiva, questa edizione si differenzi\u00f2 dalle precedenti in quanto non mise in palio posti per il campionato interregionale, ma fu finalizzata a qualificare le societ\u00e0 partecipanti: le migliori avrebbero avuto accesso al nuovo Campionato Regionale (detto di Promozione), mentre le altre squadre non ammesse sarebbero rimaste iscritte al declassato campionato di Prima Divisione che non sarebbe divenuto l'ultimo gradino ordinario della piramide calcistica nazionale perch\u00e9, a seconda delle diverse realt\u00e0 regionali, gi\u00e0 dalla stagione sportiva 1947-1948 ai \"Commissariati Provinciali\" (ex Comitati di Sezione Propaganda) era stato dato mandato di organizzare il campionato di Seconda Divisione provinciale.\nBibliografia.\nLibri:\nGiornali"}
{"id": "2603357", "revid": "1573940", "url": "https://it.wikipedia.org/wiki?curid=2603357", "title": "Eyprepocnemidinae", "text": "Eyprepocnemidinae \u00e8 una sottofamiglia di insetti ortotteri della famiglia Acrididae.\nTassonomia.\nComprende i seguenti generi:\nSpecie presenti in Italia.\nIn Italia sono presenti le seguenti specie e sottospecie:"}
{"id": "2603359", "revid": "1534172", "url": "https://it.wikipedia.org/wiki?curid=2603359", "title": "MOL (azienda)", "text": "La MOL - Magyar Olaj- \u00e9s G\u00e1zipari Nyrt. (\"Compagnia Ungherese Olio &amp; Gas Plc.\") \u00e8 un'azienda ungherese operante nel settore petrolifero e del gas naturale fondata nel 1991. Sostitu\u00ec la \"Orsz\u00e1gos K\u0151olaj- \u00e9s G\u00e1zipari Tr\u00f6szt\" (OKGT), azienda statale per olio e gas, fondata nel 1957.\nStoria.\nIl 1\u00b0 ottobre 1991, MOL \u00e8 stata costituita come successore legale della \"Orsz\u00e1gos K\u0151olaj- \u00e9s G\u00e1zipari Tr\u00f6szt\" (OKGT, in inglese \"National Crude Oil and Gas Trust\"), istituita nel 1957, fondendo nove suoi ex membri. La OKGT, azienda energetica statale nell'Ungheria comunista, aveva fino a quella data il monopolio per la ricerca di giacimenti nel paese.\nNel 1995, l'effettiva integrazione delle societ\u00e0 \u00e8 stata completata e le entit\u00e0 precedentemente separate hanno iniziato a operare all'interno di un'unica organizzazione comune. MOL decise una strategia di privatizzazione, al fine di rispondere alle sfide del mercato internazionale, politiche e legali, che l'azienda stava affrontando dopo le turbolenze della fine dell'Unione Sovietica. Divenne cos\u00ec un pioniere nel consolidamento regionale dell'industria petrolifera e del gas.\nNel 1995, l'azienda si espanse per la prima volta oltre i confini nazionali, aprendo stazioni di servizio in Transilvania, in Romania. Negli anni successivi MOL ha acquisito il 36% di Slovnaft, la compagnia petrolifera nazionale slovacca (completamente acquisita nel 2004). La societ\u00e0 divenne quindi cos\u00ec la prima compagnia petrolifera dell'Europa centrale a stabilire una partnership transfrontaliera.\nA seguito della fase di privatizzazione della compaglia petrolifera nazionale croata INA, nel 2002 MOL vinse la gara con un'offerta di $ 505 milioni contro l'offerta di OMV di 420 milioni di dollari.\nTra il 2003 e il 2005, MOL acquisisce acquisito tutte le stazioni di servizio Shell in Romania. Nel 2004, MOL \u00e8 entrata nel mercato austriaco acquistando un impianto di stoccaggio del carburante a Korneuburg e un anno dopo ha acquisito la catena di stazioni di servizio Roth. Nell'agosto 2007 MOL ha acquisito \"Italiana Energia e Servizi S.p.A.\" (IES), proprietaria della raffineria di Mantova e di una catena di 165 punti vendita in Italia.\nNel 2016 il gruppo ungherese ha lanciato il piano industriale MOL 2030, che prevede una serie di investimenti a lungo termine, tra cui la costruzione di un polo integrato per la produzione di polioli polieteri.\nIn Italia.\nIn Italia il gruppo possiede la IES, \"Italiana Energia e Servizi S.p.A.\", societ\u00e0 specializzata nel trading, stoccaggio e distribuzione di prodotti petroliferi, con sede a Mantova. La IES, fondata nel 1946, ha operato fino al 2013 nella raffinazione del petrolio. Dal 2015 il sito di Mantova \u00e8 stato riconvertito a polo logistico.\nControversie.\nIn passato, MOL ha avuto varie vicissitudini legali: nel 2011 il chairman Zsolt Hernadi \u00e8 stato accusato pubblicamente per aver pagato una tangente di circa 10 milioni di euro nell'acquisizione della societ\u00e0 croata INA."}
{"id": "2603363", "revid": "1324679", "url": "https://it.wikipedia.org/wiki?curid=2603363", "title": "Venkatraman Ramakrishnan", "text": "Biografia.\nDopo essersi laureato in fisica nel 1971 presso l'Universit\u00e0 di Baroda, decise di trasferirsi negli Stati Uniti e di prendere la cittadinanza statunitense. Nel 1976 ottenne un Ph.D. in fisica presso l'Universit\u00e0 dell'Ohio. Dal 1976 al 1978 ha poi lavorato come ricercatore presso l'Universit\u00e0 della California a San Diego.\nDal 1977 a oggi Ramakrishnan ha pubblicato oltre 95 lavori di ricerca nelle pi\u00f9 importanti riviste scientifiche internazionali. Fra i suoi principali lavori di questo periodo hanno notevole rilevanza quelli sulla struttura dell'Istone e della cromatina. Nel 2000, il laboratorio da lui diretto ha determinato la struttura tridimensionale della subunit\u00e0 30S dei ribosomi e dei complessi formati con substrati e antibiotici. I risultati di queste ricerche sono riportati in tre articoli nei numeri del 26 agosto e del 21 settembre 2000 della rivista Nature. A questo lavoro sono seguiti studi sulla sintesi proteica e sulla struttura atomica dell'intero ribosoma in complessi formati con il suo tRNA e mRNA."}
{"id": "2603366", "revid": "228587", "url": "https://it.wikipedia.org/wiki?curid=2603366", "title": "Coyote (disambigua)", "text": ""}
{"id": "2603378", "revid": "767487", "url": "https://it.wikipedia.org/wiki?curid=2603378", "title": "Sociologia storica", "text": "La sociologia storica \u00e8 una branca della sociologia che si occupa di analizzare in che modo le societ\u00e0 si siano sviluppate attraverso la storia. In particolare questa scienza mette in luce come le strutture sociali considerate \"naturali\" siano in realt\u00e0 frutto di complessi processi sociali. Le strutture sociali danno vita ad istituzioni e organizzazioni e queste andranno ad influire a loro volta sulla societ\u00e0 tutta. Le conseguenze vanno dalla guerra alla discriminazione degli esseri umani basata sul genere sessuale (il cosiddetto sessismo) e sul reddito.\nLa sociologia storica si occupa principalmente di capire in che modo gli Stati si siano formati a partire dal Medioevo, analizzando le relazioni fra Stati, classi sociali e sistemi politici ed economici. Nel Modello IEMP (Ideology, Economy, Military, Politics) di Michael Mann l'indagine sulla formazione dello Stato parte dalle prime citt\u00e0 stato sumere in Mesopotomia e dall'Egitto, circa 5000 anni fa."}
{"id": "2603382", "revid": "287204", "url": "https://it.wikipedia.org/wiki?curid=2603382", "title": "Euno\u00e9", "text": ""}
{"id": "2603384", "revid": "287204", "url": "https://it.wikipedia.org/wiki?curid=2603384", "title": "Deposito locomotive di Castelvetrano", "text": "Il deposito locomotive di Castelvetrano era una infrastruttura di servizio ferroviario, per la sosta, la manutenzione ed il rifornimento delle locomotive ed automotrici delle Ferrovie dello Stato, un tempo a doppio scartamento; oggi non \u00e8 pi\u00f9 operativo.\nAlla fine del 1879 in vista dell'apertura al traffico della tratta tra Stazione di Castelvetrano e Stazione di Trapani della Ferrovia Palermo-Trapani, a cura della Societ\u00e0 Sicula Occidentale, si ebbe la necessit\u00e0 di un impianto ferroviario intermedio per il ricovero e la manutenzione delle locomotive prima del completamento della ferrovia fino a Palermo Lolli. \nAll'inizio degli anni dieci in previsione dell'entrata in servizio delle tratte Castelvetrano-Selinunte e Castelvetrano-Partanna della rete siciliana a scartamento ridotto l'importanza dell'impianto aument\u00f2 e dovette essere ristrutturato per lo scartamento doppio con le relative infrastrutture. Venne costruito a fianco degli primi due un terzo edificio per ricovero dei rotabili a scartamento ridotto, a due binari, con fosse da visita all'interno. La prima dotazione fu di locomotive a vapore del gruppo R.401 ma per poco tempo fino a quando non vennero rimpiazzate dalle nuove R.301. Nel 1926 l'impianto ospit\u00f2 un'automotrice sperimentale costruita in collaborazione tra Officina rotabili FS di Firenze e Societ\u00e0 Nazionale Officine di Savigliano che prese il nome di CER 870.001. Nel 1931 fu la volta di due automotrici diesel-elettriche sperimentali Fiat ma tutti e tre i prototipi ebbero vita breve per svariati problemi tecnici. A partire dal 1950 ebbe assegnate le nuove RALn 60 che vi rimasero fino alla chiusura. Qualche anno dopo il deposito ebbe anche l'assegnazione di due rotabili da manovra di piccola potenza RD.212 privi di condotta freno ad aria compressa.\nQualche anno prima della chiusura della linea per Sciacca e Ribera, nei primi anni ottanta, ebbe l'ultima dotazione di locomotive, le RD.142, prime ed uniche locomotive diesel da treno a scartamento ridotto delle Ferrovie dello Stato.\nFino alla sua soppressione, all'inizio degli anni novanta, deteneva il primato di ultimo deposito locomotive FS a scartamento ridotto e di pi\u00f9 meridionale d'Europa. "}
{"id": "2603387", "revid": "117281324", "url": "https://it.wikipedia.org/wiki?curid=2603387", "title": "Ada Yonath", "text": " Dirige lo \"Helen and Milton A. Kimmelman Center for Biomolecular Structure and Assembly\" del Weizmann Institute of Science. \nNel 2009 \u00e8 diventata la prima donna israeliana a vincere un premio Nobel, la prima donna del Medio Oriente a vincere un premio Nobel, nonch\u00e9 la prima donna a vincere un premio Nobel per la chimica in 45 anni.\nBiografia.\nAda Yonath nacque a Gerusalemme nel quartiere Geula di Gerusalemme. I suoi genitori, Hillel ed Esther Lifshitz, erano sionisti immigrati da \u0141\u00f3d\u017a in Polonia nel 1933, prima della fondazione dello Stato di Israele. Suo padre era un rabbino che proveniva a sua volta da una famiglia rabbinica. \nI suoi genitori si stabilirono a Gerusalemme, dove aprirono un negozio di alimentari, tra difficolt\u00e0 economiche. Abitavano in un piccolo appartamento con numerose altre famiglie: Yonath menziona che i libri erano l'unico strumento a sua disposizione per tenersi occupata.\nNonostante la loro povert\u00e0, i genitori la mandarono a scuola nel pi\u00f9 benestante quartiere Beit HaKerem. Quando il padre mor\u00ec, si trasfer\u00ec a Tel Aviv, dove fu accettata alla scuola superiore Tichon Hadash bench\u00e9 la madre non potesse permettersi la retta. Per mantenersi agli studi, lei offriva lezioni di matematica ad altri studenti.\nDa giovane fu ispirata da Marie Curie; nonostante ci\u00f2, non l'ha mai ritenuta un \"modello\". \nTornata a Gerusalemme, nel 1962 si laure\u00f2 in chimica, specializzandosi nel 1964 in biochimica presso l'Universit\u00e0 Ebraica di Gerusalemme. Nel 1968 consegu\u00ec presso il Weizmann Institute of Science di Rehovot un'ulteriore specializzazione in cristallografia.\nHa una figlia, Hagit Yonath, medico presso lo Sheba Medical Center, e una nipote, Noa. \u00c8 la cugina di Ruchama Marton, attivista che si oppone alla contestazione dei territori contesi.\nAda Yonath ha richiesto pi\u00f9 volte il rilascio senza condizioni di tutti i prigionieri terroristi di Hamas, affermando che \"tenere prigionieri i terroristi incoraggia il loro proposito di danneggiare Israele e i suoi cittadini... quando non avremo pi\u00f9 prigionieri da rilasciare loro non avranno pi\u00f9 motivi per rapire israeliani\"."}
{"id": "2603392", "revid": "61051", "url": "https://it.wikipedia.org/wiki?curid=2603392", "title": "Platypezidae", "text": "I Platipezidi (Platypezidae ) sono famiglia di insetti dell'ordine dei Ditteri (Brachycera: Cyclorrhapha). Rappresenta uno dei gruppi pi\u00f9 primitivi dei Ciclorrafi e comprende specie micetofaghe associate a funghi di interesse forestale.\nIl nome scientifico fa riferimento alla particolare conformazione delle zampe posteriori dei maschi, che presentano l'apice delle tibie e il primo tarsomero larghi e compressi lateralmente (dal greco \u03c0\u03bb\u03b1\u03c4\u03cd\u03c2, \"piatto, largo\", e \u03c0\u03ad\u03b6\u03b1, \"piede\"). In inglese, i Platipezidi sono noti con il nome comune \"flat-footed flies\" (\"mosche dal piede piatto\"), facendo riferimento, ancora, alla conformazione dei tarsi. I platipezidi del genere \"Microsania\" sono noti anche con il nome comune di \"smoke flies\" (\"mosche del fumo\") in quanto attratti dal fumo dei fuochi.\nDescrizione.\nAdulto.\nGli adulti sono insetti di piccole dimensioni, in genere con corpo lungo 2-5 mm, ad eccezione di \"Calotarsa\" sp., il cui corpo arriva al centimetro di lunghezza. La livrea \u00e8 generalmente di colore nero uniforme, meno frequentemente di altri colori, fra i quali ricorrono, in particolare, il grigio e il giallastro.\nIl capo \u00e8 largo, oloptico nel maschio, dicoptico nella femmina. La chetotassi varia secondo la sottofamiglia e il sesso. I maschi, a causa del capo oloptico, portano setole solo nella regione retroculare (setole postoculari). Nelle femmine possono essere presenti una o due paia di robuste setole fronto-orbitali e un paio di setole verticali, ad eccezione dei Platypezinae. Sono inoltre presenti, in genere, una o pi\u00f9 paia di setole ocellari e numerose setole postoculari.\nLe antenne sono di tipo aristato, spesso pubescenti, con scapo e pedicello brevi e cilindrici, terzo antennomero compresso lateralmente e di profilo rotondeggiante o ovale, arista inserita in posizione apicale, trisegmentata, con i due segmenti basali molto brevi. L'apparato boccale \u00e8 di tipo succhiante-lambente, con labbro inferiore provvisto di labelli carnosi.\nIl torace \u00e8 dorsalmente convesso. La chetotassi \u00e8 caratterizzata dalla compresenza di alcune setole lunghe e robuste e altre pi\u00f9 numerose ma brevi. Le acrosticali sono presenti solo nei tipi primitivi (Microsaniinae e Callomyiinae), le dorsocentrali sono allineate in due serie simmetriche o, in alcuni Platypezinae, in pi\u00f9 serie. Il margine laterale presenta in genere setole omerali, intralari, notopleurali e sopralari. Particolarmente lunghe e robuste sono in genere una o pi\u00f9 setole notopleurali, una postalare e l'ultima della serie dorsocentrale. Lo scutello presenta in genere due paia di setole scutellari, a volte di pi\u00f9, lungo i margini laterali. Le pleure sono completamente glabre oppure provviste di brevi setole solo nel protorace.\nLe zampe sono robuste e relativamente brevi, con femori posteriori ampi e compressi lateralmente. Le tibie e i tarsi delle zampe anteriori e medie hanno un normale sviluppo ed hanno sezione cilindrica. Le tibie posteriori sono allargate e compresso lateralmente all'apice. Il primo tarsomero delle zampe posteriori dei maschi \u00e8 largo come l'apice delle tibie e compresso lateralmente; analoga conformazione si ha nelle femmine dei Platypezinae, mentre nel resto della famiglia i tarsomeri delle femmine sono tutti cilindrici.\nLe ali sono ampie e presentano lobo anale e alula ben sviluppati. Sono ialine o leggermente pigmentate nella zona anteriore-basale. In alcuni generi sono provviste di uno pterostigma scuro, pi\u00f9 o meno esteso, in corrispondenza della terminazione di R1.\nLa costa si estende poco oltre l'apice dell'ala, fino alla confluenza di M1 o M1+2, la subcosta \u00e8 completa e confluisce sulla costa. La conformazione della cellula costale (c) \u00e8 in genere asimmetrica, conformata con un profilo che richiama la lama di un bisturi, ma in alcuni Platypezinae ha un profilo simmetrico in senso assiale, conformata a punta di lancia, per la marcata convessit\u00e0 del margine costale fino alla confluenza della subcosta.\nLa radio si divide in tre rami rettilinei: R1 si estende fino al terzo distale del margine costale, mentre i due rami del settore radiale si prolungano per confluire, rispettivamente, poco prima e in corrispondenza dell'apice dell'ala. La media pu\u00f2 presentare diverse conformazioni: in genere si divide in tre rami, M1, M2 e M4, quest'ultimo in genere indicato dagli attuali ditterologi come primo ramo della cubito anteriore. M1+2 pu\u00f2 restare indivisa, oppure biforcarsi in corrispondenza del vertice distale della cellula discale, oppure in posizione pi\u00f9 distale. La vena M1 \u00e8 ricurva, con marcata concavit\u00e0 verso il margine posteriore ed \u00e8 generalmente completa; la vena M2, quando \u00e8 presente, \u00e8 in genere completa, ma pu\u00f2 anche limitarsi al tratto basale.\nLa prima anale e la cubito sono ben conformate e confluiscono in un breve ramo comune, chiudendo ad angolo acuto la cellula cu\"p\". Le nervature trasversali radio-mediale, mediale e medio-cubitale sono presenti, chiudendo rispettivamente la prima basale (br), la discale e la seconda basale (bm). La cellula discale \u00e8 ampia e lunga. La radio-mediale \u00e8 in genere ben distanziata dalla biforcazione del settore radiale e confluisce su M1+2 in corrispondenza del terzo prossimale della cellula discale. La prima cellula basale \u00e8 perci\u00f2 ben conformata e nettamente pi\u00f9 lunga della seconda basale.\nI generi \"Microsania\" e \"Melanderomyia\" presentano una pi\u00f9 o meno marcata semplificazione della nervatura. In \"Microsania\", la radio-mediale \u00e8 evanescente e posizionata quasi in corrispondenza della biforcazione del settore radiale e della biforcazione della base della media, perci\u00f2 la prima cellula basale non \u00e8 ben delimitata all'apice ed ha pi\u00f9 o meno la stessa lunghezza della seconda basale. Nello stesso genere si ha inoltre la scomparsa della base di M1 e la cellula discale \u00e8 aperta a causa dell'assenza della mediale trasversa. In \"Melanderomyia\" la radio-mediale \u00e8 presente, con prima cellula basale chiusa e leggermente pi\u00f9 lunga della seconda basale. Manca ancora la vena trasversa mediale, con conseguente assenza della cellula discale, ma a differenza di \"Microsania\", \u00e8 priva anche della biforcazione M1+2. In entrambi i generi \u00e8 presente lo pterostigma.\nL'addome \u00e8 ampio e di forma ovoidale, largo alla base, pi\u00f9 sottile nella parte terminale, composto da sei uriti apparenti, con tergiti ampi e convessi e sterniti brevi. La femmina presenta il sesto e settimo urite telescopici, retratti all'interno del sesto. I maschi hanno l'ipopigio ruotato dalla torsione assiale dell'ottavo urite e retroflesso sotto gli uriti pregenitali.\nStadi giovanili.\nLa larva \u00e8 apoda e microcefala, composta da 11 segmenti apparenti a causa della retrazione del segmento cefalico nel protorace. Il corpo \u00e8 di colore variabile dal biancastro al giallastro ed ha una forma allungata e pi\u00f9 o meno appiattita in senso dorso-ventrale; alla vista dorsale ha un profilo fusiforme nella regione cefalo-toracica e quadrangolare nella regione caudale. Il tegumento \u00e8 percorso da serie longitudinali di tubercoli spiniformi. Le spinule delle due serie laterali e quelli del margine anale sono pi\u00f9 sviluppate in lunghezza.\nSono presenti due paia di stigmi (larve anfipneuste): quelli del primo paio sono portati da due brevi processi conici sul dorso del protorace, quelli del secondo paio da due analoghi processi alla base del dorso dell'ultimo segmento addominale.\nLa pupa si evolve all'interno del pupario formato dalla trasformazione dell'exuvia dell'ultimo stadio larvale. Il pupario riassume la conformazione della larva, ma nel corso della trasformazione si verifica la fusione dei segmenti cefalico e protoracico e il loro spostamento in posizione ventrale. Alla vista dorsale, il primo segmento apparente del pupario \u00e8 dunque quello mesotoracico.\nBiologia e habitat.\nLa biologia delle larve dei Platipezidi presenta una sostanziale uniformit\u00e0 nel comportamento alimentare e mostra diverse analogie con i nematoceri micetofagi della superfamiglia degli Sciaroidei, facendo ipotizzare una convergenza evolutiva in questi due gruppi di ditteri. La famiglia comprende forme quasi esclusivamente micetofaghe obbligate o facoltative a carico dei corpi fruttiferi di funghi superiori (Basidiomiceti); nel caso della micetofagia facoltativa, il regime dietetico \u00e8 complesso in quanto comprende anche la zoofagia a spese di altre larve micetofaghe e la xilofagia a carico del legno di piante morte. A differenza di altri brachiceri micetofagi, le larve di vari foridi, la micetofagia dei Platipezidi rappresenta un adattamento evolutivo che trae origine da forme ancestrali che si alimentavano sul legno marcescente a spese del micelio di funghi lignicoli. Negli altri brachiceri la micetofagia sarebbe un adattamento secondario derivato dalla saprofagia. I Platipezidi, infatti, non comprendono forme fitofaghe e non presentano l'eterogeneit\u00e0 di comportamenti che si rileva invece negli altri brachiceri. La micetofagia dei Platipezidi, perci\u00f2, non avrebbe alcuna relazione filogenetica con quella dei foridi micetofagi.\nLe associazioni tassonomiche tra funghi e platipezidi concorre a sostenere l'ipotesi di una specializzazione evolutiva. La maggior parte delle specie di questa famiglia \u00e8 associata ad una singola specie fungina oppure a gruppi di specie o generi tassonomicamente vicini. Si riscontra tuttavia anche la polifagia, ad esempio nel genere \"Lindneromyia\". Nel contempo si riscontra anche una correlazione per cui una singola specie fungina pu\u00f2 essere associata anche a pi\u00f9 specie affini di platipezidi. Complessivamente il numero dei funghi associati ai Platipezidi \u00e8 limitato a circa 30 generi, tutti appartenenti alla sottoclasse degli Agaricomycetidae.\nGli adulti si rinvengono in genere sul fogliame di latifoglie, le femmine, a volte, in assembramenti sui corpi fruttiferi dei funghi. Il regime dietetico, non bene accertato, si limiterebbe all'assunzione di melata. In generale sono agili nella deambulazione e si muovono a scatti, interrompendo le loro corse con voli verticali. I Callomyiinae sono invece lenti e in volo mantengono una posizione stazionaria, ma se disturbati si dileguano rapidamente.\nCome spesso avviene nei ditteri che hanno il capo oloptico, i maschi di molte specie formano piccoli sciami nuziali allo scopo di attirare l'attenzione delle femmine. Un particolare curioso dell'etologia, spesso citato in letteratura, \u00e8 l'attrazione esercitata dal fumo, emesso dalla bruciatura delle frasche, nei confronti di tutte le specie del genere \"Microsania\". Questo comportamento fa supporre che nell'etologia sessuale dei Microsaniinae siano coinvolti anche stimoli olfattivi, oltre a quelli visivi che in generale regolano il corteggiamento sessuale nelle specie che formano sciami nuziali. L'accoppiamento ha luogo sulle foglie di arbusti o dei rami bassi degli alberi e si svolge con maschio e femmina rivolti in direzioni opposte. Questa posizione, ricorrente fra i Brachiceri inferiori, \u00e8 inusuale nei Ciclorrafi, in quanto la retroflessione e la torsione assiale dell'ipopigio consentono l'assunzione di posizioni reciproche non contrapposte. Analoga posizione si riscontra negli Opetiidae, famiglia strettamente correlata ai Platypezidae. Le uova sono deposte nel corpo fruttifero del fungo, fra le lamelle o nei tubuli.\nIl ciclo biologico \u00e8 univoltino oppure pu\u00f2 comprendere un certo numero di generazioni l'anno. L'intensit\u00e0 dei voli \u00e8 in correlata alla disponibilit\u00e0 di funghi, che in Europa si verifica nei mesi autunnali. In generale, nelle specie univoltine, le condizioni ambientali sono sfavorevoli allo sfarfallamento e la specie sverna allo stadio di pupa, mentre gli adulti compaiono precocemente, con voli che si verificano gi\u00e0 nei mesi estivi. Le specie polivoltine presentano invece generazioni che si susseguono anche nei mesi invernali. L'impupamento avviene, per la maggior parte delle specie, dopo aver abbandonato il corpo fruttifero, ma pu\u00f2 avvenire anche all'interno del fungo.\nHabitat.\nL'habitat dei Platipezidi \u00e8 prettamente forestale, in quanto questi insetti sono prevalentemente associati a funghi lignicoli o in simbiosi micorrizica con essenze forestali.\nIl grado di diffusione dei Platipezidi nell'ambiente \u00e8 strettamente dipendente dall'integrit\u00e0 degli ecosistemi forestali. A causa della stretta relazione di specificit\u00e0 nel rapporto che lega questi ditteri ai loro ospiti, il degrado forestale e la riduzione della biodiversit\u00e0 della micoflora forestale hanno un forte impatto sulla dinamica delle popolazioni dei Platipezidi, arrivando anche a minacciarne l'esistenza nel territorio.\nSistematica e filogenesi.\nNella tassonomia classica, i Platipezidi sono inquadrati nella sezione degli Aschiza, comprendente i ciclorrafi privi della sutura frontale (\"ptilinum\"). In passato, la famiglia comprendeva anche i generi \"Opetia\" e \"Atelestus\" e la specie \"Ironomyia nigromaculata\", che attualmente hanno differenti collocazioni sistematiche. Nella famiglia era talvolta incluso anche il genere \"Atelestus\", anche se tale collocazione era controversa. \"Opetia\" \u00e8 stato elevato al rango di famiglia da Chandler (2001), con il nome Opetiidae. Opetiidae comprende anche quattro generi estinti, anch'essi originariamente classificati fra i Platypezidae. \"Ironomyia nigromaculata\" fu elevata da McAlpine &amp; Martin (1966) al rango di famiglia (Ironomyiidae), proposta non condivisa universalmente, ma che attualmente \u00e8 largamente supportata. Anche la collocazione di \"Atelestus\" \u00e8 stata invece oggetto di controversie. Storicamente era infatti incluso, secondo gli Autori, fra gli Empididae o fra i Platypezidae. Hennig (1970) collocava il genere fra gli Empididae nella sottofamiglia Atelestinae, Chv\u00e1la (1983) ha poi elevato la sottofamiglia al rango di famiglia compresa negli Empidoidea. La definizione della famiglia Atelestidae, ad opera di Chv\u00e1la, \u00e8 stata in seguito largamente supportata e implementata e lo stesso Chandler (2001) sancisce l'esclusione di \"Atelestus\" dai Platypezidae.\nSotto l'aspetto filogenetico, i Platipezidi mantengono una stretta relazione con il genere \"Opetia\", formando il clade pi\u00f9 primitivo dei Cyclorrhapha, mentre gli Ironomyiidae si presentano come linea intermedia fra il clade dei Lonchopteridae e quello dei Phoridae \"sensu lato\". Non \u00e8 ancora bene definita la relazione filogenetica fra il clade Platypezidae + Opetiidae e il resto dei Platypezoidea, ma \u00e8 opinione condivisa che Platypezidae e Opetiidae costituiscono il raggruppamento pi\u00f9 primitivo dell'intera sezione dei Cyclorrhapha.\nL'inquadramento tassonomico \u00e8 controverso e in letteratura ricorrono frequente due distinte interpretazioni. La prima raggruppa tutte le famiglie degli Aschiza, esclusi i Syrphidae e i Pipunculidae, in una sola superfamiglia, i Platypezoidea \"sensu lato\". La seconda prende in considerazione la divergenza filogenetica fra i due clade e distingue perci\u00f2 due superfamiglie: i Platypezoidea \"sensu stricto\", comprendente gli Opetiidae e i Platypezidae, e i Phoroidea, comprendente i Lonchopteridae, gli Ironomyiidae e i Phoridae \"sensu lato\". Allo stato attuale nessuna delle due classificazioni \u00e8 considerata pi\u00f9 attendibile e l'inquadramento \u00e8 affidato, secondo i casi, all'orientamento degli Autori.\nLa tassonomia interna della famiglia contempla la suddivisione in quattro sottofamiglie, proposta da Chandler (2001), sulla base delle relazioni filogenetiche. Secondo il ditterologo, uno degli esperti specializzati nello studio dei Platypezoidea \"sensu stricto\", nella famiglia si individuano due gruppi distinti, corrispondenti alle sottofamiglie storiche dei Platypezinae e dei Callomyiinae, che formano un clade monofiletico, rispetto al quale si differenziano, come linee primitive, due clade corrispondenti ai generi primitivi \"Microsania\" e \"Melanderomyia\", ciascuno dei quali \u00e8 elevato al rango di sottofamiglia:\nLa famiglia comprende circa 250 specie ripartite fra 17 generi. :\nPaleontologia ed evoluzione.\nLa presenza dei Platipezidi tra i fossili del Mesozoico e del Cenozoico \u00e8 limitata a pochi reperti. In letteratura sono citati diversi ritrovamenti, ma va considerato che la maggior parte dei fossili originariamente classificati come platipezidi ha oggi una diversa collocazione sistematica, in quanto spostati, insieme al genere \"Opetia\" nella famiglia degli Opetiidae, oppure, insieme al genere \"Ironomyia\", in quella degli Ironomyiidae.\nFormalmente resta assegnato ai Platypezidae un solo genere estinto del Giurassico superiore, \"Mesopetia\", con la sola specie \"Mesopetia tuanwangensis\". \"Mesopetia\" fa parte di un gruppo di quattro generi estinti classificati da Zhang (1987) nei Platypezidae; i fossili di Zhang sono stati ricollocati fra gli Opetiidae o fra gli Ironomyiidae, ma per \"M. tuanwangensis\" non si hanno sufficienti elementi da giustificare una revisione tassonomica, perci\u00f2 il genere \"Mesopetia\" resta formalmente inserito fra i Platypezidae, ma, secondo Chandler (1988), come \"probabile\" assegnazione\nFossili pi\u00f9 recenti, attribuiti con maggiore certezza ai Platypezidae, risalgono al Cretaceo o al Cenozoico. Al Cretaceo appartengono 11 fossili del Paleartico asiatico classificati da Mostovski (1995) in cinque generi estinti:\nI platipezidi del Cenozoico sono rappresentati solo dalla specie \"Eucallimyia fortis\" del genere estinto \"Eucallimyia\" (Oligocene) e le specie \"C. torporata\" e \"C. hypolitha\" (Eocene), appartenenti al genere \"Callomyia\".\nIn definitiva, i Platipezidi sono presenti sulla Terra almeno dal Cretaceo e fanno parte del gruppo dei primi Ciclorrafi, che si sono diffusi dalla fine del Mesozoico alla prima parte del Cenozoico.\nDistribuzione.\nMalgrado il limitato numero di specie, i Platipezidi sono una famiglia ad ampia distribuzione e rappresentata in tutte ecozone della Terra. Il maggior grado di biodiversit\u00e0 si rileva tuttavia nella regione oloartica, la pi\u00f9 ricca di ecosistemi compatibili con la biologia di questa famiglia. I generi \"Agathomyia\", \"Microsania\" e \"Lindneromyia\" sono cosmopoliti. Un quadro generale della distribuzione dei Platipezidi \u00e8 riassunto nella seguente tabella:\nIn Europa sono segnalati tutti i generi paleartici, ad eccezione di \"Chydaeopeza\", con 43 specie, di cui 21 Callomyiinae, 16 Platypezinae e sei \"Microsania\". In Italia sono segnalate 16 specie, appartenenti ai generi \"Agathomyia\", \"Callomyia\", \"Platypeza\", \"Polyporivora\", \"Protoclythia\", \"Lindneromyia\" e \"Paraplatypeza\". Tutti i platipezidi italiani sono segnalati al nord. Di questi, cinque specie sono presenti anche nell'Italia peninsulare e, una, anche in Sardegna, mentre nessun platipezide risulterebbe presente in Sicilia. La specie con la maggiore distribuzione \u00e8 \"Polyporivora ornata\" (Italia settentrionale e pensinsulare e Sardegna), monofago associato alla specie \"Trametes versicolor\" (Polyporaceae)."}
{"id": "2603395", "revid": "2128724", "url": "https://it.wikipedia.org/wiki?curid=2603395", "title": "Mix Master", "text": "Mix Master () \u00e8 un anime co-prodotto dalla Corea del Sud e dal Giappone trasmesso su KBS in madre patria e da Nickelodeon e Rai Gulp in Italia.\nTrama.\nA Gamebridge, una ridente cittadina, un bel giorno due mondi s'incontrano: un incantesimo del perfido Principe Brad e un'invenzione del mitico Professor Joeb causa una fusione tra il mondo umano e quello degli hench, fantastiche creature che vivono nella terra immaginaria di Atrehia. Gli hench ed il loro mondo sono stati inventati dal Professore pell suo gioco di carte, ma ora tutto \u00e8 diventato realt\u00e0. Tutto, compresi il Principe Brad, i suoi elfi tenebrosi, e la diabolica strega Ghiara. Tra i nostri eroi, Ditt, Jin, Pen e Cheek, e gli hench, soprattutto Pachi, si instaurer\u00e0 un rapporto di incredibile fratellanza che porter\u00e0 tutti ad unirsi per combattere le forze del male."}
{"id": "2603397", "revid": "422900", "url": "https://it.wikipedia.org/wiki?curid=2603397", "title": "Ada E. Yonath", "text": ""}
{"id": "2603398", "revid": "767487", "url": "https://it.wikipedia.org/wiki?curid=2603398", "title": "Dervla Murphy", "text": "Dai suoi viaggi ha scritto dei libri, con il cui ricavato intraprende altri viaggi. La sua attivit\u00e0 lavorativa era quella dell'infermiera, ma si \u00e8 poi dedicata ai viaggi d'avventura.\nInizia a farsi conoscere con il libro \"Full Tilt: Ireland to India With a Bicycle\" (1965) che racconta del viaggio in bici intrapreso attraverso Europa, Iran, Afghanistan, Pakistan e India.\nMurphy di solito viaggia da sola e senza alcun aiuto esterno talvolta ritrovandosi in situazioni di pericolo."}
{"id": "2603410", "revid": "716642", "url": "https://it.wikipedia.org/wiki?curid=2603410", "title": "Juninho Fonseca", "text": "Caratteristiche tecniche.\nGiocava come difensore centrale. Non era supportato da una grande tecnica individuale e sopperiva a tale limite con una determinazione che a volte sfociava in un gioco ruvido al limite del regolamento.\nCarriera.\nClub.\nCresciuto nella Ponte Preta, con cui esord\u00ec nel 1975 nel Campionato Paulista contro il Botafogo-SP, si mise in evidenza anno dopo anno con la squadra bianconera, tanto da vincere la Bola de Prata nel 1982, ottenendo un trasferimento nel pi\u00f9 blasonato Corinthians. Con la squadra di San Paolo, gioc\u00f2 pi\u00f9 di quaranta partite, divenendo uno dei favoriti dei tifosi quando, durante il Ta\u00e7a de Ouro 1984 si improvvis\u00f2 direttore d'orchestra, guidando i cori della \"torcida\" durante la vittoria per 4-1 sul Flamengo.\nDopo aver lasciato il Corinthians si accas\u00f2 al Clube Atl\u00e9tico Juventus prima e al Vasco da Gama poi, giocando le ultime partite nel Campeonato Brasileiro S\u00e9rie A con il Cruzeiro. Ha chiuso la carriera nel 1992 con lo Yomiuri.\nNazionale.\nHa giocato 4 partite per il , venendo incluso tra i convocati per il .\nCuriosit\u00e0.\nHa raccontato a \"Globoesporte\" un aneddoto legato alla partita Italia-Brasile del Mondiale dell'82. Al termine di quella sfida ha ricevuto, senza saperlo, la maglia n\u00b0 20 dell'Italia, indossata da Paolo Rossi. Dopo la fine della partita, \u00e8 andato nello spogliatoio dell\u2019Italia e ha offerto la sua maglia per scambiarla con qualcuno degli \"Azzurri\" in festa. Gli \u00e8 stata lanciata una maglia arrotolata, rimasta per anni chiusa in una borsa. Tempo dopo ha scoperto che quella era la maglia di \"Pablito\" e ha deciso di fare un piccolo museo nella sua nuova casa a Ribeir\u00e3o Preto, dove l'ha esposta."}
{"id": "2603414", "revid": "1728", "url": "https://it.wikipedia.org/wiki?curid=2603414", "title": "Ipotesi di Avogadro", "text": ""}
{"id": "2603421", "revid": "124841326", "url": "https://it.wikipedia.org/wiki?curid=2603421", "title": "Uni\u00f3n Deportiva Melilla", "text": "L'Union Deportiva Melilla \u00e8 una societ\u00e0 calcistica con sede nella citt\u00e0 autonoma di Melilla, in Spagna.\nGioca nella \"Segunda Divisi\u00f3n RFEF\", la quarta serie del campionato spagnolo.\nStoria.\nL\"'Uni\u00f3n Deportiva Melilla\" nacque nel 1943 dalla fusione della \"Juventud Espa\u00f1ol\" e del \"Melilla F\u00fatbol Club\", per poi sciogliersi nel 1956.\nDalle ceneri di quest'ultimo club sorse il \"Melilla Club de F\u00fatbol\", il quale nel 1976 si fuse con la \"Sociedad Deportiva Melilla\" (fondata nel 1971), dando vita all'attuale societ\u00e0."}
{"id": "2603423", "revid": "287204", "url": "https://it.wikipedia.org/wiki?curid=2603423", "title": "Kaspar Villiger", "text": "Biografia.\nIstruzione, lavoro e vita privata.\nVilliger proviene da una famiglia di industriali che producono sigari. Ha frequentato la scuola elementare di Pfeffikon, la scuola distrettuale di Reinach e la scuola cantonale di Aarau, dove si \u00e8 laureato con il diploma di tipo M. Ha quindi studiato ingegneria meccanica presso l'Istituto federale svizzero di tecnologia di Zurigo e si \u00e8 laureato nel 1966 con un diploma. Dopo la morte di suo padre, nello stesso anno assume la direzione della fabbrica di sigari Villiger S\u00f6hne AG a Pfeffikon. Ha comprato una fabbrica di biciclette a Buttisholz. Villiger \u00e8 stato vicepresidente della Camera di commercio della Svizzera centrale e per diversi anni \u00e8 stato membro del Comitato dell'Associazione centrale delle organizzazioni dei datori di lavoro svizzeri e vicepresidente della Camera di commercio e industria di Argovia.\nVilliger \u00e8 sposato e ha due figli.\nAttivit\u00e0 politica e dirigenziale.\nMembro del Partito Liberale Radicale. \u00c8 stato consigliere federale dal 1989 al 2003 e presidente della Confederazione svizzera nel 1995 e nel 2002. Ha retto il Dipartimento della difesa dalla sua elezione al 31 ottobre del 1995, in seguito ha diretto il Dipartimento federale delle finanze fino al 31 dicembre 2003. Dal 15 aprile 2009 al 3 maggio 2012 \u00e8 stato presidente dell'UBS, la pi\u00f9 grande banca svizzera e attualmente \u00e8 membro dei consigli di amministrazione di Nestl\u00e9 e Swiss Re. \u00c8 anche membro della organizzazione non governativa Global Leadership Foundation.\nPresidente della Confederazione.\nAssunse la presidenza della Confederazione svizzera nel 1995 e nel 2002. Come presidente della Confederazione, tenne un discorso il 7 maggio 1995 in cui si scus\u00f2 a nome del governo per il timbro J apposto sul passaporto ebraico durante la Seconda guerra mondiale.\nHa presieduto l'esecutivo di nuovo durante l'anno dell'Esposizione nazionale del 2002. La sua seconda presidenza ha visto l'adesione della Svizzera alle Nazioni Unite, a cui si era opposto in una prima votazione. nel 1986 ma a cui divenne favorevole.\nCollegamenti esterni.\nConfederazione Svizzera"}
{"id": "2603424", "revid": "74801", "url": "https://it.wikipedia.org/wiki?curid=2603424", "title": "Thomas Arthur Steitz", "text": ""}
{"id": "2603425", "revid": "599013", "url": "https://it.wikipedia.org/wiki?curid=2603425", "title": "Jack Kramer", "text": "Biografia.\nAppassionato di sport, in particolare il basket e il tennis, all'et\u00e0 di 13 anni si trasfer\u00ec con la famiglia a San Bernardino, in California, e dopo aver visto Ellsworth Vines, allora il miglior giocatore del mondo, giocare una partita Kramer decise di concentrarsi sul tennis.\nNumero uno del mondo, a dispetto dei soli 3 slam vinti in carriera, prima di passare professionista e di essere privato della possibilit\u00e0 di partecipare ai tornei tradizionali \u00e8 considerato uno dei pi\u00f9 grandi tennisti di tutti i tempi. Il sopraggiungere della guerra limit\u00f2 di gran lunga quelli che sarebbero potuti essere i suoi successi tra i dilettanti.\nAlto e magro, fu uno dei primi giocatori al mondo a svolgere un gioco basato sul \"serve &amp; volley\". Sbaragli\u00f2 la concorrenza nelle sette partite giocate a Wimbledon 1947, concedendo ai suoi avversari solo 37 \"game\", un numero che soltanto Bj\u00f6rn Borg \u00e8 riuscito a superare al Roland Garros 1978. Si ritir\u00f2 dall'attivit\u00e0 agonistica nel 1954, a 33 anni, a causa di problemi alla schiena.\nHa anche partecipato alla nascita di quella che sarebbe diventata poi l'ATP, l'Associazione dei giocatori professionisti, della quale \u00e8 stato il primo direttore nel 1972. Autore, nel 1979, di un'autobiografia dal titolo \"The Game: My 40 Years in Tennis\".\nKramer fu inserito nella International Tennis Hall of Fame di Newport, Rhode Island, nel 1968. Il Los Angeles Tennis Open fu noto per diversi anni come \"Jack Kramer Open\", l'unico evento del World Tennis Tour che ha portato il nome di un giocatore.\nStatistiche.\nDoppio.\nGrande Slam.\nFinali (0).\n\"Nessuna finale persa\""}
{"id": "2603427", "revid": "339392", "url": "https://it.wikipedia.org/wiki?curid=2603427", "title": "UD Melilla", "text": ""}
{"id": "2603430", "revid": "767487", "url": "https://it.wikipedia.org/wiki?curid=2603430", "title": "Ally MacLeod", "text": "Talentuosa ala sinistra, fu commissario tecnico della nella spedizione di Argentina 1978.\nMor\u00ec all'et\u00e0 di quasi 73 anni dopo aver lottato per lungo tempo contro la malattia di Alzheimer."}
{"id": "2603434", "revid": "1442080", "url": "https://it.wikipedia.org/wiki?curid=2603434", "title": "Orteo", "text": "Orteo (in greco \"\u1f48\u03c1\u03b8\u03b1\u1fd6\u03bf\u03c2\"), personaggio dell'Iliade (XIII, v. 791), fu un guerriero troiano.\nOrteo partecip\u00f2 all'azione bellica descritta nel libro VI dell'Iliade relativo alla \"battaglia delle navi\"."}
{"id": "2603436", "revid": "287204", "url": "https://it.wikipedia.org/wiki?curid=2603436", "title": "Union Deportiva Melilla", "text": ""}
{"id": "2603438", "revid": "264843", "url": "https://it.wikipedia.org/wiki?curid=2603438", "title": "Teoria dei sei gradi di separazione", "text": ""}
{"id": "2603440", "revid": "161273", "url": "https://it.wikipedia.org/wiki?curid=2603440", "title": "Trattato che adotta una Costituzione per l'Europa", "text": ""}
{"id": "2603441", "revid": "123781731", "url": "https://it.wikipedia.org/wiki?curid=2603441", "title": "MV Agusta Brutale", "text": "La MV Agusta Brutale \u00e8 una motocicletta prodotta dalla casa motociclistica italiana MV Agusta dal 2001, derivata dalla MV Agusta F4 del 1998.\nDescrizione.\nLa moto \u00e8 caratterizzata da una carenatura molto povera (tipico delle naked), con il gruppo ottico in un unico elemento con gli assi sovrapposti, gli scarichi sono laterali e tagliati a fetta di salame.\nDa sempre il gruppo ottico e scarichi sono stati la \"carta d'identit\u00e0\" di questa moto.\nLa Brutale adotta in versione rivista per la guida da naked lo stesso motore di F4 ed F3, con le quali ha in comune telaio e sospensioni.\nIl risultato \u00e8 una moto dalle grandi prestazioni, con doti ciclistiche da moto sportiva ma, diversamente dalle F4 o F3, discretamente comoda nella guida di tutti i giorni grazie al manubrio rialzato, alle pedale leggermente piu basse e al motore addolcito nell'erogazione e nella potenza.\nVersioni.\nQuesta moto \u00e8 stata proposta in diverse versioni:\nBrutale 675.\nA partire dai primi mesi del 2012 viene commercializzata anche l'innovativa versione di 675\u00a0cm\u00b3. Come la \"sorella\" F3 adotta un motore 3 cilindri che, abbinato all'utilizzo di materiali leggeri le permette di raggiungere la soglia dei 163\u00a0kg a secco. Il piccolo ed innovativo motore 3 cilindri \u00e8 in grado di raggiungere la potenza di 110 CV a 12600 giri/min (da scheda MV Agusta).\nLa MV Agusta propone anche una versione depotenziata con potenza massima di 35\u00a0kW (48 CV), che rispetta la normativa e che quindi si pu\u00f2 condurre con la Patente A2.\nDimensioni e prestazioni di questa versione ne fanno una moto facilmente gestibile anche da un pubblico non esperto. Allo stesso tempo MV Agusta assicura anche che sapr\u00e0 rivelarsi efficace in mani esperte.\nCuriosit\u00e0 della versione, la Brutale 675 proprio a causa del suo innovativo motore adotta il nuovo impianto di scarico caratterizzato da tre uscite laterali basse. La prima versione di Brutale ad abbandonare gli scarichi a fetta di salame.\nBrutale 800 Dragster.\nNel 2014 \u00e8 stata presentata una versione speciale della 800 Brutale. Denominata \"Dragster\", \u00e8 caratterizzata da un propulsore tre cilindri da 798 cm\u00b3 dalla potenza di 125 CV e dalla coppia di 81 Nm. Il manubrio \u00e8 stato abbinato ad un sistema che permette ai due semimanubri che lo compongono di essere regolati in apertura e chiusura oscillando di 7\u00b0 che corrispondono a 40\u00a0mm alla fine delle manopole. Il codino posteriore \u00e8 stato sostituito con un micro-codino per permettere l'installazione del nuovo pneumatico Pirelli Diablo Rosso II da 200/50. La forcella a steli rovesciati \u00e8 stata costruita dalla Marzocchi e la moto \u00e8 stata fornita del sistema \"MVICS\" (\"Motor &amp; Vehicle Integrated Control System\") per il controllo dell'erogazione."}
{"id": "2603454", "revid": "1924342", "url": "https://it.wikipedia.org/wiki?curid=2603454", "title": "DJ Antoine", "text": "Biografia.\nNato e cresciuto in Svizzera, ha avuto successo con alcuni singoli e album in Europa occidentale e in particolare in Svizzera. Pubblic\u00f2 il suo primo album nel 2000 (\"Housework 01\"). Antoine ha venduto oltre 1.000.000 di copie di CD da lui pubblicati guadagnando popolarit\u00e0 anche all'estero, soprattutto in Canada e negli Stati Uniti d'America.\nAntoine ha partecipato al Top 100 DJS 2013, classificandosi in 68\u00aa posizione. Nel 2014 DJ Antoine \u00e8 stato scelto per far parte della giuria di un noto programma televisivo tedesco, \"Deutschland sucht den Superstar\" (\"La Germania cerca la superstar\"), al fianco di altri personaggi famosi come Dieter Bohlen, Heino e la cantante Mandy Capristo.\nAttualmente risiede nella sua citt\u00e0 natale, a Sissach una piccola localit\u00e0 poco distante da Basilea.\nPossiede una grande passione per lo champagne che egli stesso produce nelle campagne delle Ardenne in Francia."}
{"id": "2603456", "revid": "6923", "url": "https://it.wikipedia.org/wiki?curid=2603456", "title": "MV Agusta Brutale 750", "text": ""}
{"id": "2603458", "revid": "6923", "url": "https://it.wikipedia.org/wiki?curid=2603458", "title": "MV Agusta Brutale 910", "text": ""}
{"id": "2603459", "revid": "6923", "url": "https://it.wikipedia.org/wiki?curid=2603459", "title": "MV Agusta Brutale 989", "text": ""}
{"id": "2603460", "revid": "6923", "url": "https://it.wikipedia.org/wiki?curid=2603460", "title": "MV Agusta Brutale 990", "text": ""}
{"id": "2603462", "revid": "6923", "url": "https://it.wikipedia.org/wiki?curid=2603462", "title": "MV Agusta Brutale 1078", "text": ""}
{"id": "2603463", "revid": "101175", "url": "https://it.wikipedia.org/wiki?curid=2603463", "title": "MV Agusta Brutale 1090", "text": ""}
{"id": "2603471", "revid": "355597", "url": "https://it.wikipedia.org/wiki?curid=2603471", "title": "St. Johnstone F.C.", "text": ""}
{"id": "2603480", "revid": "125019", "url": "https://it.wikipedia.org/wiki?curid=2603480", "title": "Rocco Motto", "text": "Biografia.\nInizi\u00f2 giovanissimo ad essere impiegato nella lavorazione delle lamiere alla Locati &amp; Viarengo. Nel 1925, a 21 anni, venne assunto presso la Martelleria Maggiora in qualit\u00e0 di caporeparto. Pochi anni dopo ne fond\u00f2 una in proprio, in societ\u00e0 con i fratelli Ernesto e Clemente. Nel 1932 la \"Martelleria F.lli Motto\" di via Orta a Torino, si trasform\u00f2 nella \"Carrozzeria F.lli Motto\" che costruiva scocche grezze per conto di altri carrozzieri e case automobilistiche dell'epoca, fra cui Pininfarina, Ghia, Societ\u00e0 Piemontese Automobili e Lancia.\nNel 1938 realizz\u00f2 una Siata con carrozzeria barchetta utilizzando la meccanica della \"Topolino\". La seconda guerra mondiale, per\u00f2, era alla porte e l'attivit\u00e0 fu interrotta.\nRiprese dopo il conflitto: Motto trasfer\u00ec l'attivit\u00e0 in via Bardonecchia e si specializz\u00f2 in vetture da competizione in alluminio. Tra il 1946 ed il 1949 firm\u00f2 i corpi vettura di alcune Alfa Romeo, Cisitalia, Bandini e Fiat. Con quest'ultima instaur\u00f2 un rapporto di collaborazione per la realizzazione delle scocche della Fiat 1100\u00a0S, che si interruppe poco tempo dopo, quando la Casa torinese decise di affidarsi a un altro carrozziere.\nSue furono alcune realizzazioni di modelli Talbot-Lago e Renault. In seguito anche l'allora giovane Casa tedesca della Porsche si interess\u00f2 a Motto, che realizz\u00f2 il profilo della Porsche 356B GTL Abarth. Lavor\u00f2 anche su alcune Jaguar e sulla Delahaye da gara che vinse il Rally di Montecarlo del 1951. Motto carrozz\u00f2, su richiesta della Lancia, alcune Aurelia alleggerite per le corse e 25 esemplari di Appia da competizione e torn\u00f2 ad occuparsi di alcuni modelli della Siata.\nNegli anni cinquanta negli USA comparvero alcuni modelli carrozzati da Motto, come la \"Cadillac Le Sales\" del 1953 . Su richiesta di Raymond Loewy nacque la Lancia Flaminia \"Loraymo\".\nTra le altre realizzazioni di Motto, la Jaguar XK, la Fiat 600 Campestre ed alcune Fiat 1100.\nLa produzione di carrozzerie per automobili termin\u00f2 nel 1965: in seguito Motto si dedic\u00f2 col figlio Francesco alla produzione di caravan, roulotte e veicoli industriali. Nacque il camper Wanderer."}
{"id": "2603481", "revid": "599013", "url": "https://it.wikipedia.org/wiki?curid=2603481", "title": "Alan Gallagher", "text": " \nche ha giocato per quattro stagioni con i San Francisco Giants di San Francisco e con la California Angels della Major League Baseball. Nel 1963 si \u00e8 diplomato alla Mission High School.\nDal 2003 al 2006 \u00e8 stato responsabile della direzione del T-Bones Kansas City, Kansas dell'Indipendent Northern League."}
{"id": "2603482", "revid": "183976", "url": "https://it.wikipedia.org/wiki?curid=2603482", "title": "Thomas Steitz", "text": ""}
{"id": "2603483", "revid": "183976", "url": "https://it.wikipedia.org/wiki?curid=2603483", "title": "Thomas A. Steitz", "text": ""}
{"id": "2603484", "revid": "287204", "url": "https://it.wikipedia.org/wiki?curid=2603484", "title": "Coppa del Brasile 1998", "text": "La Coppa del Brasile 1998 (ufficialmente in portoghese Copa do Brasil 1998) \u00e8 stata la 10\u00aa edizione della Coppa del Brasile.\nFormula.\nPartite a eliminazione diretta con gare di andata e ritorno. In caso di pareggio nei tempi regolamentari, passa la squadra che ha realizzato il maggior numero di gol fuori casa. Nel caso non sia possibile determinare un vincitore con la regola dei gol fuori casa, sono previsti i tiri di rigore.\nNei primi due turni (preliminare e sedicesimi di finale) se la squadra che gioca la prima partita in trasferta vince con 2 o pi\u00f9 gol di scarto, \u00e8 automaticamente qualificata al turno successivo senza dover disputare la gara di ritorno.\nRisultati.\nTurno preliminare.\n\"Andata 20, 22, 25, 27, 28, 29 gennaio e 4 febbraio 1998, ritorno 27, 31 gennaio, 1, 3, 4, 6 e 10 febbraio 1998.\"\nSedicesimi di finale.\n\"Andata 20, 27 gennaio, 4, 5, 10, 17, 18 e 19 febbraio 1998, ritorno 6, 10, 18, 26 febbraio, 5 e 6 marzo 1998.\"\nOttavi di finale.\n\"Andata 1, 3, 10, 12, 19, 24, 26 e 31 marzo 1998, ritorno 12, 24 marzo, 7, 16, 21 e 23 aprile 1998.\"\nQuarti di finale.\n\"Andata 5 e 7 maggio 1998, ritorno 12 e 14 maggio 1998.\"\nSemifinali.\n\"Andata 19 maggio 1998, ritorno 23 maggio 1998.\"\nFinale.\nRitorno.\nPalmeiras vincitore della Coppa del Brasile 1998 e qualificato per la Coppa Libertadores 1999."}
{"id": "2603494", "revid": "1566286", "url": "https://it.wikipedia.org/wiki?curid=2603494", "title": "Renato Malavasi", "text": "Biografia.\nDopo aver frequentato i corsi di balletto e coreografia del Teatro dell'Opera, decide di indirizzarsi agli studi di recitazione e debuttare nel teatro dialettale, sar\u00e0 nelle compagnie di Cesco Baseggio e dei Fratelli Micheluzzi, successivamente con Antonio Gandusio.\nDebutta nel cinema muto alla fine degli anni 20, per diventare ben presto uno degli attori caratteristi pi\u00f9 richiesti dalle case di produzione e dai registi, con una carriera di ben 60 anni girer\u00e0 film sino al 1992 un totale di circa 160 pellicole.\nDurante la Repubblica Sociale Italiana, residendo a Verona, ebbe la possibilit\u00e0 di girare alcuni film negli studi cinematografici di Venezia, alla Giudecca, lavorando con registi come Piero Ballerini, Giorgio Ferroni e Francesco De Robertis.\nDurante la sua carriera, nel 1971 fu chiamato a doppiare Gino Cavalieri nel film \"La moglie del prete\", nonostante Gino Cavalieri fosse conterraneo di Renato Malavasi (erano entrambi nati nel Veneto).\nMuore all'et\u00e0 di 94 anni, nella sua citt\u00e0 natale, Verona."}
{"id": "2603495", "revid": "36426", "url": "https://it.wikipedia.org/wiki?curid=2603495", "title": "Consegna della Regola francescana", "text": ""}
{"id": "2603496", "revid": "287204", "url": "https://it.wikipedia.org/wiki?curid=2603496", "title": "Memphis Grizzlies 2007-2008", "text": "La stagione 2007-08 dei Memphis Grizzlies fu la 13\u00aa nella NBA per la franchigia.\nI Memphis Grizzlies arrivarono quinti nella \"Southwest Division\" della \"Western Conference\" con un record di 22-60, non qualificandosi per i play-off."}
{"id": "2603502", "revid": "767487", "url": "https://it.wikipedia.org/wiki?curid=2603502", "title": "Locomotiva FS R.402", "text": "La Locomotiva a vapore R.402 (riclassificazione della precedente Locomotiva tipo P a scartamento \"bosniaco\") \u00e8 stata una locomotiva a scartamento ridotto per servizio passeggeri e merci che ha prestato servizio prima sulla Ferrovia Parenzana e dal 1938 su alcune linee a scartamento ridotto della Sicilia.\nStoria.\nLe locomotive del gruppo R.402, originariamente \"Tipo P\", furono delle locomotive progettate in Austria e costruite sulla base di uno specifico progetto elaborato anche dal famoso ingegnere austriaco Golsdorf per le ferrovie secondarie a scartamento ridotto 760\u00a0mm (detto bosniaco). Del gruppo 3 unit\u00e0 vennero costruite intorno al 1911 dalla Krauss &amp; C. di Linz e passarono alle FS dopo il 1918 dato che facevano servizio assegnate alla linea Parenzana. In seguito intorno al 1922 utilizzando lo stesso progetto le FS ne ordinarono ulteriori 6 unit\u00e0 alle Officine Meccaniche Reggiane.\nLe locomotive avevano dato buona prova di s\u00e9 sia in termini di affidabilit\u00e0 che di prestazioni cos\u00ec in seguito alla chiusura della Parenzana venne disposto il loro trasferimento in Sicilia: Dato tuttavia il differente scartamento, 760\u00a0mm anzich\u00e9 950\u00a0mm, il deposito locomotive di Palermo Sant'Erasmo provvide alla modifica rendendole in grado di circolare sulle linee siciliane. Prima ancora della modifica la 007 e la 004 vennero richiamate per le linee \"bosniache\" occupate durante le operazioni belliche ma la prima rest\u00f2 a Parma, e fin\u00ec esposta nel Museo nazionale della scienza e della tecnologia Leonardo da Vinci di Milano, mentre la seconda si perse in Iugoslavia. Data la loro piccola potenza e la velocit\u00e0 di marcia molto bassa vennero utilizzate per tratte brevi.\nTutte le locomotive vennero accantonate gi\u00e0 alla met\u00e0 degli anni cinquanta.\nCaratteristiche.\nLe R.402 erano locotender a quattro assi accoppiati e carrello posteriore con peso per asse molto contenuto, intorno alle 9\u00a0t."}
{"id": "2603512", "revid": "1149807", "url": "https://it.wikipedia.org/wiki?curid=2603512", "title": "Italo Celoro", "text": "Biografia.\nDetto \"O Prufessore\", anche per i suoi trascorsi nell'insegnamento, \u00e8 stato responsabile e guida artistica della \"Cooperativa Teatrale C.A.T.\", attiva fin dal 1968 nella sua citt\u00e0 natale. Tra i suoi ruoli pi\u00f9 significativi nel cinema quello nel film di Paolo Sorrentino \"L'uomo in pi\u00f9\", nel quale interpretava l'allenatore che striglia duramente la sua squadra durante l'intervallo di una partita.\nNell'estate del 2009 partecipa a \"Padroni di barche\", commedia in due atti di Raffaele Viviani per la regia di Armando Pugliese. Dopo la sua morte a causa di una grave malattia avvenuta nel 2010, la direzione della cooperativa \u00e8 passata ai figli, che hanno a lui dedicato la rassegna estiva teatrale tenutasi alle Nuove Terme di Castellammare di Stabia."}
{"id": "2603514", "revid": "770813", "url": "https://it.wikipedia.org/wiki?curid=2603514", "title": "Embraer EMB 110 Bandeirante", "text": "L'Embraer EMB 110 Bandeirante \u00e8 un aereo di linea regionale, bimotore, monoplano ad ala bassa a sbalzo, prodotto dalla brasiliana Embraer. Ha compiuto il primo volo il 9 agosto 1972.\nIl nome Bandeirante deriva da Bandeirantes, gli esploratori portoghesi che permisero la colonizzazione del Brasile.\nStoria del progetto.\nSviluppato per rispondere all'esigenza del Ministero dei trasporti del Brasile per un aereo leggero, da trasporto, multiuso, \u00e8 un bimotore turboelica progettato dal francese Max Holste. Costruito principalmente in metallo, ha una fusoliera e i piani di coda convenzionali, il carrello d'atterraggio triciclo e retrattile. \u00c8 dotato di due turboelica Pratt &amp; Whitney Canada PT6A montati sull'ala.\nIl prototipo, designato YC-95, vol\u00f2 per la prima volta il 26 ottobre 1968, la versione passeggeri ha compiuto il primo volo il 9 agosto 1972 e ha iniziato il servizio operativo il 16 aprile 1973.\nImpiego operativo.\nIl velivolo \u00e8 adatto ai trasporti a corto raggio degli operatori regionali, ha trovato mercato tra la moltitudine di compagnie commuter di tutti i continenti e soprattutto negli Stati Uniti d'America.\nLe versioni con designazione militare sono utilizzate come aereo da trasporto e passeggeri, mentre la versione EMB 111 \u00e8 un aereo da pattugliamento marittimo di base a terra.\nDiversamente dalle altre versioni l'EMB 111 ha serbatoi posti alle estremit\u00e0 alari, motori pi\u00f9 potenti e maggior autonomia. \u00c8 dotato di un sistema di navigazione inerziale e, sul muso, di un radar da ricerca SPAR-1 in grado di rilevare piccoli bersagli a distanze fino a 96\u00a0km anche con mare agitato. Proiettore alare e attacchi subalari a cui agganciare erogatori di boe acustiche oppure razzi da 127\u00a0mm.\nL'EMB 111 \u00e8 adatto a compiti costieri piuttosto che oceanici, pu\u00f2 essere utilizzato anche come aereo da trasporto d'emergenza sia di merci che di truppe.\nVersioni.\nDel Bandeirante, ne sono stati costruiti fino al 1990, anno in cui \u00e8 cessata la produzione, circa 500 esemplari, in differenti versioni:\nUtilizzatori.\nPer la diffusione avuta dall'EMB 110 Bandeirante il seguente elenco \u00e8 sicuramente incompleto."}
{"id": "2603517", "revid": "33689", "url": "https://it.wikipedia.org/wiki?curid=2603517", "title": "Angela Volpini", "text": "Nata in una famiglia di contadini in un paesino dell'Oltrep\u00f2 Pavese, \u00e8 nota in Italia e all'estero perch\u00e9 le sarebbe apparsa ottanta volte la Madonna (Per la prima volta il 4 giugno 1947, all'et\u00e0 di sette anni). La Chiesa cattolica non si \u00e8 ancora espressa su tali apparizioni.\nResoconto delle apparizioni mariane.\nLa donna racconta che, mentre era in campagna a pascolare le mucche con suoi coetanei, a un certo punto si sent\u00ec chiamare dolcemente da una donna bellissima che la prese in braccio e le baci\u00f2 i capelli, dicendo: \u00abSono venuta per insegnarvi la via della felicit\u00e0 sulla terra\u00bb.Gli altri bambini avrebbero visto soltanto Angela sollevarsi da terra, scappando spaventati per avvertire i genitori.\nDopo di allora le apparizioni si sarebbero succedute regolarmente ogni giorno 4 del mese (con poche eccezioni), fino al 4 giugno 1956.\nPellegrini e curiosi si recarono in paese per assistere a queste \"estasi\", con punte anche di 300.000 persone. I giornali dell'epoca riferirono di particolari fenomeni solari coincidenti con questi eventi. Secondo quanto riferito dalla bambina, durante le prime apparizioni la visione aveva detto: \"\"Sono venuta per insegnarvi la via della felicit\u00e0 sulla terra\" e \"Sta' buona, prega, e io sar\u00f2 la salvezza del tuo paese\". Proprio quest'ultima frase fu motivo di discussione e oggetto di strumentalizzazioni durante il periodo delle elezioni politiche italiane del 1948.\nAngela fu esaminata da una commissione di teologi e di psichiatri, i quali dopo averla esaminata arrivarono alla conclusione che era sana di mente e in buona fede.\nNel 1949 dovette abbandonare la scuola mentre frequentava la terza elementare, anche perch\u00e9 i pellegrini irrompevano spesso nell'istituto.\nQuella scuola dopo alcuni anni divenne il centro di \"Nova Cana\"\", fondato da Angela come luogo di dialogo e di incontro.\nNel luogo delle apparizioni, nel 1957, con decreto del vescovo della diocesi di Tortona, Egisto Domenico Melchiori, iniziarono i lavori per erigere la cosiddetta \"Chiesa del Bocco\""}
{"id": "2603523", "revid": "767487", "url": "https://it.wikipedia.org/wiki?curid=2603523", "title": "Guy Mitchell", "text": "Come star internazionale, a partire dalle prime registrazioni dal 1950, raggiunse un fatturato record di oltre 44 milioni di dischi, con 6 milioni di copie di singoli vendute.\nNell'autunno del 1957, Mitchell debutt\u00f2 in uno show televisivo personale per la ABC, \"The Guy Mitchell Show\". Apparve inoltre nella serie televisiva della NBC \"Whispering Smith\" (1961), nei panni di George Romack, con Audie Murphy nel ruolo di protagonista.\nVita e carriera.\nGuy Mitchell era figlio di immigrati a Detroit provenienti dalla Croazia. All'et\u00e0 di undici anni, venne scritturato dalla Warner Brothers Pictures, intenzionata a farlo diventare un bambino prodigio del cinema e lavor\u00f2 inoltre per l'emittente radiofonica KFWB di Los Angeles, California. Dopo aver concluso la scuola, lavor\u00f2 come sellaio, ma intraprese la carriera di cantante quando Dude Martin, che dirigeva una trasmissione televisiva di musica country a San Francisco, si accorse di lui e lo ingaggi\u00f2 per esibirsi nella band della sua trasmissione.\nDopo aver servito nella United States Navy per due anni, divenne il cantante della band di Carmen Cavallaro. Nel 1947 registr\u00f2 per la Decca Records con la band di Cavallaro, ma dovette interrompere l'attivit\u00e0 a causa di un'intossicazione alimentare. Alla fine si trasfer\u00ec a New York, dove registr\u00f2 per la King Records con il nome di Al Grant (un motivo in particolare, \"Cabaret\", apparve nella classifica della rivista Variety). Apparve nello show radiofonico \"Arthur Godfrey's Talent Scout\" e nel 1949 vinse come solista.\nMitch Miller, che era a capo della Columbia Records, not\u00f2 il talento di Mitchell, che nel 1950 si era unito alla casa discografica e gli diede il definitivo nome d'arte (\"\u00abMy name is 'Mitchell' and you seem a nice 'guy', so we'll call you Guy Mitchell\u00bb\"): \"\u00abil mio nome \u00e8 Mitchell, e tu mi sembri un ragazzo simpatico (guy), cos\u00ec ti chiameremo Guy Mitchell\u00bb\".\nIl suo primo successo fu \"My Heart Cries for You\" del 1951.\nAnche se si tratta di un pre-cantante pop-rock, molte delle sue canzoni hanno un tono molto pi\u00f9 rock che pop, tra cui \"Knee Deep in the Blues\", \"Heartaches by the Number\", \"Rock-a-Billy\", \"The Same Old Me\" ed il suo pi\u00f9 grande successo \"Singing the Blues\" con Ray Conniff, che rimase alla posizione numero 1 nelle chart statunitensi per ben nove settimane dal 1956 e nella Official Singles Chart per tre settimane nel 1957, ed alla numero 4 in Olanda.\nTra gli anni cinquanta e sessanta recit\u00f2 come cantante in \"Giarrettiere rosse\", con Rosemary Clooney e apparve nel western \"I selvaggi della prateria\" (1962). Nel 1957 lavor\u00f2 in un proprio show televisivo. Si esib\u00ec inoltre al Braemor Rooms di Dublino, Irlanda.\nNel 2007, Guy Mitchell avrebbe festeggiato il suo 80\u00ba compleanno. Per commemorare la sua eredit\u00e0 musicale la Sony pubblic\u00f2 il CD \"The Essential Collection\"."}
{"id": "2603532", "revid": "287204", "url": "https://it.wikipedia.org/wiki?curid=2603532", "title": "Seattle SuperSonics 1967-1968", "text": "La stagione 1967-68 dei Seattle SuperSonics fu la 1\u00aa nella NBA per la franchigia.\nI Seattle SuperSonics arrivarono quinti nella \"Western Division\" con un record di 23-59, non qualificandosi per i play-off."}
{"id": "2603535", "revid": "287204", "url": "https://it.wikipedia.org/wiki?curid=2603535", "title": "Seattle SuperSonics 1968-1969", "text": "La stagione 1968-69 dei Seattle SuperSonics fu la 2\u00aa nella NBA per la franchigia.\nI Seattle SuperSonics arrivarono sesti nella \"Western Division\" con un record di 30-52, non qualificandosi per i play-off."}
{"id": "2603539", "revid": "1005847", "url": "https://it.wikipedia.org/wiki?curid=2603539", "title": "Potere legislativo in Minnesota", "text": "Il potere legislativo in Minnesota \u00e8 tenuto dal parlamento dello Stato che \u00e8 di tipo bicamerale. Il parlamento \u00e8 situato nel Campidoglio del Minnesota a Saint Paul e si compone di due camere: quella bassa, la Camera dei rappresentanti e quella alta, il Senato. La Camera \u00e8 formata da 134 rappresentanti mentre il Senato ha 67 senatori.\nAll'inizio, quando il Minnesota divenne uno Stato statunitense, la legislatura aveva il controllo diretto di tutte le carte delle citt\u00e0 che fissavano le basi per i governi nei comuni di tutto lo stato. Nel primo periodo, molte leggi furono scritte per determinate citt\u00e0. Questa pratica venne messa fuori legge nel 1881 anche se alcuni tentativi venivano ancora fatti. La Costituzione fu modificata nel 1896 per dare alle citt\u00e0 il pieno controllo sui propri statuti.\nNel 1913, i legislatori del Minnesota incominciarono ad essere eletti in scrutini nonpartisan, cio\u00e8 senza nessuna appartenenza politica. Questo fu un incidente storico che si verific\u00f2 quando un disegno di legge, il quale prevedeva che le elezioni dei giudici e degli ufficiali delle citt\u00e0 e delle contee dovevano essere nonpartisan, fu modificato per includere anche la Legislatura. I legislatori cos\u00ec furono divisi in \"liberali\" e \"conservatori\", pi\u00f9 o meno equivalenti ai Democratic-Farmer-Labor e ai repubblicani. Nel 1974, i membri della Camera tornarono ad avere l'appartenenza politica, lo stesso accadde per i senatori nel 1976.\nNel 1984, la legislatura ordin\u00f2 che tutti i pronomi di genere venissero rimossi dalle leggi dello Stato. Dopo due anni di lavoro, le leggi furono riscritte e adottate. Solo 301 dei 20.000 pronomi erano al femminile. \"His\" fu modificato 10.000 volte mentre \"He\" fu cambiato 6.000 volte.\nI finanziamenti della legislatura vengono usati anche per l'Universit\u00e0 del Minnesota e per Minnesota State Colleges and Universities System (MnSCU).\nL'ex governatore Jesse Ventura, quando era in carica, sostenne l'idea di far diventare la legislatura un sistema unicamerale ma questo non ottenne un ampio sostegno.\nQuando il parlamento \u00e8 in sessione viene mandato in onda in TV dal canale 17 del KTCI."}
{"id": "2603540", "revid": "300067", "url": "https://it.wikipedia.org/wiki?curid=2603540", "title": "Bill Gabor", "text": ""}
{"id": "2603545", "revid": "1318658", "url": "https://it.wikipedia.org/wiki?curid=2603545", "title": "Syracuse Nationals 1949-1950", "text": "La stagione 1949-50 dei Syracuse Nationals fu la 1\u00aa nella NBA per la franchigia.\nI Syracuse Nationals vinsero la \"Eastern Division\" con un record di 51-13. Nei play-off vinsero la semifinale di division con i Philadelphia Warriors (2-0), la finale di division con i New York Knicks (2-1), perdendo poi la finale per il titolo con i Minneapolis Lakers (4-2)."}
{"id": "2603547", "revid": "383359", "url": "https://it.wikipedia.org/wiki?curid=2603547", "title": "Timbaland Presents Shock Value", "text": ""}
{"id": "2603548", "revid": "767487", "url": "https://it.wikipedia.org/wiki?curid=2603548", "title": "Alan Kasaev", "text": "Caratteristiche tecniche.\nAmbidestro, \u00e8 un esterno d'attacco sinistro, che pu\u00f2 giocare anche a destro o come esterno di centrocampo. Fa della velocit\u00e0 una delle sue caratteristiche principali.\nCarriera.\nHa iniziato la carriera nella seconda divisione russa con il Titan Klin. Successivamente ha giocato nelle riserve del \u0160innik Jaroslavl'; nel 2004 \u00e8 passato nel team riserve dello Zenit San Pietroburgo in cambio di \u20ac 200.000.\nNel 2007 si \u00e8 trasferito in prestito all'Alanija Vladikavkaz e nel 2008 \u00e8 stato ceduto dallo Zenit al Kuban' Krasnodar. Il Kuban' ha concluso la stagione al secondo posto nella seconda divisione, e Kasaev \u00e8 quindi passato in prima divisione. Durante il 2009 si \u00e8 trasferito al Rubin Kazan' per \u20ac 5 milioni, avendo cos\u00ec l'occasione di giocare in Champions League. Nella stagione 2013-2014 \u00e8 ceduto in prestito alla Dinamo Mosca, prima di trasferirsi a titolo definitivo alla Lokomotiv Mosca per una cifra pari a \u20ac 5 milioni."}
{"id": "2603549", "revid": "599013", "url": "https://it.wikipedia.org/wiki?curid=2603549", "title": "Johnny Macknowski", "text": ""}
{"id": "2603556", "revid": "486946", "url": "https://it.wikipedia.org/wiki?curid=2603556", "title": "Madonna del parto", "text": ""}
{"id": "2603557", "revid": "599013", "url": "https://it.wikipedia.org/wiki?curid=2603557", "title": "George Ratkovicz", "text": ""}
{"id": "2603560", "revid": "297802", "url": "https://it.wikipedia.org/wiki?curid=2603560", "title": "Tooth and Nail Records", "text": ""}
{"id": "2603562", "revid": "1632387", "url": "https://it.wikipedia.org/wiki?curid=2603562", "title": "Terrorismo nucleare", "text": "Il termine terrorismo nucleare indica l'utilizzo, oppure la minaccia di utilizzo di materiali radioattivi, armi radiologiche o persino armi nucleari in atti di terrorismo, includendo attacchi contro luoghi dove siano presenti materiali radioattivi. Secondo le convenzioni internazionali, il terrorismo nucleare \u00e8 un crimine commesso quando una persona o associazione, in modo illegale e intenzionale \u201cutilizza in qualsiasi modo materiale radioattivo con l'intento di causare morte o seri danni ad oggetti e persone\u201d.\nL'idea che dei gruppi terroristici possano avvalersi di armi nucleari (specialmente quelle molto piccole e leggere, progettate \"ad hoc\" come la bomba atomica da zaino) \u00e8 diventata una minaccia plausibile nella retorica e cultura degli Stati Uniti. Alcuni analisti pensano sia possibile che dei terroristi riescano ad impadronirsi di armi nucleari.\nTipi di minacce.\nDue tra i pericoli principali associati ai reattori nucleari sono la proliferazione nucleare e il terrorismo nucleare. Un eventuale atto terroristico coinvolgente armi nucleari oppure materiali radioattivi potrebbe manifestarsi con diversi tipi di modalit\u00e0. Tra queste quelle pi\u00f9 probabili sono reputate essere le seguenti:\nStoria.\nGi\u00e0 nel dicembre del 1945, alcuni politici cominciarono a preoccuparsi sulla possibilit\u00e0 che qualcuno contrabbandasse armi nucleari negli Stati Uniti, anche se come possibili responsabili ci si limitava a prendere i considerazioni solamente agenti di una qualche superpotenza dell'epoca della guerra fredda. Rappresentanti del Congresso interrogarono il \"padre della bomba atomica,\" Robert Oppenheimer, sulla possibilit\u00e0 di rilevare una bomba atomica introdotta surrettiziamente:\nDurante gli anni cinquanta questi interrogativi suscitarono ulteriori ricerche attorno al problema degli ordigni atomici contrabbandati.\nLe prime discussioni riguardo alla minaccia di atti terroristici dovuti a gruppi estremistici risalgono agli anni settanta. Nel 1975 il giornale The Economist avvertiva che \"Si pu\u00f2 costruire una bomba con poche libbre di plutonio\" e a met\u00e0 degli anni ottanta, in tutto il mondo, le centrali nucleari potevano produrre circa 200.000\u00a0lb ogni anno. E ogni anno, a meno che non si cambino drasticamente i metodi attuali, molte migliaia di libbre di plutonio saranno trasferite dalle centrali agli impianti di separazione chimica a quelli di fabbricazione del combustibile, ecc. via via che procedono attraverso il ciclo del combustibile. I pericoli di subire dei furti mentre questi materiali si trovano in transito da uno stabilimento all'altro appaiono evidenti. Una cooperazione vigorosa tra i governi e l'AIEA potrebbe ridurre i rischi correlati ai trasporti di materiali radioattivi.\" Nel 1981 il New York Times commentava che l'origine del Nuclear Emergency Support Team \"risale alla commozione suscitata dal massacro di Monaco nell'estate del 1972\".\nFino a quella data, nessuno nel governo statunitense aveva preso in considerazione seriamente la potenziale minaccia dovuta al terrorismo internazionale, e ancora meno quella dovuta ad atti di terrorismo con sostanze radioattive. Esisteva la percezione a Washington che il valore di quello che viene chiamato \"materiale nucleare speciale\" - plutonio oppure uranio altamente arricchito -fosse cos\u00ec enorme che la semplice stretta contabilit\u00e0 finanziaria dei contrattisti privati che gestivano questo materiale sarebbe stata sufficiente a proteggerli dal cadere nelle mani sbagliate. Ma da allora, molte indagini hanno rivelato che la salvaguardia fisica del materiale della qualit\u00e0 necessaria a produrre le armi (\"bomb-grade material\") contro il furto era negletta in modo scandaloso.\"\nQuesta discussione divenne di carattere pubblico negli anni ottanta dopo che il network NBC mise in onda una fiction televisiva che rappresentava un attacco nucleare terroristico contro gli Stati Uniti\nPermissive Action Link.\nNel 1986 un gruppo privato di esperti noto come \"International Task Force on the Prevention of Terrorism\" pubblicava un rapporto chiedendo con urgenza a tutti gli stati dotati di armi nucleari di prendere coscienza sui pericoli del terrorismo nucleare e di equipaggiare gli arsenali nucleari con dispositivi Permissive Action Link (un dispositivo elettro-meccanico che impedisce definitivamente la detonazione dell'arma nucleare dopo aver inserito qualche codice di sblocco errato, il dispositivo funziona particolarmente bene per ordigni al plutonio, che necessitano di una perfetta simmetria dodecaedrica dell'esplosione, non garantita da esplosivi esterni). Gli esperti avvertivano: \"la probabilit\u00e0 che si verifichi il terrorismo nucleare sta aumentando e le conseguenze per le societ\u00e0 urbanizzate e industriali potrebbero essere catastrofiche\".\nArmi radiologiche.\nBomba nucleare \"sporca\".\nUna possibile minaccia deriva dall'impiego di cosiddette bombe sporche. Una 'bomba sporca' potrebbe essere costruita con varie sostanze radioattive (come ad esempio il cobalto-60 utilizzato nella radioterapia) e da esplosivi convenzionali. Il materiale radioattivo verrebbe disperso dalla detonazione dell'esplosivo. La detonazione di una bomba di questo tipo pur avendo solamente meno un millesimo della potenza di un'esplosione nucleare, potrebbe comunque causare un fallout nucleare considerevole.\nLa Federazione degli Scienziati Americani sostiene che una bomba sporca sia una minaccia poco probabile, dal momento che lo stesso uranio usato per l'alimentazione delle centrali nucleari se non arricchito risulta solamente debolmente radioattivo. Il lentissimo decadimento dell'uranio garantisce infatti una bassa contaminazione radiologica in caso di dispersione ambientale, anche se permane pure sempre la sua tossicit\u00e0, paragonabile a quella di metalli pesanti come mercurio e cadmio. Il reale pericolo radioattivo di questi ordigni risulterebbe quindi essere molto modesto. Il riconoscimento delle armi a bassa radioattivit\u00e0 quali parte della classe delle armi atomiche potrebbe portare all'inclusione in tale categoria delle armi all'uranio impoverito. Non esiste ad oggi un trattato internazionale sulle armi all'uranio impoverito.\nArmi a dispersione radiologica.\nEsistono altre armi radiologiche, note come dispositivi di dispersione radiologica, che non si avvalgono di esplosivi. Nebulizzando la sostanza in un sistema di aerazione oppure contaminando acquedotti o altre risorse alimentari (con cobalto-60, iodio-129, iodio-131, cesio-137, polonio) si potrebbero colpire molte pi\u00f9 persone per un tempo molto maggiore. Pertanto tale tipologia di arma potrebbe essere ambita da gruppi terroristici in quanto altamente efficace nel seminare il panico nella popolazione, lasciando un'area contaminata per un certo periodo di tempo, scoraggiando.\nEpisodi di terrorismo nucleare e piani sventati.\nAl-Qaida alla ricerca di armi nucleari.\nNel novembre del 2006, il controspionaggio britannico MI5 denuncia che terroristi islamici, appartenenti ad al-Qaida avevano piani per l'impiego di armi nucleari contro citt\u00e0 del Regno Unito, armi che sarebbero state ottenute grazie a mezzi clandestini.\nNel giugno del 2007, l'agenzia FBI forn\u00ec il nome di Adnan Gulshair el Shukrijumah, che si sospetta essere il leader operativo per lo sviluppo di piani tattici per la detonazione di bombe nucleari simultaneamente in alcune citt\u00e0 americane.\nAlexander Litvinenko.\nSecondo Andrew J. Patterson, l'oscuro episodio verificatosi a Londra nel 2006, l'avvelenamento di Alexander Litvinenko con polonio radioattivo, \"rappresenta un punto di svolta ominoso: l'inizio dell'era del terrorismo nucleare,\".\nIncursioni nella centrale di Pelindaba in Sud Africa.\nIn una puntata della trasmissione \"60 Minutes\" (della CBS), si riferiva che nel novembre del 2007, intrusi con intenzioni non ben chiarite si infiltrarono nelle installazioni nucleari di Pelindaba, nei pressi di Pretoria, in Sudafrica. I ladri fuggirono senza essersi impossessati di nessuna quantit\u00e0 di uranio arricchito (weapons-grade) custodito nel centro.\nIncursioni nelle installazioni nucleari del Pakistan.\nLo specialista in sicurezza Shaun Gregory ha scritto un articolo sostenendo che dei terroristi hanno attaccato le installazioni nucleari del Pakistan per tre volte nel recente passato; due volte nel 2007 e una nel 2008.\nAzerbaigian.\nDurante le schermaglie armeno-azere del 2020, l'Azerbaigian ha minacciato di lanciare attacchi missilistici contro la centrale nucleare armena.\nRecupero di armi e materiali nucleari perduti.\nNell'agosto del 2002, gli Stati Uniti lanciarono un programma per localizzare e mettere in sicurezza l'uranio arricchito proveniente da 24 reattori di progettazione sovietica in 16 paesi, in modo da ridurre il rischio che i materiali cadano nelle mani di terroristi o di \"stati canaglia\". La prima operazione di questo tipo \u00e8 stata il \"Project Vinca\", \"uno sforzo multinazionale, una joint venture pubblico-privato per rimuovere il materiale nucleare da un istituto di ricerca nella ex-Jugoslavia malamente vigilato.\" Il progetto \u00e8 stato salutato come \"un successo della non-proliferazione\" con il \"potenziale di dare luogo a sforzi in una pi\u00f9 ampia 'pulizia globale' allo scopo di affrontare uno degli anelli pi\u00f9 deboli nella catena della non-proliferazione nucleare: strutture di ricerca nucleare civile insufficientemente vigilate.\"\nScorie radioattive.\nPer poter ridurre il pericolo di attacchi utilizzando scorie radioattive, nel novembre del 2002 il commissario Loyola de Palacio dell'Unione europea propose la creazione di standard comuni per tutta la U.E., specialmente per i nuovi stati membri che ancora operavano reattori dell'era sovietica, in modo da stabilire le regole per un corretto trattamento, trasporto e immagazzinamento sotterraneo delle scorie nucleari."}
{"id": "2603570", "revid": "2066040", "url": "https://it.wikipedia.org/wiki?curid=2603570", "title": "Athlone Town Football Club", "text": "LAthlone Town Football Club \u00e8 una societ\u00e0 calcistica irlandese con sede nella citt\u00e0 di Athlone.\nMilita nella FAI First Division, la seconda divisione del calcio irlandese.\nIl club, fondato nel 1887, gioca le sue gare casalinghe all'Athlone Town Stadium (noto anche con il nome di Lissywoollen), inaugurato il 9 marzo 2007.\nStoria.\nL'Athlone Town partecip\u00f2 per la prima volta alla League of Ireland nella stagione 1922-23, concludendo al sesto posto. Il primo titolo vinto da questa squadra fu la FAI Cup nel 1924, ottenuta battendo in finale il Fordsons Football Club.\nNella stagione 1974-75 l'Athlone Town chiuse il campionato al secondo posto, guadagnando cos\u00ec la qualificazione alla Coppa UEFA: al primo turno della competizione europea, il club irlandese elimin\u00f2 la squadra norvegese del V\u00e5lerenga, mentre al secondo turno si arrese al (0-0 in casa e sconfitta per 3-0 a San Siro).\nNella stagione 1980-81 l'Athlone Town vinse il suo primo campionato, qualificandosi nuovamente per le coppe europee. In questa occasione per\u00f2 il cammino internazionale si interruppe al primo turno contro i danesi del KB.\nNella stagione 1981-82 l'Athlone Town si aggiudic\u00f2 la seconda League Cup della sua storia sconfiggendo in finale lo Shamrock Rovers. In campionato non riusc\u00ec per\u00f2 a ripetere il successo dell'anno precedente, chiudendo la stagione solo al quarto posto.\nLa stagione 1982-83 rappresenta il momento pi\u00f9 alto nella storia della compagine irlandese: alla vittoria in campionato si aggiunse infatti il successo in League Cup ai danni del Dundalk. La partecipazione alle coppe europee l'anno successivo fu per\u00f2 breve: i belgi dello si imposero sull'Athlone Town per 3-2 in trasferta e per 8-2 a Liegi.\nNel 1985 sei nuovi club si iscrissero al massimo campionato irlandese, portando a 22 il totale dei partecipanti. Si prese quindi la decisione di suddividere le squadre in due categorie: Premier Division (massima serie) e First Division (seconda serie), con l'Athlone che fin\u00ec in Premier. Nel 1987 l'Athlone Town termin\u00f2 il campionato in ultima posizione, retrocedendo cos\u00ec in First Division. La stagione successiva, la squadra vinse la First Division, guadagnandosi subito la promozione in Premier Division. La permanenza nella massima serie irlandese termin\u00f2 con una nuova retrocessione nel 1992.\nNegli anni successivi, l'Athlone Town ha ottenuto altre promozioni e retrocessioni, riuscendo anche a sfiorare la vittoria in Premier Division nella stagione 1993-94 (in quell'occasione il successo finale and\u00f2 allo Sligo Rovers). Dal 1996 comunque l'Athlone Town \u00e8 relegato in First Division.\nConclude la First Division 2018 con un disastroso ultimo posto, con solamente 7 punti conquistati in 27 gare (unica vittoria il 29 giugno nella 18\u00aa giornata di campionato, 3-0 contro il Wexford)."}
{"id": "2603575", "revid": "307923", "url": "https://it.wikipedia.org/wiki?curid=2603575", "title": "Tossechine", "text": "Nella mitologia greca, Tossechine \u00e8 un leggendario compagno di Filottete, menzionato da Quinto Smirneo nel libro XI della \"Posthomerica\" (poema epico che narra i fatti successivi all'\"Iliade\" di Omero).\nIl mito.\nOrigini.\nDotato di un nome inconsueto, Tossechine \u00e8 descritto come un fedele amico dell'arciere Filottete, con cui partecip\u00f2 alla guerra di Troia; Quinto Smirneo non fornisce altri dettagli su questa figura, ma ne tramanda la bont\u00e0 d'animo.\nMorte.\nNell'ultimo scontro aperto tra Troiani e Achei, Filottete cerc\u00f2 di impedire la furiosa avanzata di Enea, scagliando una freccia contro un suo compagno, Medonte, che uccise sul colpo. L'eroe troiano, accecato dal dolore per la sua morte, afferr\u00f2 un sasso e lo scagli\u00f2 con violenza contro Tossechine, fracassandogli le ossa del capo all'interno dell'elmo, che rese vana ogni difesa. Stranamente, Filottete, pur avendo assistito alla morte dell'amico, non cerc\u00f2 di vendicarlo."}
{"id": "2603583", "revid": "17204", "url": "https://it.wikipedia.org/wiki?curid=2603583", "title": "Little Nemo - The Dream Master", "text": ""}
{"id": "2603597", "revid": "1543377", "url": "https://it.wikipedia.org/wiki?curid=2603597", "title": "The Bella Twins", "text": "Le Bella Twins sono state un tag team di wrestling attivo nella World Wrestling Entertainment e composto dalle sorelle gemelle Brie Bella e Nikki Bella.\nIn carriera hanno vinto tre volte il Divas Championship (due volte Nikki e una volta Brie) e nel 2021 sono state introdotte nella Hall of Fame della WWE.\nStoria.\nIl debutto nel Main Roster delle gemelle avvenne nell'episodio di SmackDown! del 29 agosto 2008 quando Brie sconfisse Victoria. Inizio dunque una faida con Victoria e la sua compagna Natalya.\nCome parte della gimmick, nonostante la stanchezza dovuta al match, in momenti particolari Brie si nascondeva sotto il ring, riemergendo poco dopo riposata ed in grado di vincere il match. Nell'episodio del 31 ottobre dello stesso anno, quando Brie and\u00f2 sotto il ring, Victoria la prese per le gambe, ma un secondo paio di gambe la calciarono fuori, il che implicava che ci fosse una seconda persona sotto il ring. La settimana successiva venne svelata l'identit\u00e0 dell'aiutante di Brie nel feud, la sorella Nikki. Le due gemelle le attaccarono e vinsero. Il 21 novembre le due gemelle combatterono ufficialmente insieme per la prima volta, sconfiggendo Victoria e Natalya. Per i mesi successivi combatterono in coppia.\nA novembre cominci\u00f2 un angle con Carlito e Primo, le due apparvero in molti backstage con loro e li accompagnarono spesso sul ring. Nell'episodio del 13 febbraio 2009 John Morrison e The Miz flirtavano con le gemelle nel backstage. Quando Morrison e The Miz si scontrarono con Carlito e Primo fu aggiunto come premio un appuntamento con Nikki e Brie per il giorno di san Valentino. Durante l'appuntamento, Primo e Carlito si travestirono da camerieri e tentarono di sabotare l'incontro, come risultato ottennero la collera delle gemelle. L'appuntamento provoc\u00f2 una rivalit\u00e0 tra i due team maschili, che cominciarono a combattere per ottenere l'affetto delle gemelle, che non sembravano essere in grado di scegliere tra i due team.\nIl 17 marzo, Carlito e Primo, accidentalmente sputarono mele in faccia a Brie, che era stata destinata a Morrison e The Miz. Nikki si burl\u00f2 della sfortuna della sorella e tra le due ci fu uno scontro che le port\u00f2 a dividersi. Nikki and\u00f2 con Morrison e The Miz, mentre Brie con Primo e Carlito.\nIn seguito alla riappacificazione, alle due ragazze vengono assegnati vari ruoli on screen lontane dal ring. Ritornano a combattere sul ring come manager di Daniel Bryan. Tuttavia, si separano dal wrestler in seguito al tradimento del suddetto con Gail Kim. Nella puntata di Raw del 7 febbraio tornano a combattere da heel in coppia con Melina. Le due gemelle e Melina vengono sconfitte in un 6-diva tag team match da Tamina, Eve Torres e Gail Kim.\nDiventano prime sfidanti per il Divas Championship di Eve Torres vincendo una Divas Battle Royal. Il 7 marzo, Nikki Bella, sfrutta questa title shot ma viene sconfitta dalla campionessa Eve Torres. Nella puntata di Raw dell'11 aprile, Brie Bella sconfigge Eve Torres (con l'aiuto di sua sorella che ha effettuato il twin magic) conquistando il WWE Divas Championship. A WWE Over the Limit 2011, Brie difende con successo il titolo dall'assalto di Kelly Kelly. A Raw Power to the People del 20 giugno Brie viene sconfitta da Kelly Kelly perdendo cos\u00ec il Divas title. \nNella puntata di RAW del 23 aprile, Nikki batte la campionessa 0Beth Phoenix conquistando il suo primo Divas Championship che perder\u00e0 6 giorni dopo nel PPV Extreme Rules (2012) contro la rientrante Layla. La loro ultima apparizione \u00e8 il 23 aprile 2012 a RAW, dopodich\u00e9 il loro contratto con la WWE scade e non viene rinnovato.\nLe Bella Twins rientrano alla WWE l'11 marzo 2013 a RAW in un segmento con Cody Rhodes, Damien Sandow, Kaitlyn e Vickie Guerrero. Nella puntata di Raw del 27 gennaio ritornano a lottare in WWE insieme a Naomi e Cameron vincendo contro AJ Lee, Aksana, Tamina Snuka e Alicia Fox.\nDurante il match tra Brie e Stephanie McMahon, svoltosi a SummerSlam, Nikki tradisce la sorella attaccandola e permettendo a Stephanie di vincere il match. Nella successiva puntata di \"Raw\", Nikki accusa la gemella di protagonismo e di averla sempre messa in ombra.\nNella puntata di Raw del 31 ottobre 2014, Nikki ottenne una shot per il WWE Divas Championship detenuto da AJ Lee per le Survivor Series. Durante il match, Brie baci\u00f2 AJ Lee, effettuando un turn heel e lasciando cos\u00ec vincere sua sorella Nikki match e titolo. Il 25 gennaio riescono a sconfiggere Natalya e Paige alla Royal Rumble. Nei seguenti mesi, le Bella Twins continuano ad aiutarsi a vicenda e ad usare la stessa entrata, pur combattendo di rado in coppia. A Raw l'11 maggio, viene annunciato che a Payback affronteranno in team Tamina e Naomi dove poi verranno battute.\nNella puntata di SmackDown del 18 giugno, Brie ha un match contro Paige. Quando Brie si trova in difficolt\u00e0 interviene Alicia Fox aiutandola a vincere il match e alleandosi con le Bellas. Il 22 a Raw Alicia accompagna le Bellas nel loro match contro Naomi e Tamina. A SummerSlam si svolge un 9-Divas Elimination tag team match, che includeva il Team Bella (Nikki, Brie e Alicia) contro il Team B.A.D (Naomi, Sasha Banks e Tamina) e il PCB (Paige, Charlotte e Becky Lynch), dove venne vinto da quest'ultime. Il 20 settembre a Night of Champions Nikki perde il titolo contro Charlotte terminando il suo regno dopo 301 giorni. A dicembre Nikki annuncia su Twitter di doversi sottoporre a un intervento chirurgico al collo.\nIl 30 gennaio 2016 il sito della WWE annuncia che Nikki subir\u00e0 un'operazione al collo. Il 1\u00ba febbraio la stessa WWE annuncia che l'operazione dell'ex Divas Champion \u00e8 avvenuta con successo. Nella puntata di Raw del 1 febbraio Brie viene intervistata parlando della sorella Nikki dopo che ha subito l'intervento per l'infortunio, ma viene interrotta da Charlotte, che dice di essere stata lei ad infortunarla. A Fastlane, Brie ottiene un match per il Divas Championship di Charlotte, il quale viene vinto da quest'ultima. Il 1\u00ba marzo, Brie viene interrotta di nuovo, questa volta per\u00f2 da Lana, che comincia ad insultare lei e il marito Daniel Bryan. A WrestleMania 32, si svolge un 10 Diva Tag Team Match, che includeva le Total Divas (Brie, Paige, Natalya, Alicia Fox e Eva Marie) contro il team Bad &amp; Blonde (Lana, Naomi, Emma, Summer Rae e Tamina), dopo il match Nikki esce sul ring per congratularsi con la sorella. Successivamente Brie annuncia il suo ritiro dal mondo del Wrestling per mettere su famiglia con Daniel Bryan.\nil 22 gennaio 2018 le Bella Twins fanno una breve apparizione per il venticinquesimo anniversario di Raw. Il 28 gennaio 2018 le Bella Twins fanno il loro ritorno partecipando alla prima Royal Rumble match tutta la femminile Nikki \u00e8 entrata con il numero 27 venendo eliminata per ultima dalla vincitrice Asuka invece Brie \u00e8 entrata con il numero 28 venendo eliminata stesso dalla sorella. Il 20 Agosto 2018 a SummerSlam le Bella Twins sono apparse nel Backstage per annunciare che assisteranno al Match fra Ronda Rousey e Alexa Bliss per il Raw Woman\u2019s Championship come fan. Stesso il giorno dopo le Bella Twins sono apparse a Raw. In una puntata di SmackDown del 22 Agosto Brie torna ufficialmente sul ring per interrompere il segmento tra Daniel Bryan e The Miz e sua moglie Maryse stesso quella sera i due hanno sfidato la coppia per un Mixed tag Team match su Hell in a Cell . Il 27 Agosto in un segmento tra Trish Stratus, Natalya e Ronda Rousey le Bella Twins sono apparse nuovamente a Raw per annunciare che il prossimo luned\u00ec torneranno insieme sul ring. Nella puntata di SmackDown del 28 Agosto in un segmento sul ring tra Daniel Bryan e sua moglie Brie vengono interrotti da Zelina Vega e Andrade Almas per sfidarli in Mixed Teg Team match ma il match viene interrotto dall\u2019attacco di Maryse e suo marito The Miz. Nell settembre del 2018 le The Bella Twins sono tornate a Raw per iniziare una rivalit\u00e0 con le The Riott Squad uscendone sempre vincitrici nel vari incontri settimanali accompagnate dalla Raw Woman\u2019s Championship Ronda Rousey. Il 17 settembre a Hell in a Cell Brie \u00e8 suo marito Daniel Bryan vengono sconfitti da Maryse e suo marito The Miz. Il 6 ottobre a Super Show Down le Bella Twins e Ronda Rousey hanno sconfitto le The Riott Squad due giorni dopo a Raw le Bella Twins attaccando Ronda Rousey effettuando un Turn Heel iniziando cos\u00ec un match fra Nikki Bella e Ronda Rousey per il PPV tutto al femminile chiamato Evolution per tentare di conquistare il Raw Woman\u2019s Championship . Il 28 ottobre ad Evolution Nikki accompagnata da sua sorella Brie sul ring viene sconfitta da Ronda Rousey non riuscendo a conquistare il titolo di Raw. Successivamente le Bella Twins annunciano il loro ritiro dal mondo del wrestling (Nikki per eventuali problemi al collo e Brie per mettere nuovamente su famiglia)."}
{"id": "2603599", "revid": "122265087", "url": "https://it.wikipedia.org/wiki?curid=2603599", "title": "Lago Toplitz", "text": "Il lago Toplitz (in tedesco: Toplitzsee) \u00e8 un lago che si trova in un'area montuosa occupata da fitti boschi sulle Alpi Centro-orientali austriache. \u00c8 circondato da scogliere e foreste e fa parte della zona dei laghi del Salzkammergut sui monti Totes. \nLe acque del lago Toplitz sono completamente prive di ossigeno a partire da una profondit\u00e0 di 20 metri, oltre i quali inoltre l'acqua diventa salmastra, di conseguenza i pesci possono sopravvivere solo nelle acque superficiali; sotto tale livello sono stati comunque trovati batteri e vermi in grado di vivere anche in assenza di ossigeno.\nTra il 1943 e il 1944 i nazisti si servirono delle rive del Toplitz come sede di esperimenti per la guerra navale. Gli scienziati testarono differenti tipi di esplosivo facendo esplodere cariche fino a 4.000 kg a varie profondit\u00e0 per misurarne gli effetti. Inoltre lanciarono siluri da rampe di lancio piazzate nel lago contro le montagne circostanti producendo ampi fori sulle loro pareti.\nNel lago pare siano state inoltre affondate casse piene di milioni di banconote contraffatte in seguito all'operazione Bernhard, mai portata a termine. Si sospetta che nel lago siano stati celati altri tesori di cui la Germania si era appropriata durante la seconda guerra mondiale, tra cui grosse quantit\u00e0 d'oro e opere d'arte. Nonostante le ripetute ricerche il fantomatico tesoro non \u00e8 mai stato ritrovato. Nell'ottobre 2009 il governo austriaco, per tutelare l'integrit\u00e0 dell'ambiente, ha annunciato l'intenzione di proibire ulteriori ricerche della zona per 99 anni.\nSi pu\u00f2 accedere alla zona del lago solo a piedi seguendo un sentiero lungo circa un chilometro e mezzo di propriet\u00e0 privata[2]."}
{"id": "2603600", "revid": "287204", "url": "https://it.wikipedia.org/wiki?curid=2603600", "title": "Adilson Dias Batista", "text": ""}
{"id": "2603601", "revid": "327094", "url": "https://it.wikipedia.org/wiki?curid=2603601", "title": "FC A\u015fgabat", "text": ""}
{"id": "2603609", "revid": "92723", "url": "https://it.wikipedia.org/wiki?curid=2603609", "title": "LEN Euroleague 2009-2010", "text": "La LEN Euroleague 2009-2010 \u00e8 stata la 47\u00aa edizione del massimo trofeo continentale di pallanuoto per squadre europee di club.\nLe partecipanti sono state 34, provenienti da 18 nazioni, che si sono affrontate gareggiando in tre fasi a gironi seguite da quarti di finale e dalla \"Final Four\", disputata per la quarta volta nella Piscina Felice Scandone di Napoli.\nLa Pro Recco ha conquistato la sua sesta coppa, superando in finale i montenegrini del Primorac Kotor, ribaltando il risultato della finale dell'edizione precedente.\nPrimo turno di qualificazione.\nLe prime due classificate di ciascun girone avanzano alla fase successiva; le terze e le quarte passano al secondo turno di Coppa LEN.\nSecondo turno di qualificazione.\nLe prime due classificate di ciascun girone avanzano alla fase successiva, le terze e le quarte disputano la Coppa LEN."}
{"id": "2603610", "revid": "1516087", "url": "https://it.wikipedia.org/wiki?curid=2603610", "title": "Williams FW21", "text": "La Williams FW21 fu la vettura del team Williams che corse il campionato di Formula 1 1999.\nLa vettura.\nIn seguito al deludente 1998, per la progettazione della nuova monoposto, la Williams decise di distaccarsi dai concetti delle vetture precedenti, cercando di applicare nuove linee di sviluppo. Progettata da Gavin Fisher e Geoff Willis, sotto la direzione di Patrick Head, la monoposto presentava alcuni elementi innovativi, ma scontava la presenza di un motore poco potente e mediamente pi\u00f9 pesante della concorrenza. La vettura montava infatti, per l'ultimo anno perch\u00e9 dal 2000 sarebbe iniziata la collaborazione con la BMW, il Supertec FB01 V10. Tale propulsore era gestito da un cambio sequenziale a sei marce e il corpo vettura, per contenere il peso, era stato costruito in carbonio. Le sospensioni si presentavano con una barra di torsione nella sezione anteriore e con molle elicoidiali nella sezione posteriore, mentre gli ammortizzatori erano forniti dalla Penske. L'impianto di raffreddamento era costituito da quattro radiatori laterali, due per il raffreddamento dell'olio (forniti dall'IMI) e due per l'acqua (forniti dalla Secan). L'impianto frenante era rappresentato da quattro freni a disco costruiti dalla Carbone Industrie sui quali erano alloggiate pinze AP.\nStagione.\nLa vettura era guidata dai piloti Alessandro Zanardi e Ralf Schumacher. In quella stagione ottenne 35 punti, tutti ottenuti da Schumacher a causa dei problemi che Zanardi ha avuto con le gomme dotate di scanalatura obbligatorie da quell'anno."}
{"id": "2603612", "revid": "122522343", "url": "https://it.wikipedia.org/wiki?curid=2603612", "title": "Claudia Alfonso", "text": "Biografia.\nAppassionata fin da piccola di danza che inizia a studiare all'et\u00e0 di 4 anni, si forma presso il Laboratorio Musical (recitazione, canto e danza) con Simona Samarelli. Nel 2005 debutta in teatro con il musical \"Winx Power Show\", regia di Salvatore Vivinetto.\nSuccessivamente si avvicina al cinema con \"Caos calmo\" (2008), regia di Antonello Grimaldi, e \"Questo piccolo grande amore\" (2009), regia di Riccardo Donna.\nNel 2009 viene scelta per far parte del cast della soap opera di Canale 5, \"CentoVetrine\", dove dal gennaio del 2010 \u00e8 protagonista con il ruolo di Paola Ventura. Dal marzo 2010 recita nella serie TV \"Tutti pazzi per amore 2\" e \"Tutti pazzi per amore 3\" nel ruolo di Viola.\nNel 2011 ha anche partecipato a uno spot pubblicitario della Rai per il 150\u00ba dell'unit\u00e0 d'Italia dove parla in barese."}
{"id": "2603617", "revid": "81760651", "url": "https://it.wikipedia.org/wiki?curid=2603617", "title": "VW Maggiolino", "text": ""}
{"id": "2603621", "revid": "486946", "url": "https://it.wikipedia.org/wiki?curid=2603621", "title": "Barry Town F.C.", "text": ""}
{"id": "2603624", "revid": "6923", "url": "https://it.wikipedia.org/wiki?curid=2603624", "title": "Riserva naturale Montefalcone", "text": "La riserva naturale statale Montefalcone \u00e8 un'area naturale protetta situata nel comune di Castelfranco di Sotto, sulle colline delle Cerbaie, in provincia di Pisa.\nTerritorio.\nLa riserva \u00e8 parte integrante delle Cerbaie: queste sono colline boscose, limitate ad est dal Padule di Fucecchio, ad ovest dall'ex lago di Bientina, a nord dal fosso della Sibolla, a sud dall'Usciana. Il punto pi\u00f9 alto della riserva raggiunge i 114 m s.l.m..\nProvvedimenti istitutivi.\nLa riserva statale Montefalcone \u00e8 stata istituita in un primo momento come riserva naturale biogenetica (D.M. 13 luglio 1977 ) e in seguito anche come riserva naturale di popolamento animale (D.M. 28 aprile 1980).\nA queste iniziali tutele ambientali, man mano che venivano recepite indicazioni europee, si sono aggiunte altre forme di tutela: sul territorio coincidente con la riserva \u00e8 stata istituita una zona di protezione speciale (ZPS), in ricezione della Direttiva 79/409/CEE, e nel 2000 \u00e8 stata aggiunta l'indicazione di sito di importanza regionale (SIR) n. 64, istituito con L.R. 56/2000.\nNel 2005 le Cerbaie sono state proposte come sito di interesse comunitario (pSIC) dal Ministero dell'ambiente, in ricezione della Direttiva 92/43/CEE.\nOrgano di gestione.\nLa riserva \u00e8 gestita dal Reparto Carabinieri per la Biodiversit\u00e0 di Lucca."}
{"id": "2603626", "revid": "1305772", "url": "https://it.wikipedia.org/wiki?curid=2603626", "title": "Corte suprema del Minnesota", "text": "La Corte suprema del Minnesota \u00e8 il tribunale pi\u00f9 importante nello stato americano del Minnesota e si compone di sette membri.\nLa corte venne per la prima volta riunita nel 1849, all'epoca era composta da tre giudici e il Minnesota non era ancora uno stato ma un territorio. I primi membri erano avvocati che non provenivano dalla regione e vennero nominati dal presidente Zachary Taylor. Il sistema giudiziario fu riordinato nel 1858, quando il Minnesota divenne uno stato. I giudici vengono eletti e rimangono in carica per sei anni a meno che non si verifichi un'assenza di medio termine, in questi casi il governatore effettua una sostituzione per completare il mandato.\nI giudici hanno l'obbligo di pensionamento a 70 anni. \nNel 1992, l'ex giocatore dei Minnesota Vikings e Pro Football Hall of Famer Alan Page fu eletto giudice e fu giurato nel gennaio del 1993.\nGli appelli provenienti dai distretti del Minnesota andavano direttamente alla Corte suprema fino a quando non fu creata la Corte d'appello del Minnesota, una corte d'appello che si occupa della maggior parte di questi casi. La Corte si occupa ora di circa 900 ricorsi all'anno e il giudice accetta il riesame in un 1 caso su otto. Prima della creazione della Corte d'appello il numero di ricorsi trattati dalla Corte suprema del Minnesota ammontavano a circa 1800. Alcuni tipi di ricorsi per\u00f2 possono andare direttamente alla Corte suprema, come quelli riguardanti le tasse, gli omicidi di primo grado e i risarcimenti dei lavoratori. Il giudice ascolta i casi giudiziari nella camera della Corte suprema sita nel Campidoglio del Minnesota oppure nella vicina Camera giudiziaria del Minnesota."}
{"id": "2603627", "revid": "124691172", "url": "https://it.wikipedia.org/wiki?curid=2603627", "title": "Stadion de Koel", "text": "Il Seacon Stadion - De Koel - \u00e8 lo stadio che ospita dal 1972 le partite di casa di calcio VVV-Venlo. Lo stadio \u00e8 situato in una piattaforma composto da insilati (\"cool\" nel dialetto di Venlo significa insilati), sul monte Kalden Dungeon nel sud-est della citt\u00e0 di Venlo. Si tratta di uno stadio noto per la sua atmosfera calcistica e una volta \u00e8 persino riuscito a ospitare 24.500 spettatori durante la gara VVV-Venlo- nel 1977.\nNel 2004, \"The Cool\" fu completamente rinnovato dal 2005 e pass\u00f2 alla storia come il \" Seacon Stadion-The-Cool \". The Cool \u00e8 ancora uno dei veri e tradizionali stadi di calcio in Paesi Bassi. Non soltanto il luogo \u00e8 famoso, \u00e8 nota anche la discesa a lungo dopo la fase in cui i giocatori dagli spogliatoi accedono all'area di gioco . \u00c8 anche uno degli ultimi stadi tradizionali ancora in piedi e a tribuna aperta . Per la stagione 2007/2008 \u00e8 stato completamente rinnovato lo stadio per essere pronti alla Eredivisie . Nei progetti del VVV-Venlo vi \u00e8 un nuovo stadio."}
{"id": "2603628", "revid": "1386670", "url": "https://it.wikipedia.org/wiki?curid=2603628", "title": "Forochel", "text": "Forochel \u00e8 una regione di Arda, l'universo immaginario fantasy creato dallo scrittore inglese J.R.R. Tolkien. \u00c8 il nome delle terre che vanno dalle sponde della Baia di Ghiaccio (\"Ice Bay\" in molte mappe), situata all'estremo nord della Terra di Mezzo, ai confini con l'Arnor e il Forodwaith.\nOriginariamente, questa regione faceva parte del Forodwaith. Prese il nome di \"Forochel\" solo in seguito alla Guerra d'Ira, a causa dei grandi cambiamenti che questi ed altri territori subirono.\nDa quanto si pu\u00f2 ritrovare negli scritti del \"Silmarillion\", ed anche nelle appendici del \"Signore degli Anelli\", \u00e8 descritta come un luogo freddo, inospitale, il cui mare \u00e8 perennemente ricoperto da una coltre di ghiaccio, ma soprattutto, \u00e8 il luogo dove si inabissarono due dei Palant\u00edr, nella nave che li trasportava assieme a Re Arvedui, ultimo sovrano di Arnor."}
{"id": "2603629", "revid": "253269", "url": "https://it.wikipedia.org/wiki?curid=2603629", "title": "Chace Crawford", "text": "Biografia.\nCrawford nasce a Lubbock, in Texas, ma cresce a Dallas. Suo padre, Chris, \u00e8 un dermatologo, mentre sua madre, Dana, \u00e8 un'insegnante. Ha anche una sorella minore, Candice, che \u00e8 stata eletta Miss Missouri nel 2008. Ha vissuto a Bloomington, nel Minnesota, per quattro anni prima di diplomarsi alla Trinity Christian Academy di Addison (Texas); dopo le superiori si trasferisce a Malib\u00f9 (California) per frequentare il corso di giornalismo alla Pepperdine University, ma, spinto anche dalla madre, decide poi di intraprendere la carriera di attore. Da bambino gli venne diagnosticata la sindrome da deficit di attenzione e iperattivit\u00e0.\nI primi ruoli di Crawford sono nel 2006 nel film televisivo \"Tutta la verit\u00e0\" e in quello cinematografico \"The Covenant\", ma diventa famoso ricoprendo, dal 2007, il ruolo di Nate Archibald, uno dei personaggi principali della serie televisiva \"Gossip Girl\", tratta dagli omonimi romanzi al fianco di Blake Lively e Leighton Meester. Crawford ha interpretato il ruolo di Nate fino al 2012 nel corso di 6 stagioni, per un totale di 121 episodi venendo premiato ripetutamente per le sue abilit\u00e0 drammatiche.\nNel 2008 \u00e8 fra i protagonisti dell'horror \"The Haunting of Molly Hartley\" e nello stesso anno Crawford partecipa anche al video musicale del singolo di Leona Lewis \"I Will Be\", uscito nel gennaio del 2009; lo stesso anno, viene nominato dalla rivista \"People\" \"Scapolo pi\u00f9 sexy dell'estate\" ed \u00e8 testimonial di \"Do Something's Teen\" per la promozione di una linea di jeans a scopo benefico.\nNel 2010, Crawford ottiene il ruolo principale nel film \"Twelve\" di Joel Schumacher, tratto dall'omonimo romanzo di Nick McDonell, dove interpreta lo spacciatore White Mike al fianco di Emma Roberts. Il film viene presentato al \"Sundance Film Festival\" il 31 gennaio del 2010. Il giugno successivo, viene confermata la partecipazione dell'attore al film indipendente \"Peace, Love &amp; Misunderstanding\", al fianco di Jane Fonda, Catherine Keener ed Elizabeth Olsen, che viene presentato al Toronto International Film Festival nel settembre dell'anno successivo. Sempre nel 2011, gli venne offerta la parte del protagonista in \"Footloose\", remake dell'omonimo film del 1984, ma rinuncia; a maggio, viene annunciata la sua partecipazione alla commedia romantica \"Responsible Adults\" con Katie Holmes, la cui uscita \u00e8 attesa per il 2016, mentre a giugno Crawford firma per il ruolo del protagonista di \"The House Gun\", film indipendente basato sul romanzo \"Un'arma in casa\" del Premio Nobel per la letteratura Nadine Gordimer, che sar\u00e0 diretto da Bruce Beresford e sceneggiato dalla stessa autrice, anch'esso con sospensione di rilascio.\nIl 12 luglio 2011 la Lionsgate annuncia che Crawford sarebbe stato scritturato, insieme a Cameron Diaz e Jennifer Lopez, in \"Che cosa aspettarsi quando si aspetta\", adattamento cinematografico dell'omonimo bestseller di Heidi Murkoff e Sharon Mazel, in uscita nelle sale il 18 maggio 2012. Nel film Crawford interpreta il fidanzato dell'attrice Anna Kendrick.\nNel 2014 partecipa allo speciale della serie televisiva \"Glee\" per il suo 100\u00ba episodio ed ha, insieme a Tyler Labine, il ruolo di co-protagonista nel film indipendente \"Mountain Men\".\nNel 2015 \u00e8 insieme a Don Johnson fra i protagonisti della serie televisiva \"Blood &amp; Oil\", la cui produzione \u00e8 stata tuttavia interrotta dopo soli 10 episodi dato lo scarso indice di ascolti, e nel mese di ottobre gli viene dedicato un editoriale sulla rivista statunitense \"Interview\".\nNel 2016 recita nei film \"Undrafted\", a tema sportivo, \"L'eccezione alla regola\", con protagonisti Warren Beatty e Lily Collins, in cui avr\u00e0 un breve cameo, e \"What's the Point?\" insieme ad Amber Heard ed Ed Helms, diretto da Lake Bell.\nVita privata.\nIl 4 giugno del 2010, Crawford viene arrestato a Plano, in Texas, per possesso di circa 55 grammi di marijuana; nel 2011, per cancellare le accuse, l'attore svolge 24 ore di servizi alla comunit\u00e0 e si sottoporr\u00e0 a un anno di libert\u00e0 vigilata.\nCrawford ha frequentato le attrici Ashley Greene e Nina Dobrev, la cantante Carrie Underwood e la giornalista sportiva Erin Andrews.\nDoppiatori italiani.\nNelle versioni in italiano dei suoi film, Chace Crawford \u00e8 doppiato da:"}
{"id": "2603633", "revid": "326822", "url": "https://it.wikipedia.org/wiki?curid=2603633", "title": "Gaiking - Legend of Daiku Maryu", "text": ""}
{"id": "2603638", "revid": "111196225", "url": "https://it.wikipedia.org/wiki?curid=2603638", "title": "Moratalla Club de F\u00fatbol", "text": "Il Moratalla Club de F\u00fatbol \u00e8 una societ\u00e0 calcistica con sede a Moratalla, nella comunit\u00e0 Murcia, in Spagna.\nGioca nella \"Tercera Divisi\u00f3n\", la quarta serie del campionato spagnolo."}
{"id": "2603640", "revid": "112801026", "url": "https://it.wikipedia.org/wiki?curid=2603640", "title": "Fran\u00e7ois Henri Hallopeau", "text": "Il suo nome \u00e8 legato ad una rara malattia dell'epidermide che per primo Hallopeau descrisse e cerc\u00f2 di trattare, una forma di acrodermatite, che prende il nome di acrodermatite di Hallopeau. Fu fondatore della \"Soci\u00e9t\u00e9 Fran\u00e7aise de dermatologie et de syphiligraphie\" e divenne membro della Acad\u00e9mie Nationale de M\u00e9decine nel 1893. Nel 1887 coni\u00f2 il termine Tricotillomania mentre nel 1871 invent\u00f2 il termine \"antibiotico\" riferndolo a tutte quelle sostanze che si oppongono allo sviluppo della vita."}
{"id": "2603641", "revid": "27723", "url": "https://it.wikipedia.org/wiki?curid=2603641", "title": "Stazione di Salsomaggiore Terme", "text": "La stazione di Salsomaggiore Terme \u00e8 una fermata ferroviaria a servizio del comune di Salsomaggiore Terme, in provincia di Parma. \u00c8 il capolinea della ferrovia Fidenza-Salsomaggiore Terme.\nStoria.\nCostruita in stile d\u00e9co nel 1937 su progetto dell'ingegner Cervi, che si ispir\u00f2 alla stazione centrale di Milano, la stazione \u00e8 interamente rivestita in travertino bianco e rosa; \u00e8 inoltre caratterizzata dalle grandi vetrate ad arco, presenti sulle facciate opposte d'ingresso e lato binari. All'interno l'atrio \u00e8 ricoperto da un'ampia volta a botte cassettonata, mentre i vari ambienti presentano elementi decorativi relativi al tema dell'acqua, tra cui in particolare una pregevole fontanella a cinque bocche posizionata nella piattaforma di accesso ai treni.\nNel 2014 furono avviati i lavori di restauro conservativo dell'edificio.\nAttivata come stazione, fu declassata a fermata il 28 ottobre 2015, quando il servizio sulla linea \u00e8 divenuto a spola.\nStrutture e impianti.\nLa stazione dispone di un fabbricato viaggiatori disposto su due piani con ascensore per accedere ai binari, che si trovano al livello inferiore. In passato era presente uno scalo merci, ora totalmente dismesso, di cui restano i binari in disuso.\nLa stazione presentava in origine 4 binari tronchi; attualmente solo un binario viene impiegato per il servizio viaggiatori.\nMovimento.\nLa stazione \u00e8 servita dai treni regionali da e per Fidenza, con tre coppie di treni al giorno prolungati a Parma. In passato sono stati attivi anche collegamenti diretti con Brescia e con Milano.\nI treni sono svolti da Trenitalia Tper nell'ambito del contratto di servizio stipulato con la Regione Emilia-Romagna.\nAl 2007, l'impianto risultava frequentato da un traffico giornaliero di circa 900 persone.\nA novembre 2019, la stazione risultava frequentata da un traffico giornaliero medio di circa 1664 persone (853 saliti + 811 discesi).\nServizi.\nLa stazione \u00e8 classificata da RFI nella categoria \"silver\".\nLa stazione dispone di:"}
{"id": "2603647", "revid": "317151", "url": "https://it.wikipedia.org/wiki?curid=2603647", "title": "Stazione di Salsomaggiore", "text": ""}
{"id": "2603650", "revid": "3115", "url": "https://it.wikipedia.org/wiki?curid=2603650", "title": "Dos dell'Arca", "text": "Dos dell'Arca \u00e8 una localit\u00e0 del comune di Capo di Ponte (BS), nella Valle Camonica - sito UNESCO n. 94, sede di un abitato protostorico di grande importanza nella storia degli studi sull'areale alpino lombardo, che fu oggetto di scavo negli anni sessanta. La collinetta, attualmente propriet\u00e0 privata, \u00e8 situata circa centro metri a nord della Chiesa delle sante Faustina e Liberata, ed \u00e8 raggiungibile tramite un'antica mulattiera che percorre il versante orientale della vallata.\nLo scavo.\nL'area, visitata dai ricercatori sin dagli anni '30 del ventesimo secolo quando non era nota con il nome attuale, fu sottoposta a scavo sistematico nel 1962 sotto la direzione di Emmanuel Anati; nel corso di quei lavori si misero in luce una serie di strutture, tra cui tratti di perimetrazione muraria in grandi blocchi litici, alcuni fondi di capanna datati alla media et\u00e0 del Bronzo (XVII-XIV sec. a.C.), e altre strutture pi\u00f9 recenti, datate alla seconda et\u00e0 del Ferro (V-I sec. a.C.). All'interno di quest'area furono individuate undici rocce incise di et\u00e0 protostorica, di cui tre presenti sotto stratificazione archeologica, e una sepoltura collettiva, la cui datazione \u00e8 ancora incerta.\nLo scavo non \u00e8 stato mai integralmente pubblicato (Anati 1968), cos\u00ec come le rocce incise che vennero parzialmente studiate ed edite da Giuliana Sluga nel 1969.\nI reperti.\nI reperti recuperati, in particolar modo alcune ceramiche dai livelli abitativi, illustrano una frequentazione del sito databile dall'et\u00e0 del bronzo (II millennio a.C.) alla tarda et\u00e0 del Ferro (fine I millennio a.C.). Sono presenti sporadici rinvenimenti pi\u00f9 antichi, di et\u00e0 Neolitica e dell'Et\u00e0 del Rame, ma apparentemente privi di un contesto stratigrafico certo.\nI materiali dell'et\u00e0 del Bronzo descrivono una serie di manufatti d'uso comune, vasi di medie e grandi dimensioni in ceramica d'impasto, culturalmente affini alle produzioni della cultura delle terramare, illustrando i frequenti contatti tra le vallate alpine e la pianura.\nTra i materiali dell'et\u00e0 del Ferro sono di grande interesse i boccali tipo \"Dos dell'Arca\", risalenti al IV-II secolo a.C., con un piede \"a trombetta\" e talvolta con una decorazione sotto la base a forma di ruota: questi specifici boccali sono una elaborazione locale molto tipica, e sembrano un elemento caratteristico della cultura centro alpina lombarda della seconda et\u00e0 del Ferro. Nella parte pi\u00f9 elevata dell'area indagata si sono trovati numerosi frammenti di questo boccale con brevi iscrizioni in alfabeto camuno.\nSulle rocce incise si nota una particolare predominanza delle figure geometriche e irregolari campite, da taluni ritenute la prima forma di rappresentazione topografica, mentre su una superficie si trova un'iscrizione graffita riportante l'iscrizione \"DIEU\", all'interno di un cerchio ricavato a martellina.\nLe ricerche recenti.\nLe ricerche nel sito archeologico di Dos dell'Arca, interrotte nel 1962, sono state riprese dal 2016 dall'Universit\u00e0 di Pavia - Dipartimento di Studi Umanistici, sotto la supervisione scientifica di Maurizio Harari, con il \"Progetto Quattro Dossi\". Questo progetto condotto dapprima in collaborazione con la Soprintendenza Archeologia della Lombardia e poi in regime di Concessione di Scavo e Ricerca ministeriale, ha portato all'identificazione di numerose nuove rocce incise, ampliando la conoscenza archeologica di questo importante sito, e dal 2018 alla ripresa degli scavi archeologici a Dos dell'Arca."}
{"id": "2603669", "revid": "767487", "url": "https://it.wikipedia.org/wiki?curid=2603669", "title": "Leroy Chollet", "text": ""}
{"id": "2603670", "revid": "1543377", "url": "https://it.wikipedia.org/wiki?curid=2603670", "title": "Sabaneta (Antioquia)", "text": "Sabaneta \u00e8 un comune della Colombia facente parte del dipartimento di Antioquia.\nIl centro abitato venne fondato nel 1903, mentre l'istituzione del comune \u00e8 del 1968."}
{"id": "2603672", "revid": "125661389", "url": "https://it.wikipedia.org/wiki?curid=2603672", "title": "Omega Doom", "text": "Omega Doom \u00e8 un film di fantascienza del 1996 diretto da Albert Pyun e interpretato da Rutger Hauer.\nTrama.\nIn un futuro successivo alla Grande Guerra Mondiale dove i robot fronteggiarono gli esseri umani risultandone vincitori, si aggira Omega Doom, un ex soldato robot la cui memoria e le direttive primarie vennero distrutte da un proiettile vagante.\nOmega Doom, chiamato genericamente \"lo straniero\", viene attirato da alcune lamentele che una testa robot rivolge ad un altro essere che la utilizza per giocarci a pallone. Il suo arrivo non passa inosservato dagli abitanti di queste macerie e proprio l'aiuto che fornisce alla testa lo fa entrare nei giochi di guerra psicologica delle diverse bande rivali. La testa porta a conoscenza dello straniero la situazione di stallo generatasi e gli fornisce importanti informazioni che lo aiuteranno a elaborare una sua strategia. La notizia che gli umani sopravvissuti si stanno riorganizzando per riprendersi il loro pianeta, ha portato le bande ad una tregua per la ricerca degli arsenali nascosti di armi tecnologicamente pi\u00f9 avanzate di quelle loro in dotazione.\nOmega Doom fa notare fin dall'inizio le sue capacit\u00e0 sconfiggendo in un duello Marko, l'androide che tormentava la testa, e crea i presupposti per un colloquio con i capi di entrambe le bande rivali. Sia con Zed, capo degli Androidi, che con Blackheart, capo dei ROM, Omega Doom pianifica una strategia che dovrebbe neutralizzare gli avversari, mettendo in atto un vero e proprio doppio gioco.\nTuttavia anche i due capi banda hanno organizzato una trappola per eliminarlo. Le disposizioni di Zed sono chiare, mentre lei si occuper\u00e0 di uccidere lo straniero e Ironface (il ROM che lo seguir\u00e0), Zed Too (uno dei suoi compagni) dovr\u00e0 eliminare Blackheart e Zinc (l'altro ROM rimasto). Quello che per\u00f2 Zed non ha previsto \u00e8 che appena si mette sulle tracce di Omega Doom gli altri due Rom fanno irruzione ed eliminano i suoi Androidi (Zed e Titus).\nIronface ha capito il doppiogioco, ma quando tenta di aggredirlo ha la peggio e viene distrutta. La stessa sorte toccher\u00e0 a Zed, anch'essa sorpresa dalla sua velocit\u00e0.\nNel frattempo gli ultimi due ROM rimasti preparano un'imboscata a Omega Doom, tenendo come ostaggio l'inserviente robot del bar, che aveva stretto amicizia con lui. Il loro piano ha successo. L'inserviente trova un pretesto per allontanare i due ROM mentre la testa che ora utilizza il corpo del dismesso Marko lo aiuta a riprendersi.\nOmega Doom giunge appena in tempo per salvare la barista, sconfiggendo Blackheart in un duro combattimento.\nZinc ancora viva e redenta si schiera con l'inserviente e la Testa, tutti e tre con la volont\u00e0 di migliorare il mondo che sta rinascendo.\nOmega Doom riparte per continuare la sua missione.\nAmbientazione.\nIl film si svolge in un inverno nucleare tra le macerie del parco tematico Buena Park California che riproduce edifici di varie allocazioni del mondo. \u00c8 una planimetria che il protagonista osserva all'inizio del film a fornire questa informazione allo spettatore, con indicazioni quali \"Old Europe Town\", \"Medieval Japan\", \"Dodge City\" o \"Future Slade\", e con rottami di giostre e trenini sparsi lungo le strade.\nLe fazioni.\nAl Buena Park California le bande rivali sono quelle dei ROM e degli Androidi.\nI ROM, dal corpo femminile e molto rassomiglianti l'uno all'altro tanto da dare l'idea di una produzione in serie, rappresentano l'ultima generazione di robot guerrieri. Odiano gli umani.\nGli Androidi, assai diversi tra loro, seppur male organizzati e tecnologicamente superati sono considerate macchine letali. La loro memoria \u00e8 decisamente inferiore, ma la capacit\u00e0 di adattamento \u00e8 notevole.\nPersonaggi.\nOmega Doom - \u00c8 un \"Ibrido 5.5\" riprogrammato con un ideale e in grado di distinguere le macchine buone da quelle malvagie. Ha sorprendenti doti di combattimento, superiori a quelle degli altri robot.\nLa Testa - Gli androidi hanno utilizzato il suo corpo per i ricambi. Insegnava programmazione di androidi ed era diretto a Las Vegas perch\u00e9 aveva sentito di una comunit\u00e0 di umani che voleva ricominciare e desiderava ricominciare ad insegnare. Rappresenta l'elemento comico della storia, con il suo esprimersi in modo ironico e le accentuate movenze disordinate.\nBlackheart - Capo dei ROM. Un vero soldato, ma impulsiva. La sua specializzazione \u00e8 individuare la pi\u00f9 piccola traccia di essere umano.\nIron Face - Uno dei ROM. \u00c8 intelligente, ma obbligata ad obbedire a Blackheart; forse troppo sicura delle sue capacit\u00e0.\nZinc - Uno dei ROM. Descritto come una macchina di morte, si scopre essere la pi\u00f9 coscienziosa e riflessiva del trio.\nZed - Capo degli Androidi. Decisamente pi\u00f9 evoluta rispetto ai suoi compagni. Sicura di s\u00e9, ma assai riflessiva, preferisce una morte lenta ad una pi\u00f9 rapida ed indolore.\nMarko - L'androide che ha decapitato la Testa. \u00c8 un vero psicopatico, istintivo e sbruffone.\nZed Too - Il braccio destro di Zed. Completamente agli ordini del suo capo per il quale farebbe tutto.\nTitus - Uno degli Androidi. Ha una maschera di ferro sul volto. Il suo ruolo \u00e8 davvero marginale nel contesto della storia.\nInserviente del Bar - Programmata per lavori di bassa manovalenza. Vende acqua alle due bande da quando si sono stabilite in quel parco, lasciata vivere perch\u00e9 il suo locale \u00e8 una zona franca che attira i viaggiatori. Era un robot balia prima della Grande Guerra."}
{"id": "2603679", "revid": "15756", "url": "https://it.wikipedia.org/wiki?curid=2603679", "title": "Bardino majorero", "text": "Il Bardino Majorero o Perro Majorero \u00e8 una razza canina autoctona dell'isola di Fuerteventura nelle Canarie. Con bardino si fa riferimento alla tigratura del manto simil verdastra, mentre majorero ne caratterizza la provenienza, essendo il nome della popolazione dell'isola, Majorero o Mahorero appunto.\n\u00c8 una razza interessante per le sue caratteristiche attitudinali, molto versatile ed adatta a svolgere mansioni sia in ambito pastorale che in ambito sociale. \u00c8 in pericolo di estinzione.\nStoria.\nOrigini.\nNel 1404 i conquistatori spagnoli la introdussero insieme al loro bestiame nella isola di Fuerteventura, ed anni di incroci hanno condotto al Majorero attuale. Questa razza, nel corso di pi\u00f9 di seicento anni \u00e8 stato un custode indispensabile per il bestiame e per la protezione delle case dei nativi delle'isola; la razza ha sviluppato un temperamento che pu\u00f2 essere pericoloso per le persone estranee.\nDopo il 1979.\nIl cane Majorero \u00e8 ormai una realt\u00e0, che ci \u00e8 pervenuta grazie alla conservazione in purezza delle linee majoreros che agricoltori e gli allevatori dell'isola hanno saputo preservare.\nLa storia moderna delle razza ha una data di inizio: il 21 aprile 1979, quando nella Piazza della Gran Tarajal nel comune di Tuineje, si fece la prima mostra con una rappresentanza della razza, dove hanno partecipato ben noti allevatori, esperti e cin\u00f3fili e giudici di livello nazionale e internazionale. Questa data rappresenta l'inizio del processo di riconoscimento della razza da parte della Royal Society di Spagna, attraverso il lavoro di censimento e successiva diffusione ad opera della Bardino Society (BPS), sull'isola di Fuerteventura.\nIl riconoscimento ufficiale \u00e8 avvenuto il 14 aprile 1994 quando la Royal Society Canina di Spagna ha finalmente riconosciuto la razza con il \"Protection Dog Associazione Majorero Canaria Toto\".\nPrima di questa data sull'isola nessun piano di protezione aveva preservato la razza che si era quasi del tutto estinta con un calo della qualit\u00e0 razziale complessiva.\nAttualmente \u00e8 stata fondata l'Associazione per la conservazione dei Majorero Dog \"(CCMGP) Club del perro majorero, iniziativa che nasce dall'attivit\u00e0 di alcuni allevatori, proprietari e appassionati, al fine di salvaguardare e promuovere la sopravvivenza del Bardino Dog Majorero. Alcuni degli obiettivi prefissati si stanno realizzando, infatti, il CCMGP ha istituito uno speciale programma di allevamento per la selezione e l'allevamento dei cani di Fuerteventura. Una delle loro linee di lavoro strategiche \u00e8 stata quella di condurre una campagna per la vendita dei cuccioli tra i suoi membri dell'associazione e tra gli agricoltori per utilizzi esclusivi sull'isola, ci\u00f2 per evitare brogli e ripopolare le copie di buona qualit\u00e0 razziale e con genealogia certa.\nDescrizione.\n\"Caratteristiche generali\"\nIl Bardino, \u00e8 spesso chiamato \"Verdino\". Il mantello per la particolare tonalit\u00e0 verdastra con una particolare luce del sole.\nDi profilo sembra di forma quasi quadrata con un collo largo, ma breve, e la testa \u00e8 in proporzione con il resto del corpo. Il collo \u00e8 largo, la testa \u00e8 piccola al confronto, ma questo spiega la forza e la fermezza sulla preda nel morso.\nIl torace \u00e8 ampio e profondo, ci\u00f2 spiega la sua grande capacit\u00e0 di resistenza nel camminare, nel sopportare il caldo e anche la resistenza alla sete.\nTipico il modo di sedersi solitamente di fianco per essere pi\u00f9 attento a ci\u00f2 che accade attorno.\nNella maggior parte dei casi, i colori sono bardinato (tigrato) o lucertola, a volte pu\u00f2 avere una maschera nera o scura. Il colore degli occhi va dal nocciola al marrone scuro.\nIl pelo non \u00e8 n\u00e9 troppo lungo n\u00e9 troppo corto, \u00e8 setoso e brillante alla vista.\nLa razza spesso presenta un doppio sperone a tutti e quattro gli arti.\nLa sua caratteristica principale della razza \u00e8 il coraggio, sia come difesa che come attacco, non importa se verso una persona o un altro animale. In presenza di persone note agisce in modo dolce; ma di fronte ad uno sconosciuto lo punta con uno sguardo sospettoso in attesa di attaccare qualora si tratti di una minaccia. \u00c8 molto attento nella protezione del bestiame bovino.\nTenendo conto che ha una grande capacit\u00e0 di imparare rapidamente \u00e8 necessario un rinforzo costante nell'apprendimento specie nei confronti della socializzazione in quanto i soggetti possono essere aggressivi in et\u00e0 adulta.\nVive generalmente 12-14 anni, anche se \u00e8 noto un caso vissuto 19 anni. \u00c8 generalmente compatibile con altri cani e altri animali domestici come i gatti. Esso \u00e8 adattabile, calmo ed equilibrato.\nPu\u00f2 essere ritrovato in tutte le isole Canarie.\nPare che il bardino abbia contribuito alla creazione del Dogo canario, infondendo alcune caratteristiche caratteriali di questa seconda razza, come l'intelligenza, la resistenza fisica, e migliorando gli istinti di eccellente custode ed uno straordinario insieme di dentatura e coraggio incorruttibile.\nStandard della razza.\nLo standard ufficiale secondo la: Real Sociedad Canina de Espa\u00f1a (R.S.C.E.) e la Sociedad Canina de Canarias.\nTemperamento.\nDato il suo ben noto coraggio sa essere molto aggressivo sia in caso di difesa sia in caso di attacco a persone o animali.\nInfatti l'esperienza ci insegna che \u00e8 fortemente preferibile che il cane instauri fin dai primissimi giorni un rapporto di affetto e fiducia con tutti i componenti del nucleo familiare.\nSguardo molto vigile con atteggiamento sospettoso e si mantengono sempre in allarme in caso di presenza di estranei in presenza del padrone, rimanendo pronto ad agire al momento opportuno ove necessario. Fiuta la paura.\n\u00c8 un cane fedele, molto territoriale, estremamente vigile e protettivo nei confronti di ci\u00f2 che gli \u00e8 affidato.\n\u00c8 una razza che faceva parte della lista delle razze canine pericolose.\nDiffusione.\n\u00c8 numericamente una razza estremamente piccola; infatti, sono registrati solo 195 esemplari nel registro nazionale spagnolo delle razze.\nNelle isole Canarie si sono sviluppate oltre al Bardino Majoreno ben 4 razze, esse sono:\nPatologie tipiche.\nNessuna nota.\nAlimentazione e cure.\nRazza estremamente rustica e frugale."}
{"id": "2603682", "revid": "767487", "url": "https://it.wikipedia.org/wiki?curid=2603682", "title": "Stiripentolo", "text": "Lo stiripentolo \u00e8 una farmaco anticonvulsivante utilizzato per il trattamento dell'epilessia. Strutturalmente non \u00e8 correlato con altri anticonvulsivi ed appartiene alla famiglia degli alcoli allilici aromatici.\nUtilizzo.\n\u00c8 indicato nel trattamento dell'epilessia, in particolare in una forma rara e specifica dei bambini che si chiama \"epilessia mioclonica grave dell'infanzia\", conosciuta anche con il termine di sindrome di Dravet. Lo stiripentolo non \u00e8 indicato da solo ma in terapia congiunta con clobazam e valproato.\nMeccanismo d'azione.\nSembra accertato che possa aumentare i livelli di GABA prodotto dalle terminazioni nervose, per inibizione della GABA transaminasi (GABA-T). \u00c8 stato provato che riesce ad stimolare direttamente le funzioni del recettore A del GABA (attivatore allosterico positivo).\nEffetti indesiderati.\nCome tutti gli alcoli allilici, il suo metabolismo \u00e8 prevalentemente epatico e la sua tossicit\u00e0 elettiva si potrebbe manifestare principalmente su quest'organo. Paradossalmente, nel ratto, \u00e8 stato dimostrato proteggere il parenchima epatico dalla tossicit\u00e0 da paracetamolo. Non si hanno comunque dati conclusivi al riguardo."}
{"id": "2603684", "revid": "287204", "url": "https://it.wikipedia.org/wiki?curid=2603684", "title": "Syracuse Nationals 1950-1951", "text": "La stagione 1950-51 dei Syracuse Nationals fu la 2\u00aa nella NBA per la franchigia.\nI Syracuse Nationals arrivarono quarti nella \"Eastern Division\" con un record di 32-34. Nei play-off vinsero la semifinale di division con i Philadelphia Warriors (2-0), perdendo poi la finale di division con i New York Knicks (3-2)."}
{"id": "2603685", "revid": "1442080", "url": "https://it.wikipedia.org/wiki?curid=2603685", "title": "Kilkenny City Association Football Club", "text": "Il Kilkenny City A.F.C. era un club calcistico irlandese. Ha militato nella First Division, la seconda divisione del campionato irlandese, fino al 18 gennaio 2008, quando la dirigenza ha annunciato di rinunciare alla partecipazione al campionato a causa di problemi economici. Gli incontri casalinghi di questo club venivano disputati allo stadio Buckley Park nella citt\u00e0 di Kilkenny.\nStoria.\nNel 1966 un gruppo di diplomandi dellInstitute of the Brothers of the Christian Schools\" di Kilkenny decise di fondare un club calcistico. Il club venne inizialmente battezzatto come EMFA (\"EM\" stava per Emmett Street e \"FA\" per Fatima Place, i luoghi in cui Jim Rhatigan, nominato segretario generale del club, era cresciuto). Nel 1989, l'EMFA verr\u00e0 rinominato Kilkenny City A.F.C.\"'. Jim Rhatigan ricopre tuttora il ruolo di segretario generale del club.\nInizialmente l'EMFA partecip\u00f2 ai campionati giovanili under-18 del distretto locale. Siccome il club non aveva la disponibilit\u00e0 economica per acquistare le divise, come colore sociale si scelse il bianco, dando per scontato che ogni giovane calciatore avesse nel proprio guardaroba una t-shirt bianca da indossare durante gli incontri. I colori sociali mutarono in coincidenza con il cambiamento del nome del club nel 1989: dal bianco si pass\u00f2 all'amaranto e blu, e infine al nero e ambra.\nL'EMFA continu\u00f2 a militare nei vari campionati giovanili fino al 1984. In questo periodo il club acquist\u00f2 un appezzamento di terreno in cui costru\u00ec il proprio stadio, nominato inizialmente Tennypark e poi ribattezzato Buckley Park.\nSempre nel 1984, l'EMFA vinse la Junior league senza subire nemmeno una sconfitta in tutta la stagione. Si decise allora che il club era pronto per il grande salto nella League of Ireland (oggi nota come Eircom League). Nella stagione di debutto, l'EMFA fin\u00ec decimo nella Division 1.\nNel 1987 l'EMFA vinse il First Division Shield battendo il Finn Harps 4-2 in una finale giocata all'Oriel Park. Nel 1991, oramai nota con il nome di Kilkenny City, la squadra raggiunse la semifinale della FAI Cup, in cui venne sconfitta dallo Shamrock Rovers.\nNella stagione 1996-1997 il Kilkenny City vinse il campionato di First Division con 11 punti di vantaggio sulla seconda classificata, il Drogheda United, guadagnandosi cos\u00ec l'accesso in Premier Division, il massimo campionato irlandese. L'anno successivo per\u00f2 il Kilkenny City retrocesse immediatamente.\nNella stagione 1999-2000 il Kilkenny City chiuse al terzo posto la First Division, battendo poi il Waterford United nello spareggio per la promozione in Premier. Tuttavia anche stavolta il Kilkenny City retrocesse dopo appena un anno nella massima serie, concludendo il campionato con il desolante record di 1 sola vittoria in tutta la stagione.\nIl club celebr\u00f2 il suo 40\u00ba anniversario nel 2006 con una messa alla Father Fiachra's Church. Dave Bassett, ex-allenatore del , e Gerry Taggart, ex-giocatore della nazionale nordirlandese, furono i due ospiti d'onore ai festeggiamenti.\nIl 2005 fu un'annata importante per il Kilkenny City: il nuovo allenatore Pat Scully riusc\u00ec infatti a salvare una situazione quasi disperata; i Black Cats avevano sino a quel momento vinto solo 1 delle 15 partite disputate e occupavano l'ultimo posto della classifica con appena 7 punti all'attivo. L'ingaggio di Scully port\u00f2 a sei vittorie consecutive, che diventeranno 14 in totale al termine della stagione, chiusa con un insperato quarto posto.\nIl lavoro di Scully attir\u00f2 l'attenzione dello Shamrock Rovers, che decise di ingaggiare subito l'allenatore. Il nuovo coach del Kilkenny City, Adrian Fitzpatrick, venne per\u00f2 esonerato gi\u00e0 nell'ottobre 2006. Da quel momento in poi si alterneranno diversi allenatori sulla panchina dei Black Cats, fino a che la dirigenza non ha preso la decisione nel 2008 di abbandonare le massime serie del calcio irlandese per tornare a essere un semplice club calcistico giovanile."}
{"id": "2603686", "revid": "1543377", "url": "https://it.wikipedia.org/wiki?curid=2603686", "title": "Salgar", "text": "Salgar \u00e8 un comune della Colombia facente parte del dipartimento di Antioquia.\nIl centro abitato venne fondato da un gruppo di coloni provenienti dall'area di Medell\u00edn nel 1880, mentre l'istituzione del comune \u00e8 del 1903."}
{"id": "2603694", "revid": "1543377", "url": "https://it.wikipedia.org/wiki?curid=2603694", "title": "Porto di New York", "text": "Il termine geografico porto di New York (in inglese: New York Harbor), si riferisce collettivamente alla zona di fiumi, baie, ed estuari (sottoposti a maree) che si trovano nei pressi dello sbocco del fiume Hudson nelle immediate vicinanze della metropoli di New York, a sud di Manhattan. Spesso si vuole indicare \"i porti di New York e di New Jersey (Newark)\". Nel senso pi\u00f9 stretto, il termine occasionalmente si riferisce soltanto alla \"Upper New York Bay\". La zona \u00e8 dominata dalla Statua della Libert\u00e0\nGeografia.\nIn senso pi\u00f9 ampio, il termine \"Porto di New York\" include le seguenti superfici idriche e le loro coste/fronti:\nUpper New York Bay,\nLower New York Bay,\nNorth River (\"i.e.,\" la parte bassa del fiume Hudson),\nEast River,\nKill Van Kull,\nNewark Bay,\nArthur Kill,\nThe Narrows,\nJamaica Bay,\nRaritan Bay, e il\nHarlem River.\nQuest'area si estende per circa 3.100\u00a0km2, con pi\u00f9 di 1.600\u00a0km di linea costiera. Durante il suo picco storico di massima attivit\u00e0 conteneva 1.045\u00a0km di sviluppo come moli ed aree portuali attrezzate, che si dipanavano su 11 porti attivi, localizzati a:\nAnche se l'ente governativo ufficiale degli U.S.A. \"Board of Geographic Names\" non lo include, il termine, New York Harbor ha molti importanti usi di tipo storico, governativo, commerciale, ed ecologico.\nStoria del Porto di New York.\nPrima della costruzione dello Erie Canal.\nLa popolazione indigena del XVII secolo che occupava l'area del porto di New York, erano i Lenape, che utilizzavano lo specchio d'acqua per la pesca e spostamenti. Nel 1524 Giovanni da Verrazzano mise ancora nella zona attualmente nota come \"The Narrows\" (gli stretti tra Staten Island e Long Island), dove ricevette un gruppo di indigeni Lenape in canoa. Le descrizioni della geografia della zona fatte da Verrazzano sono un po' ambigue. Gli storici sostengono che la sua nave abbia posto l'ancora nell'area di Brooklyn da dove attualmente si staglia il ponte di Verrazzano. Nel suo diario descrive quello che pensava essere un grande lago di acque dolci verso nord (forse la Upper New York Bay, oggi nota anche come New York Harbor). Forse non esplor\u00f2 in profondit\u00e0 la zona in modo da accorgersi dell'esistenza del fiume Hudson. Nel 1609 Henry Hudson si inoltr\u00f2 nella zona dell'attuale porto ed esplor\u00f2 la zona terminale di espansione del letto del fiume che oggi porta il suo nome.\nNel 1624 venne fondato il primo insediamento europeo permanente nella zona, situato in Governors Island, seguito da un altro 8 anni dopo a Brooklyn.\nPoco dopo, il direttore generale coloniale olandese dei Nuovi Paesi Bassi, Peter Stuyvesant, ordin\u00f2 la costruzione del primo molo nel lato di Manhattan del corso inferiore dell'East River, area relativamente al riparo dai venti e dal ghiaccio, che venne completato nel 1648, col nome \"Schreyers Hook Dock\" (nei pressi delle odierne Pearl e Broad Street). Questo prepar\u00f2 New York a diventare il porto principale delle colonie britanniche della Nuova Inghilterra ed in seguito divenne uno dei principali porti dell'Unione americana.\nNel 1686 le autorit\u00e0 coloniali britanniche concessero il controllo del fronte del porto alla municipalit\u00e0.\nIl Canale Erie porta ulteriore sviluppo.\nNel 1824 venne completato il primo bacino di carenaggio americano, posto sull'East River.\nGrazie alla sua profondit\u00e0 ed ubicazione, il Porto di New York crebbe rapidamente, anche grazie all'introduzione dei vaporetti; e con il completamento del canale Erie nello Stato di New York divenne il porto pi\u00f9 importante per il transhipping tra l'interno degli USA e la zona europea come verso tutte le destinazioni della \"East Coast\".\nEllis Island.\nAttorno al 1840, attraverso il porto di New York transitavano pi\u00f9 passeggeri ed un maggiore tonnellaggio di merci rispetto a quello di tutti gli altri porti del paese combinati.\nLa dogana e principale punto di entrata per immigranti si trovava ad Ellis Island, che super\u00f2 i 12 milioni di arrivi dal 1892 al 1954.\nPrima di uno sviluppo sufficiente di strade e autostrade tale da consentire un utilizzo efficiente dei camion, i carichi ferroviari erano portati in ferry verso Manhattan dal New Jersey, e di conseguenza le ferrovie avevano piccole flottiglie di rimorchiatori, di chiatte, e di 323 chiatte ferroviarie \"car float\", che erano specificamente progettate con rotaie che permettevano di imbarcare locomotive e vagoni.\nLa citt\u00e0 di New York sussidiava questi servizi, cosa che ostacol\u00f2 lo sviluppo dei porti rivali.\nSeconda guerra mondiale e dopo guerra.\nDopo l'entrata degli Stati Uniti nella seconda guerra mondiale, nel 1942 gli equipaggi dei sommergibili tedeschi ebbero l'occasione di affondare una grande quantit\u00e0 di naviglio alleato, in quello che veniva definito il \"second happy time\". I capitani degli U-Boot vedevano le sagome delle navi alleati stagliarsi sul chiarore delle luci cittadine, attaccandole impunemente, a dispetto di flotte di Cacciatorpediniere di stanza nel porto. Vennero affondate le petroliere \"Coimbria\" al largo di Sandy Hook e la \"Norness\" al largo di Long Island. Il porto di New York, come principale punto di imbarco dei convogli nella costa est degli U.S.A., divenne una zona rovente della seconda Battaglia dell'Atlantico (1939-1945), dove venne affondato 1 su ogni 26 mercantili.\nIl porto raggiunse il suo picco di attivit\u00e0 nel marzo 1943, con 543 navi alla fonda aspettando di ancorare o di partire nei convogli, (con circa 425 vascelli marittimi che occupavano gi\u00e0 uno dei 750 moli o approdi). Vi erano 1100 magazzini con circa 3,9\u00a0km2 di spazio coperto che ospitavano carichi, assieme a 575 rimorchiatori \"tugboat\" e 39 cantieri navali attivi (tra questi si segnala il New York Naval Shipyard fondato nel 1801). Col suo impressionante inventario di macchinario pesante, il New York Harbor era il porto pi\u00f9 attivo del mondo.\nAspetti nautici.\nIl porto di New York City si estende a sudovest fino alla bocca del fiume Raritan, a nordovest fino al Port Newark e a nord fino al George Washington Bridge.\nDal punto di vista della nautica, questo porto consiste di un complesso di circa 386\u00a0km di canali naturali navigabili (che richiedono l'aiuto di piloti di porto), oltre a molti approdi e strutture portuali, che hanno come centro la Upper New York Bay.\nI vascelli di grossa stazza richiedono dell'assistenza di rimorchiatori per le svolte pi\u00f9 acute nei canali, ad esempio nella manovra che si fa da \"Kill van Kull\" verso Port Newark. Il Porto di New York ha l'entrata principale dall'Oceano Atlantico verso sudest, tra il Rockaway Point e Sandy Hook; ha un'altra stretta entrata attraverso il Long Island Sound dal nordest fino agli sbocchi dell'East River.\nPi\u00f9 a nord, sul Hudson River, vicino al pilone est del ponte George Washington si trova il rosso faro di Jeffrey's Hook, menzionato in un libro di Hildegarde Swift, che in seguito ad iniziativa popolare \u00e8 stato dichiarato parte del National Register of Historic Places.\nLa zona sud del fiume Hudson \u00e8 attraversata dalla ferrovia sub-alveo tra Manhattan e lo stato di New Jersey grazie al PATH tunnel, che passa sotto al fondale della baia, ed al Ponte Verrazano-Narrows (al confine tra l'Oceano Atlantico e la baia), che collega Brooklyn con Staten Island.\nComplesso portuale.\nNella sua interezza, ufficialmente nota come Port Authority of New York and New Jersey costituisce il complesso portuale con le maggiori importazioni di petrolio e il secondo maggiore gestore di container negli Stati Uniti.\nAnche se il \"New York Harbour\" tacitamente include sempre l'attivit\u00e0 commerciale del porto di New York, includendo il fronte del porto dei \"Five Boroughs\" e delle citt\u00e0 vicine nel New Jersey, soltanto dal 1972 questo dato di fatto \u00e8 stato reso formale dall'istituzione della singola Port Authority bi-statale.\nSin dagli anni cinquanta, il porto commerciale di New York e Brooklyn \u00e8 stato quasi completamente eclissato dal porto per navi container nel vicino terminale di Port Newark-Elizabeth Marine Terminal, sito in Newark Bay, che \u00e8 il maggiore di questo tipo della east coast nordamericana. Il porto, una volta la principale porta per l'entrata di passeggeri europei verso gli USA, ha visto diminuita la sua importanza dal traffico aereo di passeggeri, ma comunque la Port Authority opera tutti i tre maggiori aeroporti di New York (La Guardia sin dal 1939; JFK/Idlewild nel 1948) e Newark (1928).\nLa citt\u00e0 di New York \u00e8 ancora approdo per molte compagnie di crociere, ferry di pendolari, e barche per le escursioni turistiche. Anche se la maggior parte dei servizi di traghetto sono privati, lo Staten Island Ferry \u00e8 operato dal New York City Department of Transportation. Le installazioni per navi da passeggeri sono il New York Passenger Ship Terminal, il Brooklyn Cruise Terminal di Red Hook (Brooklyn), e il MOTBY che si trova a Bayonne.\nManutenzione dei canali.\nLa profondit\u00e0 naturale media del New York Harbor era di circa 5 metri, ma \u00e8 stata incrementata negli anni, fino a circa 7 metri (24 piedi), profondit\u00e0 controllata sin dal 1880.\nNel 1891 la profondit\u00e0 del Main Ship Channel garantita come minima era di 9 metri (30 piedi).\nNel 1914 l'Ambrose Channel divenne la principale entrata al porto, profonda 12\u00a0m. e larga 600\u00a0m metri. Durante la II Guerra Mondiale il canale principale venne dragato fino alla profondit\u00e0 di 14\u00a0m, in grado di far passare grosse navi fino a quelle delle dimensioni Panamax. Attualmente il corpo di ingegneri sta cercando di stabilire appalti per aumentare la profondit\u00e0 oltre i 15\u00a0m (50 piedi), per permettere l'accesso alle navi portacontainer della classe Post-Panamax, che possono attraversare il Canale di Suez.\nQuesto processo di rimozione dei sedimenti ha creato una certa preoccupazione tra gli ambientalisti perch\u00e9 i canali che collegano la zona portuale dove attraccano le navi container (principalmente l'inquinato Port Newark), convogliano l'inquinamento fino alle zone peschiere dell'Atlantico. Sostanze tossiche come i PCB e altri formano una specie di \"lenzuolo\" di contaminanti, sepolto e inframmezzato ai sedimenti. Nel giugno del 2009, l'amministrazione Bloomberg annunciava piani per la decontaminazione e stoccaggio di 200.000 iarde cubiche di PCB dragati, che sarebbero immagazzinate in parte nel sito dell'ex-Yankee Stadium, oppure nel Brooklyn Bridge Park.\nIn molte aree il fondo sabbioso \u00e8 stato scavato fino alla roccia, e l'aumento della profondit\u00e0 dei canali adesso richiede l'utilizzo di esplosivi, e la roccia frammentata viene dragata ed eliminata. Ad un certo momento del 2005, nel porto si utilizzavano 70 unit\u00e0 di equipaggiamento per potere incrementare la profondit\u00e0 del porto, costituendo cos\u00ec la maggiore flotta di dragaggio del mondo. Questi lavori occasionalmente causano rumore e vibrazioni che possono essere percepiti dai residenti di Staten Island. Quando si utilizzano esplosivi vengono diramati avvisi ai naviganti e alle popolazioni residenti nella zona.\nSicurezza.\nLa Guardia costiera degli Stati Uniti si occupa della gestione della via acquea, includendo l'investigazione e risoluzione di ogni versamento inquinante, salvataggio di natanti e attivit\u00e0 di anti-terrorismo.\nLa prevenzione e investigazione dell'attivit\u00e0 criminale, specialmente in relazione al crimine organizzato, e anche responsabilit\u00e0 della \"Waterfront Commission\" bi-statale.\nLa commissione venne creata nel 1953 (un anno prima del film \"Fronte del porto\", in inglese: \"On the Waterfront\"), per combattere il racket delle estorsioni ai lavoratori. Si pensava che i mafiosi della famiglia Gambino controllassero il fronte del porto di New York e che la famiglia Genovese controllasse il porto di New Jersey.\nNel 1984 la sezione locale dei \"Teamsters\" venne posta sotto sequestro probatorio e commissariamento da parte di un fondo fiduciario (RICO), e nel 2005 una causa simile venne intentata contro la sezione locale dell'International Longshoremen's Association.\nNel marzo del 2006, le strutture portuali per il transito di passeggeri vennero trasferite alla Dubai Ports World.\nSi svilupp\u00f2 un acceso dibattito con controversie riguardo alla sicurezza del permettere la gestione di una struttura vitale come un porto USA, ad una corporazione straniera, inoltre araba, anche se in realt\u00e0 l'operatore delegato era la ditta britannica P&amp;O Ferries,\ninoltre non stupiva il fatto che la Orient Overseas Investment Limited (compagnia dominata da ufficiali della Repubblica Popolare Cinese), detenesse il contratto operativo dello Howland Hook Marine Terminal.\nUna preoccupazione aggiuntiva \u00e8 costituita dal programma \"green line\" della dogana U.S.A., che consente a trasportatori che si sono dimostrati degni di fiducia di avere un minor numero di container ispezionati, con la possibilit\u00e0 di permettere un accesso pi\u00f9 facile alla merce di contrabbando."}
{"id": "2603701", "revid": "31360", "url": "https://it.wikipedia.org/wiki?curid=2603701", "title": "New York Harbor", "text": ""}
{"id": "2603702", "revid": "983767", "url": "https://it.wikipedia.org/wiki?curid=2603702", "title": "Joe Bussard", "text": "Biografia.\nA Frederick, Bussard possiede una collezione di pi\u00f9 di dischi, principalmente di folk americano, gospel e blues.\nSu di lui \u00e8 stato girato il documentario \"Desperate Man Blues\", e dalla sua raccolta di dischi \u00e8 stata ricavata una compilation su CD, \"Down In The Basement\". Egli ha condiviso volentieri la sua collezione, di cui molti pezzi sono le uniche copie conosciute di registrazioni, comprendenti numerose riedizioni di case discografiche tanto quanto di singole persone per le quali ha fatto copie su nastro in cambio di una cifra simbolica nell'arco di decenni.\nDal 1956 al 1970 ha diretto l'ultima casa discografica di 78 giri, la Fonotone, dedita a pubblicare nuove incisioni di musica \"old-time\". Fra queste vi \u00e8 la primissima incisione del chitarrista John Fahey e di centinaia di altri musicisti. Un'antologia in cinque CD della produzione della Fonotone fu pubblicata nel 2005 dalla Dust-to-Digital.\nBussard attualmente produce un programma musicale settimanale intitolato \"Country Classics\" per la stazione radio dell'Istituto di Tecnologia della Georgia, WRECK Atlanta. Ha programmi radio su altre stazioni, fra cui WPAQ-AM 740 a Mount Airy, North Carolina, WELD-AM a Flasher, West Virginia, e WTHU-AM 1450 a Thurmont, Maryland."}
{"id": "2603707", "revid": "1543377", "url": "https://it.wikipedia.org/wiki?curid=2603707", "title": "San Andr\u00e9s de Cuerquia", "text": "San Andr\u00e9s de Cuerquia \u00e8 un comune della Colombia facente parte del dipartimento di Antioquia.\nIl centro abitato venne fondato da Domingo Antonio Angarita, Baldomero e Pedro Jos\u00e9 Jaramillo nel 1761, mentre l'istituzione del comune \u00e8 del 1856."}
{"id": "2603709", "revid": "303585", "url": "https://it.wikipedia.org/wiki?curid=2603709", "title": "Ponte Padre Scopetta", "text": ""}
{"id": "2603712", "revid": "303585", "url": "https://it.wikipedia.org/wiki?curid=2603712", "title": "Ponte dei Cappuccini", "text": ""}
{"id": "2603714", "revid": "303585", "url": "https://it.wikipedia.org/wiki?curid=2603714", "title": "Ponte Pennavaria", "text": ""}
{"id": "2603715", "revid": "256896", "url": "https://it.wikipedia.org/wiki?curid=2603715", "title": "Ponte nuovissimo", "text": ""}
{"id": "2603719", "revid": "110157", "url": "https://it.wikipedia.org/wiki?curid=2603719", "title": "San Carlos (Antioquia)", "text": "San Carlos \u00e8 un comune della Colombia facente parte del dipartimento di Antioquia.\nIl centro abitato venne fondato da Francisco Lorenzo de Rivera nel 1786, mentre l'istituzione del comune \u00e8 del 1830."}
{"id": "2603722", "revid": "149485", "url": "https://it.wikipedia.org/wiki?curid=2603722", "title": "Port Authority of New York and New Jersey", "text": ""}
{"id": "2603725", "revid": "3082", "url": "https://it.wikipedia.org/wiki?curid=2603725", "title": "Limica", "text": ""}
{"id": "2603726", "revid": "228587", "url": "https://it.wikipedia.org/wiki?curid=2603726", "title": "Aquae Flaviae", "text": ""}
{"id": "2603731", "revid": "110157", "url": "https://it.wikipedia.org/wiki?curid=2603731", "title": "San Francisco (Antioquia)", "text": "San Francisco \u00e8 un comune della Colombia facente parte del dipartimento di Antioquia.\nIl centro abitato venne fondato nel 1830, mentre l'istituzione del comune \u00e8 del 16 febbraio 1986."}
{"id": "2603733", "revid": "1458600", "url": "https://it.wikipedia.org/wiki?curid=2603733", "title": "Toni Malco", "text": "Biografia.\nCantautore.\nCresce artisticamente accanto al suo caro amico di quartiere, il cantautore Rino Gaetano, con il quale perfeziona la sua tecnica compositiva. Nei suoi primi anni di carriera \u00e8 conosciuto con il nome di Toni Pagano, ma dal 1986 decide di farsi chiamare con un nuovo pseudonimo, ovvero Toni Malco.\nNel 1978 \u00e8 il vincitore nazionale del premio \u201cCentocitt\u00e0\u201d aggiudicandosi il telegatto di TV Sorrisi e Canzoni.\nL'anno successivo pubblica i primi due singoli con la RCA Italiana, \"Ma Liliana dove sta\" e \"E il vento soffia\". Nel 1981 crea un nuovo singolo, \"Bastardo amore\", scritto con la preziosa collaborazione ai testi dell'affermato paroliere Antonello De Santis.\nDa sempre grande appassionato di calcio trova lo spunto nel 1983 per scrivere, insieme a Claudio Natili e Silvio Subelli, un brano dal titolo \"Vola Lazio vola\" inno ufficiale della sua squadra del cuore, la S.S. Lazio, con grande successo in Italia e all'estero con pi\u00f9 di 800\u00a0000 copie vendute; basti pensare che secondo una recente statistica (come riportato sulle pagine dell'inserto \"Derby\" del Corriere dello Sport) l'inno biancoceleste \u00e8 quello pi\u00f9 famoso in Europa ed \u00e8 uno dei pi\u00f9 presenti nelle colonne sonore di serie TV e film. Oltre all'inno ufficiale, dedicher\u00e0 alla societ\u00e0 biancoceleste tante altre canzoni, tra cui quella composta in occasione del centenario, dal titolo \"Cent'anni d'amore\".\nNel 1986 lancia il singolo \"Mentre il tempo va via\", scritto insieme al noto compositore Piero Calabrese e alla paroliera e scrittrice Carla Vistarini. Questo, oltre ad essere il suo quarto singolo, \u00e8 stato l'unico brano prodotto e distribuito dalla Sony Music. Negli anni Malco non scriver\u00e0 pi\u00f9 soltanto per s\u00e9 ma anche per altri importanti artisti italiani.\nNel 1991 incide e pubblica il suo primo album, \"Strade\", e compie il suo primo importante Live Tour che tocca tutte le principali citt\u00e0 italiane. Cinque anni pi\u00f9 tardi, dopo numerose apparizioni televisive, pubblica il suo secondo album dal titolo \"Nuvole sugli angeli\", con la collaborazione di grandi artisti come Franco Califano, Giulio Todrani, Nino D'Angelo, Junior Marvin, Domenico Di Renzo, Mario Puccioni e tanti altri.\nNel 2000 la Sony Music pubblica un singolo ed un video-clip di un brano dal titolo \"Fisico\", interamente dedicato al pilota di Formula 1 Giancarlo Fisichella.\nCinque anni pi\u00f9 tardi pubblica un nuovo album dal titolo \"Randagio\", scritto e prodotto insieme al paroliere Mario Pappagallo, una pregevole raccolta di dieci nuove canzoni dedicate agli indiani d'America dove fanno spicco tipiche atmosfere e percussioni pellerossa. Nell'estate dello stesso anno partecipa a numerosi concerti ed apparizioni tv, riscuotendo grande successo al \"Girofestival\" ed al Cantagiro di Rai 2.\nNel 2006, dopo un interessante viaggio in Belgio dove risulta essere un apprezzato interprete della musica leggera italiana (i suoi tour lo porteranno ad esibirsi in diverse nazioni europee) inizia le registrazioni del suo quarto album, \"Sensazione scomoda\", nel quale sono presenti dodici nuove canzoni e due importanti cover di Lucio Battisti e dell'indimenticabile amico Rino Gaetano. L'album sar\u00e0 pubblicato e distribuito nel 2008, e nella primavera del 2009 lo presenta organizzando un importante concerto davanti al pubblico di \"casa sua\", quello di Roma.\nNella primavera del 2015 torna con il nuovo singolo \"La migliore\", presentato in concerto a Roma.\nAttore.\nLa sua amicizia con Massimo Troisi lo porta ad abbinare la sua musica al cinema, e nel 1987 arriva la prima esperienza nelle vesti di attore recitando in due corti del regista Carlo Alberto Senise.\nLa prima volta da coprotagonista \u00e8 nel film per la televisione dal titolo \u201cPalla al centro\u201d per la regia di Federico Moccia.\nDopo un periodo di assenza dal panorama cinematografico, torna alla grande recitando nel film di Angelo Antonucci \u201cAmore e Libert\u00e0 - Masaniello\u201d.\nNegli anni duemila, oltre ad apparire come ospite in varie trasmissioni televisive in RAI e nelle emittenti private romane, interpreta fiction di successo come Incantesimo ed I Cesaroni, e nel 2006 fa parte del cast di Manuale d'amore 2 - Capitoli successivi di Giovanni Veronesi. Nello stesso anno si cimenta anche nel ruolo di attore teatrale nella commedia musicale \"La Villa dei Famosi\" di Claudio Natili.\nIl 2008 \u00e8 stato per Malco un anno molto intenso, diviso tra impegni musicali e televisivi, con l'uscita del suo quarto album e la contemporanea partecipazione alle riprese della decima stagione di \"Incantesimo\".\nAttualmente \u00e8 tornato a dedicarsi alla sua vera passione, la musica, non disdegnando per\u00f2 di apparire come ospite in alcuni programmi televisivi, soprattutto quelli dedicati al calcio, come \"Lazialit\u00e0 in TV\" di Guido De Angelis e \"Goal di Notte\" di Michele Plastino.\nConduttore radiofonico.\nNel 2011 Toni Malco debutta anche in radio con la conduzione del programma \"Confidenze notturne\", in diretta dal luned\u00ec al venerd\u00ec su Radio Centro Suono Sport e nell'ottobre del 2012 passa a Lazio Style Radio, radio ufficiale della sua squadra del cuore, conducendo il programma serale \"Mi ritorni in mente\". Dal 2018 porta il suo programma \u201cMi ritorni in mente\u201d su Radio Italia Anni 60 Roma Fm 100.5 ogni venerd\u00ec dalle 14,00 alle 15,00 con un grandissimo successo grazie ad ospiti del calibro di Iva Zanicchi e tanti altri big della canzone italiana"}
{"id": "2603736", "revid": "599013", "url": "https://it.wikipedia.org/wiki?curid=2603736", "title": "Franco Casu", "text": "Biografia.\nHa vinto il Palio di Ferrara nel 1995.\nHa vinto il Palio di San Pietro Abbiategrasso nel 2004 - 2007 - 2009.\nIl 16 agosto 1996 prese parte al Palio di Siena per la contrada della Pantera, commettendo una grave scorrettezza ai danni di Massimo Coghe detto \"Massimino\", che rappresentava i colori della rivale, ovvero l'Aquila: al momento della partenza lo trattenne per il giubbetto, rimediando quindi dalla giustizia paliesca una squalifica per 20 palii. Si tratta, assieme all'analoga inflitta a Maurizio Farnetani l'anno successivo, della squalifica pi\u00f9 pesante mai inflitta ad un fantino, dal dopoguerra.\nPresenze agli altri Palii.\nPalio di Asti.\nDi seguito le presenze al Palio di Asti."}
{"id": "2603740", "revid": "110157", "url": "https://it.wikipedia.org/wiki?curid=2603740", "title": "San Jer\u00f3nimo (Colombia)", "text": "San Jer\u00f3nimo \u00e8 un comune della Colombia facente parte del dipartimento di Antioquia.\nIl centro abitato venne fondato da Francisco de Herrera y Campuzano nel 1616, mentre l'istituzione del comune \u00e8 del 1757."}
{"id": "2603741", "revid": "729019", "url": "https://it.wikipedia.org/wiki?curid=2603741", "title": "Aeroporto Internazionale di Phoenix-Sky Harbor", "text": "L'Aeroporto Internazionale di Phoenix-Sky Harbor (IATA: PHX, ICAO: KPHX), chiamato anche semplicemente Aeroporto Internazionale di Phoenix \u00e8 un aeroporto internazionale, situato a circa 4,8\u00a0km dal centro finanziario di Phoenix in Arizona, Stati Uniti d'America. Oltre ad ospitare il traffico civile \u00e8 sede anche di installazioni militari.\nL'aeroporto \u00e8 stato fondato gi\u00e0 nel 1935 e oggi rappresenta uno dei pi\u00f9 importanti scali della zona. \u00c8 il terzo hub sia per la compagnia aerea US Airways che per la Great Lakes Airlines. \u00c8 di grande importanza per la compagnia low cost Southwest Airlines che \u00e8 largamente cresciuta dal 1982 quando inizi\u00f2 il servizio. US Airways e Southwest Airlines utilizzano il terminal 4 e rappresentano insieme il 35% del traffico aeroportuale.\nTutti i voli in programma sono interni agli Stati Uniti, eccetto dei voli operati dalla British Airways e dalla American Airlines in direzione dell'aeroporto di Heathrow."}
{"id": "2603742", "revid": "339392", "url": "https://it.wikipedia.org/wiki?curid=2603742", "title": "Aeroporto internazionale Phoenix Sky Harbor", "text": ""}
{"id": "2603743", "revid": "48344", "url": "https://it.wikipedia.org/wiki?curid=2603743", "title": "Praj\u00f1\u0101p\u0101ramit\u0101 s\u016btra", "text": ""}
{"id": "2603746", "revid": "339392", "url": "https://it.wikipedia.org/wiki?curid=2603746", "title": "La\u1e45k\u00e2vat\u0101ra s\u016btra", "text": ""}
{"id": "2603749", "revid": "262457", "url": "https://it.wikipedia.org/wiki?curid=2603749", "title": "Tath\u0101gatagarbha s\u016btra", "text": ""}
{"id": "2603750", "revid": "120892679", "url": "https://it.wikipedia.org/wiki?curid=2603750", "title": "Clobazam", "text": "Il Clobazam \u00e8 un farmaco appartenente alla famiglia delle benzodiazepine \u00e8 stato registrato come ansiolitico nel 1975 e come anticonvulsivante per epilessia nel 1984.\nIl Clobazam possiede attivit\u00e0 GABA agonista amplificando l'azione inibitoria del GABA a livello del sistema nervoso centrale. Viene quindi utilizzato per la cura di alcune forme di epilessia e per combattere stati ansiosi."}
{"id": "2603751", "revid": "110157", "url": "https://it.wikipedia.org/wiki?curid=2603751", "title": "San Jos\u00e9 de la Monta\u00f1a (Colombia)", "text": "San Jos\u00e9 de la Monta\u00f1a \u00e8 un comune della Colombia facente parte del dipartimento di Antioquia.\nIl centro abitato venne fondato da Esteban Velasquez Restrepo nel 1916, mentre l'istituzione del comune \u00e8 del 30 ottobre 1964."}
{"id": "2603752", "revid": "339392", "url": "https://it.wikipedia.org/wiki?curid=2603752", "title": "Aeroporto Sky Harbor International", "text": ""}
{"id": "2603754", "revid": "110157", "url": "https://it.wikipedia.org/wiki?curid=2603754", "title": "Comitato Olimpico del Bhutan", "text": "Il Comitato Olimpico del Bhutan (noto anche come \"Bhutan Olympic Committee\" in inglese) \u00e8 un'organizzazione sportiva bhutanese, nata nel 1983 a Thimphu, Bhutan.\nRappresenta questa nazione presso il Comitato Olimpico Internazionale (CIO) dal 1983 ed ha lo scopo di curare l'organizzazione ed il potenziamento dello sport in Bhutan e, in particolare, la preparazione degli atleti bhutanesi, per consentire loro la partecipazione ai Giochi olimpici. L'associazione \u00e8, inoltre, membro del Consiglio Olimpico d'Asia.\nL'attuale presidente dell'organizzazione \u00e8 Kinzang Dorji, mentre la carica di segretario generale \u00e8 occupata da Karma Wangchuk."}
{"id": "2603756", "revid": "110157", "url": "https://it.wikipedia.org/wiki?curid=2603756", "title": "Federazione calcistica della Catalogna", "text": "La Federazione calcistica della Catalogna (o \"Federaci\u00f3 Catalana de Futbol \" o semplicemente FCF), \u00e8 stata fondata l'11 novembre 1900 con sede a Barcellona.\nL'organo non \u00e8 affiliato n\u00e9 alla FIFA n\u00e9 alla UEFA e organizza la Copa Catalunya, il Trofeu Catalunya Internacional e i campionati locali; si occupa infine della selezione catalana."}
{"id": "2603757", "revid": "327094", "url": "https://it.wikipedia.org/wiki?curid=2603757", "title": "Kano Pillars FC", "text": ""}
{"id": "2603758", "revid": "767487", "url": "https://it.wikipedia.org/wiki?curid=2603758", "title": "Ricky (&quot;Weird Al&quot; Yankovic)", "text": "Ricky \u00e8 un singolo del cantante statunitense \"Weird Al\" Yankovic estratto dall'album con il suo stesso nome ed \u00e8 la parodia della canzone \"Mickey\" di Toni Basil.\nOltre a Weird Al, nella canzone canta anche la doppiatrice statunitense Tress MacNeille.\nSignificato.\nLa canzone \u00e8 un'ode alla sitcom americana degli anni cinquanta \"Lucy ed io\".\nLa canzone \u00e8 una sottospecie di botta e risposta fra i due protagonisti della canzone (Ricky Ricardo e Lucy Ricardo).\nIl video.\nNel video \"Weird Al\" Yankovic interpreta la parte di Ricky Ricardo (per fare questo ha dovuto temporaneamente radersi i baffi, togliersi gli occhiali e cambiare pettinatura), mentre Tress MacNeille interpreta la parte di Lucy Ricardo.\nIl video \u00e8 tutto in bianco e nero, ma nella parte strumentale che c'\u00e8 alla fine si pu\u00f2 vedere che diventa a colori."}
{"id": "2603759", "revid": "327094", "url": "https://it.wikipedia.org/wiki?curid=2603759", "title": "Heartland F.C.", "text": ""}
{"id": "2603760", "revid": "327094", "url": "https://it.wikipedia.org/wiki?curid=2603760", "title": "Glenavon F.C.", "text": ""}
{"id": "2603761", "revid": "31886", "url": "https://it.wikipedia.org/wiki?curid=2603761", "title": "Legami interatomici", "text": "Vi sono diverse forze che agiscono sugli insiemi di atomi o molecole. Queste forze, sia attrattive che repulsive, sono dipendenti dalla relativa distanza tra i vari atomi. Nei cristalli, nei quali gli elettroni sono trasferiti tra atomi, vi \u00e8, ovviamente, la forza a relativamente lunga distanza di Coulomb, che \u00e8 in genere attrattiva. Questa forza deriva dallo scambio di elettroni da un atomo al suo vicino, in tale caso \u00e8 una forza attrattiva di tipo ionico. La attrazione ionica \u00e8 solo una della possibili forze agenti sui vari atomi. \nCi si potrebbe aspettare che la forza attrattiva agente sugli atomi dovrebbe spingerli insieme fino a farli collassare. Invece esiste, sempre a distanza breve una forza repulsiva che agisce tra gli elettroni dei singoli atomi. Tale forza viene spiegata a livello microscopico mediante il Principio di esclusione di Pauli. Come risultato, vi \u00e8 sempre una distanza di equilibrio alla quale queste due forze si bilanciano esattamente. A questa distanza di equilibrio, la forza attrattiva, sia Coulombiana o di altra natura, viene bilanciata esattamente dalla forza repulsiva tra i due atomi. Se gli atomi si allontanano, allora la forza repulsiva \u00e8 minore della forza attrattiva, che tende ad avvicinarli. Se invece si avvicinano ad una distanza minore di quella di equilibrio, la forza repulsiva diventa dominante, e quindi la forza risultante tende ad allontanarli. Poich\u00e9 le forze tendono sempre a fare ritornare gli atomi nella posizione di equilibrio, questa posizione\n\u00e8 un equilibrio stabile. Poich\u00e9 l'equilibrio \u00e8 stabile, deve avvenire al minimo dell'energia potenziale. Possiamo immaginare che queste forze derivino da energie potenziali. Si ricorda che la forza \u00e8 legata al potenziale come formula_1 o pi\u00f9 semplicemente nel caso unidimensionale, come quello che stiamo trattando, formula_2.\nLa forza attrattiva \u00e8 nell'esempio la forza di Coulomb, mentre la forza repulsiva \u00e8 la forza a corta distanza che impedisce agli elettroni dei due atomi di fondersi insieme. Notare come vi sia un punto in cui la forza totale \u00e8 nulla; cio\u00e8 per annullarsi la forza attrattiva e quella repulsiva debbono compensarsi esattamente. Questa distanza corrisponde alla distanza atomica formula_3. L'insieme di tutti gli atomi risiedono in una serie di buche di potenziale, descritte dalla totalit\u00e0 delle forze tra i singoli atomi. Data una piccola perturbazione attorno alla posizione di equilibrio formula_3, gli atomi tendono a tornare a quella posizione. Gli atomi possono ancora vibrare attorno alla posizione di equilibrio a causa della agitazione termica.\nSi possono identificare due parametri che permettono di identificare alcune propriet\u00e0 dei solidi. La prima propriet\u00e0 \u00e8 la distanza atomica di equilibrio formula_3, che nel caso di reticoli senza base coincide con la distanza tra primi vicini. Questo \u00e8 l'estensione tridimensionale della posizione di equilibrio tra due atomi. La seconda quantit\u00e0 \u00e8 l'energia di legame formula_6 (notare che viene definita positiva). Come implica il nome, l'energia di legame \u00e8 l'energia necessaria per separare ogni atomo del reticolo e di conseguenza l'energia necessaria a distruggere il solido. L'energia di legame \u00e8, ovviamente, una misura della robustezza del solido, e varia da appena formula_7 per i cristalli di Elio (Legame di Van der Waals), fino a pi\u00f9 di formula_8 per il formula_9 (legame ionico). L'energia di legame come mostrato \u00e8 il minimo dell'energia potenziale totale."}
{"id": "2603762", "revid": "124707725", "url": "https://it.wikipedia.org/wiki?curid=2603762", "title": "Automotrice FS ALe 803", "text": "L'Automotrice ALe 803 era un veicolo ferroviario corrente continua costituito da tre elementi in composizione bloccata, entrato in servizio all'inizio degli anni sessanta e destinato al traffico suburbano e pendolare.\nStoria.\nIl progetto dell'ALe 803 nacque nel 1957 per sopperire all'urgenza di potenziamento del servizio pendolare e vicinale attorno alle grandi aree metropolitane e venne sviluppato sulla base di quello delle ALe 601. L'ordinazione venne passata all'industria ferroviaria due anni dopo, nel 1959, prevedendo la costruzione di un lotto di 35 treni composti di motrice, carrozza intermedia e rimorchiata semipilota permanentemente accoppiate a costituire un elettrotreno vero e proprio. Le commesse vennero ripartite tra Officine di Savigliano (9 treni), Officine Meccaniche della Stanga, (9 treni) e Aerfer (in seguito Sofer) per 17 elettrotreni. Le consegne, iniziate nel 1961, si conclusero nel 1963. La costruzione venne differenziata nel tipo di accoppiamento in quanto le unit\u00e0 da 001 a 020 ebbero normali respingenti e ganci di trazione mentre le unit\u00e0 da 021 a 035, destinate al servizio metropolitano di Napoli, furono dotate di gancio automatico integrato.\nNel 1970 venne ordinato un ulteriore lotto di 18 elettrotreni che vennero costruiti sulla base dello stesso progetto ma con frontali dotati di finestrini di sicurezza pi\u00f9 piccoli. Ebbero anche la frenatura elettrica ma per motivi di economia utilizzarono motori e carrelli dismessi provenienti dagli ETR 220 e ETR 300 (ai quali erano stati sostituiti con altrettanti nuovi gruppi in seguito al loro potenziamento). Un'ulteriore differenza, rispetto alla prima serie, fu la decisione di costruirne 8 a quattro elementi. Le unit\u00e0 dotate dei gruppi motori e dei carrelli dismessi accusarono tuttavia vari inconvenienti che portarono alla disattivazione della frenatura elettrica e, entro gli anni settanta, alla sostituzione dei carrelli con quelli delle nuove ALe 801, derivate anch'esse dallo stesso progetto nel 1973.\nA partire dal 1982 i treni di 1\u00aa serie iniziarono ad essere modificati nei frontali mediante sostituzione degli originali parabrezza ampi con quelli corazzati, pi\u00f9 piccoli, della seconda serie.\nLe ultime Automotrici circolanti fino al 2015 erano usate sulle ferrovia Tirano-Lecco, ferrovia Colico-Chiavenna, ferrovia Lecco-Bergamo\nNel dettaglio l'ultima e la penultima unit\u00e0 in servizio sono state rispettivamente la 033 e la 034.\nModelli derivati per le ferrovie in concessione.\nSulla base delle ALe 803 FS furono realizzati nel biennio 1977-1978 sette convogli, composti da una motrice e da una rimorchiata, per la SEPSA."}
{"id": "2603764", "revid": "327094", "url": "https://it.wikipedia.org/wiki?curid=2603764", "title": "Yeedzin FC", "text": ""}
{"id": "2603765", "revid": "1775883", "url": "https://it.wikipedia.org/wiki?curid=2603765", "title": "Shock Value II", "text": "Shock Value II \u00e8 il terzo album da solista del cantante e produttore discografico Timbaland. L'uscita dell'album \u00e8 stata annunciata dallo stesso Timbaland e la data di pubblicazione \u00e8 il 4 dicembre 2009 per l'Europa, il 7 dicembre per il Regno Unito e il giorno seguente per quanto riguarda il Nord America. Negli Stati Uniti \u00e8 disponibile una edizione deluxe con un CD aggiuntivo.\nOspiti.\nGli ospiti confermati in questo album, in ordine di apparizione, sono: Attitude, Bran' Nu, Chad Kroeger dei Nickelback, Daughtry, D.O.E., Drake, Esthero, Jet, JoJo, Justin Timberlake, Katy Perry, Keri Hilson, Miley Cyrus, Nelly Furtado, OneRepublic, Sebastian, SoShy, The Fray. Purtroppo non compaiono in questo album artisti del grosso calibro precedentemente annunciati dallo stesso Timbaland, tra cui Rihanna, Beyonc\u00e9, Madonna e Jay-Z.\nSingoli.\nIl primo singolo, \"Morning After Dark\", che vede la collaborazione della cantante parigina SoShy, \u00e8 andato in onda in anteprima mondiale durante il programma radiofonico \"On-Air with Ryan Seacrest\" il 16 ottobre 2009. Successivamente \u00e8 stata distribuita una seconda versione con l'aggiunta di una strofa cantata da Nelly Furtado ed entrambe le edizioni sono ora disponibili per il download digitale su iTunes e Amazon.com. Il brano \u00e8 stato totalmente ispirato al fortunato film \"Twilight\", basti guardare il video-clip ufficiale nel quale Timbaland e SoShy hanno il compito di difendere una giovane ragazza dalle plurime aggressioni da parte di un gruppo di vampiri.\nIl secondo singolo estratto dall'album per l'Italia \u00e8 \"If We Ever Meet Again\" duetto con Katy Perry.\nPer il brano \"Say Something\", duetto con il cantante canadese Drake \u00e8 stato realizzato un promo con un video-clip.\nIl 1\u00ba dicembre sono stati pubblicati su iTunes due singoli promozionali: \"We Belong To The Music\" con Miley Cyrus e \"If We Ever Meet Again\" con Katy Perry."}
{"id": "2603767", "revid": "339392", "url": "https://it.wikipedia.org/wiki?curid=2603767", "title": "Ale 803", "text": ""}
{"id": "2603770", "revid": "339392", "url": "https://it.wikipedia.org/wiki?curid=2603770", "title": "Aeroporto di San Francisco", "text": ""}
{"id": "2603772", "revid": "339392", "url": "https://it.wikipedia.org/wiki?curid=2603772", "title": "San Francisco International Airport", "text": ""}
{"id": "2603777", "revid": "729019", "url": "https://it.wikipedia.org/wiki?curid=2603777", "title": "Radio Astronomy Explorer B", "text": "Il Radio Astronomy Explorer B (RAE-B), a volte citato come Explorer 49, \u00e8 stato un satellite artificiale USA lanciato il 10 giugno 1973 per ricerche riguardanti la radioastronomia. Faceva parte del programma Radio Astronomy Explorer (RAE) che prevedeva inizialmente il lancio di quattro satelliti; furono per\u00f2 approvate solo due delle inizialmente previste quattro missioni, che vennero realizzate nel 1968, il Radio Astronomy Explorer A, e, appunto, nel 1973.\nIl satellite pesava 328\u00a0kg e aveva un'antenna a forma di X composta da quattro elementi, che lo resero il pi\u00f9 largo veicolo spaziale mai costruito. L'Explorer 49 fu lanciato dopo la fine del programma Apollo e fu posto in orbita lunare; anche se non ha esaminato la Luna direttamente, \u00e8 stato considerato l'ultima missione lunare americana prima della sonda Clementine."}
{"id": "2603780", "revid": "372624", "url": "https://it.wikipedia.org/wiki?curid=2603780", "title": "Kgalagadi Transfrontier Park", "text": ""}
{"id": "2603785", "revid": "72396", "url": "https://it.wikipedia.org/wiki?curid=2603785", "title": "Leroy Hurd", "text": ""}
{"id": "2603792", "revid": "119903024", "url": "https://it.wikipedia.org/wiki?curid=2603792", "title": "Fernando Cerchio", "text": "Biografia.\nDopo aver studiato all'Accademia di belle arti e al Centro Sperimentale di Cinematografia, partecip\u00f2 per quattro anni alle gare dei Littoriali, realizzando nel 1936 un cartone animato in bianco e nero, \"Notturno\". Nel 1938 entr\u00f2 all'Istituto Luce come montatore e dopo un paio di anni inizi\u00f2 a dirigere per lo stesso ente alcuni documentari. \nLavor\u00f2 al suo primo lungometraggio nel 1943 intitolato \"La buona fortuna\" per proseguire nel dopoguerra con prodotti destinati al grande pubblico, tra cui i film mitologici della fine degli anni cinquanta. \nDiresse Tot\u00f2 in tre parodie del cinema peplum: \"Tot\u00f2 contro Maciste\" (1962), \"Tot\u00f2 e Cleopatra\" (1963) e \"Tot\u00f2 contro il pirata nero\" (1964). \nEra il padre di Carlo Cerchio, che \u00e8 stato un importante direttore della fotografia."}
{"id": "2603797", "revid": "640277", "url": "https://it.wikipedia.org/wiki?curid=2603797", "title": "La voce umana (disambigua)", "text": " "}
{"id": "2603802", "revid": "52953", "url": "https://it.wikipedia.org/wiki?curid=2603802", "title": "Lundy (California)", "text": "Lundy (chiamata anche Mill Creek) \u00e8 una citt\u00e0 fantasma nella Contea di Mono, in California. Si trova presso il Lundy Canyon, vicino alla parte ovest del Lago Lundy, ad un'altitudine di 7.858 piedi, pari a 2.395 m.\nPrende il nome da W.J. Lundy, proprietario di una segheria vicino al Lago Lundy. La segheria era il maggior fornitore di legname per la vicina Bodie.\n\"Lundy\" era anche il nome di un campo dove risiedevano i minatori nel 1879.\nNella citt\u00e0 fu attivo un ufficio postale dal 1880 al 1914."}
{"id": "2603807", "revid": "372624", "url": "https://it.wikipedia.org/wiki?curid=2603807", "title": "Madidi (parco nazionale)", "text": ""}
{"id": "2603808", "revid": "125810674", "url": "https://it.wikipedia.org/wiki?curid=2603808", "title": "Leon Wilkeson", "text": "Biografia.\nPrimi anni.\nLeon nacque a Newport (Rhode Island), ma dopo pochi mesi dalla nascita si trasfer\u00ec a Jacksonville in Florida. Sin da piccolo una delle band che pi\u00f9 ammirava erano i Beatles, e il suo idolo era Paul McCartney. Cominci\u00f2 a suonare il basso all'et\u00e0 di 14 anni; frequentando la scuola fece amicizia con un ragazzo e questo gli disse che suo fratello cercava un bassista per la sua band: costui era Ronnie Van Zant. Cos\u00ec Leon suonava il basso e faceva la seconda voce nell'allora gruppo locale di Ronnie, i Collegiates, da cui per\u00f2 si separ\u00f2 presto per entrare a far parte di un altro gruppo locale: i King James Version. In questo periodo cominci\u00f2 ad apprendere gli stili bassistici di Jack Bruce, John Paul Jones, Jack Casady, Phil Lesh e Berry Oakley, cos\u00ec nei primi anni settanta Leon divenne uno dei bassisti pi\u00f9 ricercati di tutta Jacksonville. Nel 1972 Ronnie chiese a Leon se fosse disponibile per ricoprire il ruolo di bassista nella sua nuova band: i Lynyrd Skynyrd.\nI Lynyrd Skynyrd.\nNel 1972 Leon era in competizione con Ed King per diventare bassista degli Skynyrd. Inizialmente la scelta cadde su Ed, che incise da bassista il primo album della band: \"(pronounced 'l\u0115h-'n\u00e9rd 'skin-'n\u00e9rd)\", ma dopo averlo ascoltato Ronnie disse che era il bassista peggiore che avesse mai incontrato e lo spost\u00f2 alla terza chitarra, prendendo cos\u00ec definitivamente Leon al basso. Cos\u00ec da bassista insieme agli Skynyrd registr\u00f2 i successivi album quali \"Second Helping, Nuthin' Fancy, Gimme Back My Bullets\" e \"Street Survivors\". Durante questo periodo compr\u00f2 un basso Fenderbird da John Entwistle. Questo basso fu usato da Leon per i tour di \"Second Helping\" nel 1975. Oltre che con i Lynyrd fu chiamato anche in alcuni tour di band come 38 Special, Blackfoot, ecc. Il 20 ottobre del 1977 fu coinvolto anche lui nell'incidente aereo che uccise alcuni membri della band, tra cui l'amico fraterno Ronnie e Steve Gaines; Leon fu ferito gravemente e rischi\u00f2 che gli amputassero un arto. Dopo l'incidente fin\u00ec l'avventura di Leon con gli originali Skynyrd.\nDopo i Lynyrd Skynyrd.\nDopo la fine della band Leon partecip\u00f2 al progetto solista di Allen Collins, gli Allen Collins band, con cui incise solo un album. Dopo gli Allen Collins band Leon fece un tour con la band Christian rock Vision. Nel 1987 gli ex membri dei Lynyrd decisero di riunirsi con alla voce Johnny Van Zant, fratello minore di Ronnie. Il tour doveva essere solo un tributo ai vecchi Lynyrd, ma visto il successo i Lynyrd decisero di scrivere nuovi pezzi. Verso la fine degli anni '90 Leon fu trovato in overdose dal chitarrista Ed King, che riusc\u00ec a rianimarlo e portarlo in ospedale. Dopo l'episodio Leon decise di continuare i progetti con i Lynyrd Skynyrd.\nLa morte.\nIl 27 luglio del 2001 Leon venne trovato morto nella sua camera d'albergo a Ponte Vedra Beach in Florida: aveva 49 anni. Contrariamente a quello che si pu\u00f2 pensare Leon mor\u00ec per cause naturali, pare per arresto cardiaco. Nonostante tutto i Lynyrd decisero di continuare anche senza di lui, sostituendolo con Ean Evans (deceduto nel 2009). In uno degli album della nuova formazione dei Lynyrd (Vicious Cycle del 2003) \u00e8 contenuto un pezzo dedicato alla memoria di Leon (Mad Hatter).\nCuriosit\u00e0.\nDopo il terribile incidente Wilkeson strinse un grande rapporto di amicizia con gli AC/DC, che aveva conosciuto e con cui aveva gi\u00e0 fraternizzato pochi mesi prima durante la prima tourn\u00e9e americana della band australiana, i cui componenti si recarono in ospedale per visitare il bassista; in seguito lo portarono anche con loro per qualche data del tour."}
{"id": "2603809", "revid": "119206201", "url": "https://it.wikipedia.org/wiki?curid=2603809", "title": "Premio Pirandello", "text": "Il Premio Nazionale di Teatro Luigi Pirandello \u00e8 un riconoscimento che viene assegnato con scadenza biennale a drammaturghi, studiosi, attori e registi che si sono distinti in campo teatrale.\nStoria.\nIl Premio Luigi Pirandello nasce a Palermo nel 1966, su impulso di Ferdinando Stagno d'Alcontres, a quel tempo presidente della \"Cassa centrale di risparmio Vittorio Emanuele per le province siciliane\". Lo scopo dichiarato \u00e8 di ricordare e celebrare l'opera del drammaturgo siciliano, traendo spunto dal centenario della sua nascita. Dal 1966, con cadenza biennale, il \"Pirandello\" \u00e8 stato organizzato dalla banca Sicilcassa e poi dalla \"Fondazione Lauro Chiazzese\" della Sicilcassa, con il patrocinio della Presidenza della Repubblica. E infatti, proprio il Quirinale, per anni, \u00e8 la sede in cui si svolge la cerimonia di premiazione. L'ultima edizione del suo primo \"ciclo\" \u00e8 datata 1997, sotto la presidenza di Giovanni Macchia.\nNegli anni, il premio \u00e8 stato attribuito a drammaturghi e registi che hanno fatto grande il teatro italiano e internazionale: a ottenere il riconoscimento, infatti, nelle varie edizioni sono stati, fra gli altri nomi quali Vittorio Gassman, Ingmar Bergman, Eduardo de Filippo, Luca Ronconi, Giorgio Strehler, Dario Fo, Bernard Minetti, Eugenio Barba, Harold Pinter, Tadeusz Kantor ed Elvio Porta.\nNel 2008, a distanza di undici anni dall'ultima edizione, la Fondazione Banco di Sicilia - oggi \"Fondazione Sicilia\" - gi\u00e0 promotrice del Premio Mondello e del festival letterario Mondello Giovani) che ha inglobato la Fondazione Lauro Chiazzase -, acquisisce la titolarit\u00e0 del premio e rilancia il concorso, che ritorna in auge, con centinaia di opere presentate per le varie sezioni. Queste si suddividono in un \"Premio nazionale di Teatro\", un \"Premio Internazionale\", un premio per il \"saggio critico-storico\" e uno per il \"saggio filologico\" . &lt;br&gt;\nLa cerimonia di premiazione della diciannovesima edizione si \u00e8 svolta a fine 2012, per celebrare, in questo modo, la figura di Pirandello in occasione del novantesimo anniversario della prima rappresentazione dell'Enrico IV, che and\u00f2 in scena nel 1922 al Teatro Manzoni di Milano: \"\"In questo modo\" - si legge nella motivazione - \"il Premio Pirandello vuole sottolineare la volont\u00e0 di guardare alle nuove tendenze del teatro italiano e internazionale, valorizzando, al contempo, la tradizione e l'Opera pirandelliana\"\".\nLa giuria del \"Premio Pirandello\", presieduta da Gianni Puglisi, \u00e8 attualmente composta da Giorgio Albertazzi, Paolo Bosisio, Pietro Carriglio, Michele Guard\u00ec, Paolo Mauri, Maurizio Scaparro ed Elisabetta Sgarbi (dal 2015\nnella giuria anche Roberto Alajmo e Alessandro Preziosi)."}
{"id": "2603811", "revid": "298229", "url": "https://it.wikipedia.org/wiki?curid=2603811", "title": "Campionati europei di atletica leggera 1934", "text": "I I campionati europei di atletica leggera si sono tenuti a Torino, in Italia, dal 7 al 9 giugno 1934 allo stadio municipale Benito Mussolini con gare esclusivamente maschili.\nNazioni partecipanti.\nTra parentesi, il numero di atleti partecipanti per nazione."}
{"id": "2603812", "revid": "767487", "url": "https://it.wikipedia.org/wiki?curid=2603812", "title": "Ast\u00e9rix (satellite)", "text": "Il satellite Ast\u00e9rix fu il primo satellite artificiale francese.\nFu lanciato il 26 novembre 1965 con un razzo Diamant dalla base di Hammaguir in Algeria. Il satellite fu chiamato originariamente \"A-1\" essendo il primo satellite dell'Esercito francese (A sta per Arm\u00e9e), ma poi fu ribattezzato \"Ast\u00e9rix\" come il popolare personaggio dei fumetti. Il perigeo del satellite \u00e8 molto alto, per cui si ritiene che rientrer\u00e0 nell'atmosfera tra qualche secolo.\nCon questo satellite la Francia divenne il quinto Paese ad avere lanciato un satellite artificiale dopo URSS (Sputnik 1, 1957), Stati Uniti (Explorer 1, 1958), Canada (Alouette 1, 1962) e Italia (San Marco 1, 1964), ma fu il terzo Paese dopo URSS e USA ad effettuare il lancio con un proprio razzo vettore (i satelliti di Canada e Italia vennero lanciati con razzi vettore forniti dalla NASA)."}
{"id": "2603818", "revid": "729019", "url": "https://it.wikipedia.org/wiki?curid=2603818", "title": "Vickers Victoria", "text": "Il Vickers Victoria (identificazione di fabbrica Type 56) era un aereo da trasporto militare bimotore e biplano, sviluppato dalla divisione aeronautica dell'azienda britannica Vickers Limited negli anni venti.\nProgetto derivato dal bombardiere Vickers Virginia, venne utilizzato dalla Royal Air Force tra la fine del decennio e l'inizio di quello successivo.\nStoria del progetto.\nAnalogamente a quanto gi\u00e0 avvenuto in precedenza per il Vickers Vimy, dal quale vennero sviluppati i velivoli da trasporto Vimy Commercial e Vernon, il Victoria venne sviluppato, come velivolo da trasporto, dal bombardiere Virginia.\nIl primo prototipo, \"Type 56 Victoria Mk.I\", venne portato in volo il 22 agosto del 1922 e riprendeva le linee del progetto originale, tranne che per la grande fusoliera di sezione ellittica, destinata ad ospitare 22 soldati completamente equipaggiati. La motorizzazione di questo grande biplano era affidata a due motori Napier Lion (in questa prima fase, del modello \"IXA\", da 450 hp).\nLa prima versione di serie \"Type 117 Victoria Mk.III\", preceduta da un secondo prototipo definito \"Type 81 Victoria Mk.II\", introduceva un disegno alare con leggera freccia nei tronchi alari esterni.\nLa versione successiva, \"Type 145 Victoria Mk.IV\", fu costruita in un solo esemplare che fu il primo a presentare la struttura delle ali in metallo. Questo velivolo fu anche il solo a montare motori radiali Bristol Jupiter (9 cilindri dalla potenza di 435\u00a0hp). Alcuni velivoli della serie precedente, pur mantenendo la diversa motorizzazione, vennero aggiornati con la struttura alare metallica.\nLa principale variante di produzione fu rappresentata dal \"Type 169 Victoria Mk.V\" che, mantenendo la struttura alare metallica ed introducendo piani verticali completamente mobili, era motorizzata con la versione \"VIIB\" dei Napier Lion (da 570\u00a0hp).\nInfine venne prodotto il \"Type 262 Victoria Mk.VI\", che montava motori radiali Bristol Pegasus II L3 (nuovamente radiali a 9 cilindri), capaci di 622\u00a0hp. Da quest'ultima serie di velivoli, mantenendo la motorizzazione radiale, prese origine il \"Type 264\", ribattezzato Valentia.\nTecnica.\nIl Vickers Victoria era un biplano bimotore, inizialmente di struttura interamente lignea e con le due ali con la medesima apertura. La fusoliera, di forma ellittica, era molto ampia e poteva ospitare fino a 22 soldati completamente equipaggiati. I due piloti erano alloggiati nella parte superiore della prua, in abitacoli affiancati ed aperti.\nNelle versioni di maggior produzione (Mk V e Mk VI) le ali vennero realizzate con struttura metallica ed assunsero un leggero andamento a freccia, nella parte pi\u00f9 esterna dei tronchi.\nI motori, agganciati a montanti ed installati a met\u00e0 fra i due piani alari, nelle versioni realizzati in maggior numero di esemplari erano due \"W 12\" Niper Lion, ma vennero realizzati anche esemplari dotati di motori radiali (Bristol Jupiter o Bristol Pegasus).\nImpiego operativo.\nA partire dal 1926 i Victoria vennero impiegati dalla Royal Air Force, prevalentemente in Medio Oriente ed in India.\nUn numero ristretto di esemplari prest\u00f2 servizio nei reparti basati in Gran Bretagna; sicuramente degno di nota l'impiego di un esemplare di Victoria presso la Central Flying School della RAF, utilizzato per l'addestramento al volo cieco grazie all'ampiezza della fusoliera che era in grado di ospitare tutte le apparecchiature necessarie.\nL'impiego operativo di maggior rilevanza fu certamente la realizzazione del ponte aereo (messo in atto tra la fine del 1928 ed i primi mesi del 1929) tra Kabul e Peshawar: a partire dal 23 dicembre del 1928 i Vickers Victoria del 70th Squadron (affiancati da Airco DH.9 e Handley Page Hinaidi) a seguito di disordini nella capitale afghana che portarono all'allontanamento dell'emiro, effettuarono voli per complessive 28\u00a0160 miglia (45\u00a0320 km), per consentire l'evacuazione di civili europei, dei diplomatici inglesi e della corte rimossa ."}
{"id": "2603819", "revid": "1719883", "url": "https://it.wikipedia.org/wiki?curid=2603819", "title": "Atto puro", "text": ""}
{"id": "2603825", "revid": "287204", "url": "https://it.wikipedia.org/wiki?curid=2603825", "title": "Kriss Donald", "text": "Rapimento e uccisione.\nIl 15 marzo 2004 Donald Kriss fu rapito in Kenmure Street da cinque uomini pakistani appartenenti ad una gang locale guidata da Imran Shahid: il rapimento doveva essere una risposta ad un attacco subito da Shahid presso un locale notturno nel centro di Glasgow la notte precedente da parte di un gruppo di ragazzi scozzesi, e Donald fu scelto in quanto \"ragazzo bianco dell'area di McCulloch Street\", nonostante non fosse affatto coinvolto nell'episodio al locale notturno della sera precedente, n\u00e9 membro di alcuna banda giovanile. Donald fu tenuto in auto per circa trecento chilometri, inizialmente fino a Dundee, mentre i rapitori cercavano una casa dove nasconderlo, e poi, non avendola trovata, di nuovo a Glasgow, a Clyde Walkway, vicino al centro sportivo Celtic Football Club. Qui, tenendolo per le braccia, lo pugnalarono tredici volte: Donald riport\u00f2 lesioni interne a tre arterie, ad un polmone, al fegato e ad un rene. Fu castrato, gli venne tagliata la lingua, fu ricoperto di benzina, gli fu dato fuoco e fu lasciato morire nelle fiamme. \nDopo l'omicidio, alcuni tra i rapitori lasciarono il Regno Unito, per cercare rifugio in Pakistan. Tre sospettati furono arrestati in Pakistan nel luglio 2005 ed estradati in Gran Bretagna in ottobre, grazie anche all'intervento di Mohammed Sarwar, deputato alla Camera dei Comuni per la circoscrizione di Glasgow centrale. La polizia pakistana riusc\u00ec, intanto, a catturare due dei fuggitivi, seppur con molte difficolt\u00e0. Inoltre, non c'era un trattato di estradizione fra il Pakistan e la Gran Bretagna, per cui fu inusuale che l'estradizione venisse concessa, anche per l'intervento del gi\u00e0 citato Sarwar. Ci furono numerose complicazioni diplomatiche attorno al caso, incluse apparenti divergenze tra l'attivit\u00e0 di membri del governo e quelle ufficiali inerenti alla diplomazia.\nArresto e processo.\nInizialmente, due uomini furono arrestati per il crimine. Uno di loro, Daanish Zahid, fu giudicato colpevole dell'omicidio di Kriss Donald il 18 novembre 2004, diventando cos\u00ec la prima persona ad essere condannata per omicidio con moventi razziali nella storia della Scozia. L'altro, Zahid Mohammed, ammise il coinvolgimento nel rapimento e di aver mentito alla polizia; fu condannato a cinque anni di prigione e fu rilasciato dopo aver scontato met\u00e0 della pena, deponendo durante il processo contro i rimanenti tre imputati. Questi, Imran Shahid, Zeeshan Shahid e Mohammed Faisal Mustaq, furono accusati di omicidio nell'ottobre 2005, dopo essere stati estradati dal Pakistan.\nIl loro processo inizi\u00f2 il 2 ottobre 2006 in Scozia. L'8 novembre successivo i tre uomini, che si dichiararono innocenti, furono giudicati colpevoli di rapimento e omicidio per motivazioni razziali dall'Alta Corte di Edimburgo: furono condannati all'ergastolo, con la raccomandazione che i fratelli Shahid scontassero la pena per un minimo di venticinque anni e Mushtaq per almeno ventidue.\nControversie.\nLa BBC \u00e8 stata criticata da alcuni per aver trasmesso poche informazioni sull'omicidio di Donald, parlandone solo tre volte nel telegiornale nazionale, e, quindi di aver poi confinato il caso nei telegiornali locali scozzesi. Pur ammettendo che la BBC avesse sbagliato nel trattare il caso (\"got it wrong\"), il responsabile dell'informazione, Fran Unsworth, neg\u00f2 le insinuazioni che la razza di Donald avesse giocato un ruolo nella mancanza di reportage.\nIl British National Party fu accusato dal Primo Ministro Scozzese Jack McConnell, dal Labour Party, da membri del parlamento scozzese MSPs, sindacalisti ed esponenti della societ\u00e0 civile di cercare di trarre vantaggi politici dal caso. Un articolo del giornale \"The Scotsman\", invece, riport\u00f2 la mancanza di risposte delle autorit\u00e0 circa le tensioni razziali e che le forze di polizia - Strathclyde Police - si sentivano spinte ad abbandonare le attivit\u00e0 investigative sulle bande giovanili asiatiche della zona - Operation Gadher - per timore di offendere le minoranze etniche.\nL'8 novembre 2006 anche Bashir Maan, un importante esponente della comunit\u00e0 pakistana locale, dichiar\u00f2 in televisione, alla BBC, che la polizia era ben a conoscenza della attivit\u00e0 delle gang pakistane a Glasgow, ma era riluttante a prendere provvedimenti per paura di essere accusata di razzismo. Gi\u00e0 nel gennaio 2005, in un'intervista ad un giornale scozzese, egli aveva dichiarato che \"paura e intimidazioni\" (\"fear and intimidation\") avessero permesso a bande giovanili asiatiche di creare problemi in alcune parti della citt\u00e0. Nello stesso articolo \u00e8 citato un ex ufficiale della polizia di Strathclyde, critico verso una \"cultura del politicamente corretto\" (\"a culture of political correctness\") che consente alle gang criminali di svilupparsi incontrastate.\nMohammed Sarwar non si ricandid\u00f2 pi\u00f9 alle elezioni politiche successive, dopo aver ricevuto minacce di morte per il suo ruolo nel favorire l'estradizione dei tre sospetti dal Pakistan.\nLa band di Glasgow Glasvegas ha scritto la canzone \"Flowers and Football Tops\" (\"Fiori e maglie da calcio\") in memoria dell'omicidio di Kriss Donald."}
{"id": "2603826", "revid": "332094", "url": "https://it.wikipedia.org/wiki?curid=2603826", "title": "Vickers Type 170 Vanguard", "text": ""}
{"id": "2603829", "revid": "339392", "url": "https://it.wikipedia.org/wiki?curid=2603829", "title": "Mstislav Keldysch", "text": ""}
{"id": "2603839", "revid": "1392847", "url": "https://it.wikipedia.org/wiki?curid=2603839", "title": "La voce umana", "text": "La voce umana (titolo originale: \"La Voix humaine\") \u00e8 un'opera teatrale dello scrittore francese Jean Cocteau del 1930.\nTrama.\nIn scena \u00e8 presente solamente una donna al telefono. L'opera rappresenta una complicata rottura di un rapporto d'amore. La donna, dopo essere stata lasciata, telefona al suo amante (del quale non si sente mai la voce all'altro capo del telefono) che ama ancora. La protagonista tenta anche il suicidio. A causa del basso livello del servizio telefonico di Parigi di quel tempo la conversazione viene interrotta pi\u00f9 volte."}
{"id": "2603843", "revid": "114374559", "url": "https://it.wikipedia.org/wiki?curid=2603843", "title": "La voce umana (opera)", "text": "La voce umana (titolo originale: \"La voix humaine\") \u00e8 una \"trag\u00e9die lyrique\" in atto unico del compositore francese Francis Poulenc, derivata dalla \"pi\u00e8ce\" omonima di Jean Cocteau, che firma il libretto. L'opera fu scritta nel 1958 e fu messa in scena per la prima volta il 6 febbraio 1959 dal soprano Denise Duval diretta da Georges Pr\u00eatre alla salle Favart del Th\u00e9\u00e2tre national de l'Op\u00e9ra-Comique di Parigi.\nPer il Teatro alla Scala di Milano la prima italiana di \"La voce umana\" \u00e8 stata il successivo 18 febbraio alla Piccola Scala con la Duval diretta da Nino Sanzogno.\nNel Regno Unito la premi\u00e8re \u00e8 stata il 30 agosto 1960 con la Duval nel King's Theatre di Edimburgo per il Glyndebourne Festival Opera con la Royal Philharmonic Orchestra.\nIn Australia la premi\u00e8re \u00e8 stata nel 1962 ad Adelaide.\nAl Teatro Verdi (Trieste) la prima \u00e8 stata nel 1968 con Magda Olivero.\nAl Teatro La Fenice di Venezia la prima \u00e8 stata nel 1970 diretta da Nicola Rescigno con la Olivero.\nAl Teatro dell'Opera di Roma la prima \u00e8 stata l'8 giugno 1971, diretta da Marcello Panni, con Virginia Zeani. \nAl San Francisco Opera va in scena nel 1979 con la Olivero.\nAll'Opera di Chicago va in scena nel 1982 diretta da Carlo Felice Cillario.\nAl Teatro Regio di Torino \"La voix humaine\" va in scena nel 1999 con Renata Scotto in lingua originale.\nAll'Auditorium Niccol\u00f2 Paganini di Parma \"La voix humaine\" va in scena nel 2016 con Anna Caterina Antonacci in lingua originale e l'accompagnamento della Filarmonica Arturo Toscanini. Direzione di Jean-Luc Tingaud.\nTrama.\nL'opera si ambienta a Parigi in una squallida camera da letto, sul cui pavimento giace esanime la protagonista della quale non viene mai fatto il nome e sar\u00e0 indicata come una generica \"Lei\" (\"Elle\"). La donna viene svegliata dallo squillo del suo telefono: dopo due chiamate di persone che hanno sbagliato numero, viene contattata dal suo amante, e i due avranno una lunga e dolorosa conversazione a proposito della loro relazione terminata da poco; la telefonata sar\u00e0 spesso interrotta a causa della cattiva ricezione e da alcune interferenze; inoltre lo spettatore sentir\u00e0 solo ci\u00f2 che dice la donna, intuendo le battute dell'amante dai suoi silenzi e dalle risposte che Lei gli d\u00e0.\nL'inizio del dialogo \u00e8 ai limiti della banalit\u00e0: tra frasette sdolcinate e luoghi comuni romantici, Lei racconta all'uomo di essere appena tornata da una cena con la sua amica Martha, e di aver poi preso un sonnifero a causa di un'emicrania. Presto per\u00f2 i toni si fanno pi\u00f9 tesi: l'uomo le chiede indietro alcuni effetti personali che ha lasciato a casa sua e Lei promette che glieli restituir\u00e0; parlando della fine della loro storia, Lei se ne assume tutta la colpa, poi prende a rievocare tristemente i loro momenti felici, tra i quali la gita a Versailles durante la quale si sono conosciuti, ma a questo punto cade la linea.\nLei tenta di ricontattare il suo ex telefonando a casa sua, ma scopre che lui non si trova l\u00ec: \u00e8 lui che la richiama subito dopo, spiegandole di essere in un ristorante. A quel punto Lei, gi\u00e0 molto provata, gli rivela di aver mentito circa ci\u00f2 che ha fatto poco prima: non \u00e8 uscita con Martha, ma si era preparata per venire sotto casa sua e attenderlo per parlargli; non trovando il coraggio di farlo, aveva preso dodici pastiglie di tranquillanti con l'intenzione di suicidarsi, ma si era poi salvata grazie all'intervento di Martha e di un suo amico medico. L'amante di Lei reagisce con freddezza a questa notizia e sposta subito il discorso su un altro argomento, il proprio cane, rimasto a casa di Lei. Poco dopo la telefonata si interrompe di nuovo, stavolta a causa dell'interferenza della donna che aveva sbagliato numero all'inizio del dramma, ma che ora si rivela inquietantemente interessata a spiare il discorso tra i due ex-amanti.\nL'uomo la richiama, ma a questo punto Lei \u00e8 quasi completamente fuori di s\u00e9: dai rumori di fondo ha compreso che lui non si trovi, come ha detto, in un ristorante, ma probabilmente a casa di una sua nuova partner. L'uomo inizia a incalzarla perch\u00e9 riagganci; Lei, ormai conscia che quella telefonata sia l'unico filo che la tiene unita al suo amante, decide di troncare con un solo gesto la chiamata, la relazione e, probabilmente, anche la propria vita: si stringe il filo del telefono al collo. Come ultima richiesta al suo antico amore, poich\u00e9 questi ha in precedenza detto di dover andare a Marsiglia nei giorni seguenti, Lei lo implora di non alloggiare nello stesso albergo dove hanno dormito insieme tempo prima, ormai consapevole che vi si recher\u00e0 con la sua nuova donna. Dopodich\u00e9 \u00e8 lei a chiedergli insistentemente di chiudere la telefonata, e al suo saluto non pu\u00f2 che rispondere balbettando \"Ti amo\", mentre scivola nel proprio letto e lascia cadere il ricevitore, probabilmente strangolata dal filo del telefono.\nCaratteristiche.\nNell'opera, della durata di circa 40 minuti, la suoneria del telefono prevista dal testo di Cocteau viene resa attraverso uno xilofono. L'opera, in forma di monologo, prevede lunghi passaggi di canto senza accompagnamento musicale."}
{"id": "2603853", "revid": "1723025", "url": "https://it.wikipedia.org/wiki?curid=2603853", "title": "Ordine al merito della Repubblica austriaca", "text": "L'Ordine al Merito della Repubblica Austriaca o Gran Decorazione d'Onore \u00e8 un ordine cavalleresco statale conferito dalla Repubblica d'Austria.\nStoria.\nL'Ordine venne fondato nel 1952 col nome di \"Decorazione d'Onore al Servizio della Repubblica d'Austria\" e fu il primo ordine cavalleresco fondato in Austria dopo il crollo della monarchia asburgica.\nEsso venne creato per premiare quanti si fossero distinti al servizio dell'Austria, fossero essi austriaci o stranieri, uomini o donne. Le nomine avvengono per mano del Presidente della Repubblica che conferisce le decorazioni in concordanza col parere dell'Assemblea Nazionale. Sede dell'Ordine \u00e8 il palazzo presidenziale, la Hofburg, che rappresenta il simbolo stesso dell'unit\u00e0 nazionale.\nOrdinamento.\nL'Ordine, sebbene sia il principale ordine cavalleresco e di merito statale, \u00e8 profondamente articolato per premiare tutti i meriti dal pi\u00f9 alto al pi\u00f9 basso con precise distinzioni. Tra parentesi viene indicato, dopo il nome in lingua originale, anche il titolo corrispondente nella nomenclatura internazionale. I gradi dell'Ordine sono:"}
{"id": "2603860", "revid": "287204", "url": "https://it.wikipedia.org/wiki?curid=2603860", "title": "Giovanni Andrea De Magistris", "text": ""}
{"id": "2603861", "revid": "1381093", "url": "https://it.wikipedia.org/wiki?curid=2603861", "title": "English Racing Automobiles", "text": "L\u2019English Racing Automobiles (ERA) \u00e8 stata una casa automobilistica britannica attiva tra il 1933 ed il 1954 che produceva vetture da competizione. Ha partecipato a tre campionati di Formula 1 (nella stagione 1950, nel 1951 e nel 1952).\nIl marchio ERA appartiene ad un costruttore britannico di kit-car (le kit-car sono automobili \u201cin scatola di montaggio\u201d, dove \u00e8 il cliente a costruirle per conto suo).\nLa storia prima della seconda guerra mondiale.\nLa ERA \u00e8 stata fondata da Humphrey Cook, Raymond Mays e Peter Berthon nel novembre del 1933 a Bourne, nel Lincolnshire, vicino a Eastgate House, dimora di Raymond Mays. La loro ambizione era di costruire modelli monoposto che confermassero il dominio britannico nelle competizioni europee.\nLa ERA partecip\u00f2 al Campionato mondiale di Formula 1 per tre stagioni, ma quando i costi divennero proibitivi, la Casa automobilistica britannica punt\u00f2 sulla classe voiturette con un motore da 1500 cm\u00b3 di cilindrata sovralimentato. Humphrey Cook finanzi\u00f2 l'operazione, con un dispendio di risorse non indifferente ed impegnando le ricchezze di famiglia, vale a dire la Cook Son &amp; Co di St Paul's Churchyard, Londra, un'azienda commerciante in drappeggi. Peter Berthon fu il responsabile della progettazione delle vetture, mentre Raymond Mays fu il pilota principale, avendo gi\u00e0 corso con successo con Vauxhall, Bugatti e Riley.\nUn nuovo telaio fu progettato dal famoso Reid Railton (che progett\u00f2 con successo la \u201cBluebird\u201d, automobile che conquist\u00f2 il record di velocit\u00e0 terrestre con Malcolm Campbell alla guida), e fu costruito da Thomson &amp; Taylor di Brooklands. Il motore era basato sul collaudato sei cilindri Riley, sebbene fosse stato sensibilmente modificato in pi\u00f9 punti. Furono anche previsti un pi\u00f9 robusto albero a gomiti con supporto di banco prodotto dalla Hyatt Roller, ed una testata in alluminio completamente nuova. Il propulsore fu sovralimentato con un compressore progettato da Murray Jamieson, che lavor\u00f2 anche per Mays &amp; Berthon sulla \"White Riley\". I motori ERA erano stati progettati con tre cilindrate, 1500 cm\u00b3, 1100\u00a0cm\u00b3 e 2000\u00a0cm\u00b3, quest'ultimo derivato dal 1500. Esso usava il metanolo come combustibile, e la versione da 1500\u00a0cm\u00b3 produceva 180-200 bhp di potenza, mentre quello da 2000\u00a0cm\u00b3 di cilindrata ne erogava 250-275\u00a0bhp.\nI fratelli George e Jack Gray guidarono la versione monoposto, progettata da Piercy, che ide\u00f2 la carrozzeria per la \u201cBluebird\u201d di Malcolm Campbell.\nLa prima ERA che partecip\u00f2 alle gare automobilistiche, numero di telaio R1A, fu presentata al pubblico ed alla stampa il 22 maggio 1934. All'inizio ebbe problemi al telaio, e richiese diversi interventi migliorativi che raggiunsero lo scopo sperato. Entro la fine dell'anno, infatti, l'ERA vinse molte gare contro i marchi automobilistici pi\u00f9 blasonati. Nel 1935, al N\u00fcrburgring, la ERA conquist\u00f2 la prima, terza, quarta quinta posizione. Alla fine del decennio, con piloti del calibro di Richard Seaman, la ERA domin\u00f2 la classe voiturette.\nDue principi thailandesi, Chula Chakrabongse e Bira Birabongse, guidarono un'ERA e divennero famosi come \"Hanuman\" e come \"Romolo e Remo\". Guidarono per una loro squadra e non per la ERA. Essa era operativa grazie al \u201cThe White Mouse Garage\u201d.\nLa pi\u00f9 moderna ERA tipo-E appar\u00ec poco prima dello scoppio della seconda guerra mondiale ma non fu completamente sviluppata.\nLa storia dopo la seconda guerra mondiale.\nIl secondo conflitto mondiale impose uno stop alle gare automobilistiche in Europa, e lo stabilimento della ERA di Bourne fu convertito in sito produttivo di parti di aerei. Quando alla fine della guerra le competizioni ripresero, Berthon e Mays si concentrarono sul progetto BRM.\nLa ERA riprese le attivit\u00e0 a Dunstable con una nuova propriet\u00e0: Leslie Johnson acquist\u00f2 la compagnia alla fine del 1947, insieme con uno dei tre esemplari della monoposto tipo-E.\nUna nuova autovettura da 1500 cm\u00b3 di cilindrata costruita per i Gran Premi, il tipo-G, corse le prime due stagioni del Campionato mondiale di Formula 1, ma senza successo. La squadra usava un motore Bristol per la stagione 1952, quando le squadre di Formula 2 contestarono in campionato. La vettura fu guidata da Stirling Moss, ma i risultati furono deludenti. Moss disse: \u201cIt was, above all, a project which made an awful lot of fuss about doing very little. By this time I was very disillusioned by the Clever Professor approach to racing car design. I would eventually learn that even the most brilliant concept could fail if the team concerned lacks the manpower and organization and money to develop the inevitable bugs out of it.\u201d (\u201cEsso \u00e8 stato, soprattutto, un progetto che ha destato molto scalpore ma con pochi risultati. Sono disilluso dall'approccio del professor Clever alla progettazione delle automobili. Ho imparato che persino il pi\u00f9 brillante progetto pu\u00f2 fallire se la squadra adopera poca manodopera, scarsa organizzazione e pochi investimenti\u201d).\nJohnson vendette le automobili alla Bristol, che us\u00f2 i modelli per la conquista della 24 Ore di Le Mans. Le vetture vinsero successivamente in diverse classi a met\u00e0 degli anni cinquanta. La ERA focalizz\u00f2 gli sforzi verso ricerca e sviluppo. Johnson vendette la compagnia alla Zenith Carburetters, che fu a sua volta venduta alla Solex, un'altra azienda che produceva carburatori.\nSebbene rinominata \"Engineering Research and Application Ltd\" e operante nella sezione ricerca e sviluppo, la ERA partecip\u00f2 marginalmente al mondo delle corse, ponendo il nome alla ERA Mini Turbo, una versione sovralimentata della Mini capace di raggiungere i 185 km/h di velocit\u00e0 massima.\nNel ventunesimo secolo.\nLa ERA nelle competizioni.\nLa stragrande maggioranza delle ERA pre-belliche sono ancora esistenti ed hanno una loro storia completa e documentata che ne attesta l'autenticit\u00e0. Partecipano a competizioni di auto storiche, nonostante molte di esse abbiano pi\u00f9 di settant'anni. I modelli sono associati al Shelsley Walsh Speed Hill Climb, una gara di scalata di una collina. La ERA vinse le prime edizioni del British Hill Climb Championship, pi\u00f9 precisamente nel 1947 e nel 1948. La ERA ha detenuto per molti anni il record di scalata di una collina per un'auto ante-guerra.\nLe esibizioni.\nC'\u00e8 un'esibizione permanente, inclusi veicoli ERA, al \u201cBourne Civic Society's heritage\u201d a Bourne.\nIl marchio ERA.\nUn costruttore britannico di kit-car, non collegato alle ERA voiturette e da Gran Premio, detiene la propriet\u00e0 del marchio ERA e produce automobili: una sportiva chiamata ERA 30, simile alle Lotus 23 e Lotus 30, ed una monoposto chiamata ERA HSS"}
{"id": "2603871", "revid": "484362", "url": "https://it.wikipedia.org/wiki?curid=2603871", "title": "Giovanni Andrea De Magistris (Como)", "text": ""}
{"id": "2603880", "revid": "126257", "url": "https://it.wikipedia.org/wiki?curid=2603880", "title": "ERA (automobilismo)", "text": ""}
{"id": "2603881", "revid": "486946", "url": "https://it.wikipedia.org/wiki?curid=2603881", "title": "Campbell's Hall of Fame Championships", "text": ""}
{"id": "2603883", "revid": "729019", "url": "https://it.wikipedia.org/wiki?curid=2603883", "title": "Neuroscienze computazionali", "text": "Le neuroscienze computazionali (anche note come neuroscienze teoriche o neuroscienze matematiche) sono la branca delle neuroscienze che utilizza modelli matematici ed astrazioni del cervello per comprendere i principi che governano lo sviluppo, la struttura, la fisiologia e le funzioni cognitive del sistema nervoso.\nLe neuroscienze computazionali si interessano ai modelli matematici biologicamente realistici dei neuroni e dunque differiscono da discipline neurofisiologicamente inverosimili come machine learning, connessionismo, intelligenza artificiale, o reti neurali artificiali.\nIn teoria, le neuroscienze computazionali sarebbero la sottobranca delle neuroscienze teoriche che utilizza simulazioni computazionali per validare e risolvere i modelli matematici. Tuttavia, la stragrande maggioranza dei modelli matematici neurobiologicamente realistici sono troppo complessi per essere risolti in maniera analitica, dunque i due termini sono essenzialmente sinonimi e possono essere usati in modo intercambiabile. Il termine \"neuroscienze matematiche\" \u00e8 a volte utilizzato come sinonimo di \"neuroscienze computazionali\" per sottolineare la natura quantitativa della disciplina."}
{"id": "2603892", "revid": "235890", "url": "https://it.wikipedia.org/wiki?curid=2603892", "title": "Backup band", "text": ""}
{"id": "2603893", "revid": "123716711", "url": "https://it.wikipedia.org/wiki?curid=2603893", "title": "Ordine dell'Aquila tedesca", "text": "L'Ordine dell'Aquila Tedesca (in tedesco \"Verdienstorden vom Deutschen Adler\") fu un ordine cavalleresco della Germania nazista.\nStoria.\nL'Ordine venne istituito il 1\u00ba maggio 1937 da Adolf Hitler. Cess\u00f2 di essere concesso con il crollo del nazismo, alla fine della seconda guerra mondiale, veniva concesso in prevalenza a diplomatici o personalit\u00e0 straniere considerati simpatizzanti del nazismo e come tali meritevoli di onore.\nInsegne e gradi.\nL'insegna dell'ordine consisteva in una croce maltese avente su ciascun angolo delle braccia una svastica sovrastata dall'aquila tedesca. Per la classe militare l'ordine poteva essere completato dall'aggiunta di due spade incrociate sul retro. Il nastro dell'ordine era rosso con una striscia bianca, nera e bianca su ciascun lato.\nDal 1937 al 1943 l'ordine presentava sei classi di merito:\nIn questo periodo venne realizzata anche una croce di Cavaliere di Gran Croce in oro con diamanti che venne concessa solamente a Benito Mussolini il 25 settembre 1937.\nIl 27 dicembre 1943 l'Ordine venne riorganizzato in nove classi di benemerenza:\nInsigniti notabili.\nGran Croce in oro e diamanti\nGran Croce\nAltre classi\nNumero di concessioni sconosciuto."}
{"id": "2603896", "revid": "110157", "url": "https://it.wikipedia.org/wiki?curid=2603896", "title": "Comitato Olimpico della Birmania", "text": "Il Comitato Olimpico della Birmania (ufficialmente, in inglese, \"Myanmar Olympic Committee\") \u00e8 l'organizzazione sportiva olimpica della Birmania, nata nel 1947 a Yangon.\nRappresenta questa nazione presso il Comitato Olimpico Internazionale (CIO) dal 1947 ed ha lo scopo di curare l'organizzazione ed il potenziamento dello sport in Myanmar e, in particolare, la preparazione degli atleti birmani, per consentire loro la partecipazione ai Giochi olimpici. L'associazione \u00e8, inoltre, membro del Consiglio Olimpico d'Asia.\nL'attuale presidente dell'organizzazione \u00e8 Thura Aye Myint, mentre la carica di segretario generale \u00e8 occupata da Thaung Htike."}
{"id": "2603905", "revid": "1543377", "url": "https://it.wikipedia.org/wiki?curid=2603905", "title": "Isabella Leong", "text": "Carriera.\nLeong fu scoperta dall'Emperor Entertainment Group come modella bambina. Pi\u00f9 tardi \u00e8 passata alla carriera canora, pubblicando il suo album di debutto, \"Isabella\", a soli 16 anni. \"Isabella\" non conquist\u00f2 il successo sperato, e Leong decise di dedicarsi alla recitazione.\nNel 2004, Leong \u00e8 apparsa come ospite nella serie televisiva \"Sunshine Heartbeat\". Nel 2005 ha fatto il suo debutto cinematografico nel film \"The Eye Infinity\", oltre ad essere apparsa in \"Bug Me Not!\", per il quale \u00e8 stata nominata come \"Migliore artista emergente\" agli Hong Kong Film Awards.\nNel 2006, Leong ha ottenuto il ruolo di protagonista nel film di successo \"Isabella\", grazie al quale ha avuto vari premi e nomination (una nomination come \"Miglior attrice\" agli \"Hong Kong Film Awards\", un premio come \"Miglior attrice\" al \"Fantasporto\" ed un premio come \"Miglior artista emergente al \"Golden Bauhinia Awards\"). Il film ha anche vinto il premio d'argento al Festival di Berlino per la miglior colonna sonora.\nAgli \"Hong Kong Film Awards\" del 2007, Leong ha ricevuto due nomination: una per \"Isabella\" e una per \"Diary\", come \"Miglior attrice di supporto\". Nel 2007 Leong ha recitato del film d'essai a sfondo lesbico Spider Lilies, insieme all'attrice e cantante pop taiwanese Rainie Yang. Spider Lilies \u00e8 stato visualizzato al Festival di Berlino, dove ha vinto il Premio Teddy come \"Miglior lungometraggio\".\nLeong ha avuto il suo primo ruolo in America in \"La mummia - La tomba dell'Imperatore Dragone\", uscito nei cinema nel 2008.\nBiografia.\nLeong \u00e8 nata a Macao il 23 giugno 1988, da madre cinese e padre discendente di una prominente famiglia di Macao di origini anglo-portoghesi. Leong ha lasciato gli studi all'et\u00e0 di 12 anni. La sua famiglia \u00e8 rimasta a Macao fin quando Isabella non ha compiuto 15 anni.\nNel 2009 Leong ha avuto un figlio con il miliardario di Hong Kong Richard Li, figlio di Li Ka-Shing. Dopo la nascita del figlio, a Leong sono state donate due tenute a San Francisco, oltre che 50 milioni di dollari. La famiglia Li le ha anche fornito cinque guardie del corpo, quattro tate a tempo pieno ed un dipendente personale.\nPer la nascita del bambino \u00e8 stato organizzato un banchetto della durata di tre giorni consecutivi, dal 9 all'11 luglio 2009, al quale hanno partecipato alcune grandi celebrit\u00e0 come Stanley Ho e la sua seconda moglie Lam Wan Ying, e Tsang Yam Pui con sua moglie. Il banchetto \u00e8 costato pi\u00f9 di 3 milioni di dollari.\nLa lingua nativa di Leong \u00e8 il cantonese, ma l'attrice si diletta nel parlare altre lingue; in particolare, per il film taiwanese \"Spider Lilies\", ha imparato e parlato un cinese molto credibile. Inoltre, ha imparato l'inglese per il suo debutto hollywoodiano, \"La mummia - La tomba dell'Imperatore Dragone\".\nDisputa per il contratto con la EEG.\nL'Emperor Entertainment Group ha intentato una causa, il 3 aprile 2008, all'Alta Corte di Hong Kong per chiedere la restituzione dei danni causati dalla Leong, che ha interrotto il contratto decennale che sua madre aveva firmato per lei quando l'attrice aveva solo 12 anni. La Leong ha risposto con un writ contro la compagnia, il 27 aprile.\nLa battaglia legale tra la Leong e la EEG si \u00e8 conclusa nel novembre del 2008, con una transazione trasgiudiziale che ha permesso alla cantante di \"perseguire liberamente la propria carriera\".\nPremi vinti.\nFantasporto (2006)\nGolden Bauhinia Awards (2006)\nNomination.\nHong Kong Film Awards (2005)\nHong Kong Film Awards (2007)\nHong Kong Film Awards (2007)\nGolden Bauhinia Awards (2007)"}
{"id": "2603909", "revid": "827882", "url": "https://it.wikipedia.org/wiki?curid=2603909", "title": "Rock and roll revival", "text": "Il Rock &amp; roll revival rappresent\u00f2 la ripresa e la rinascita del genere rock &amp; roll degli anni cinquanta, in un'epoca riconducibile tra i fine anni sessanta e primi settanta.\nStoria.\nNel bel mezzo delle sperimentazioni della psychedelia e del progressive rock, il rock and roll revival rappresent\u00f2 un tentativo di ritornare al periodo del picco massimo del rock &amp; roll raggiunto nella met\u00e0 degli anni cinquanta. Questo movimento inizi\u00f2 a sorgere tra il 1969 e il 1970 quando vennero organizzati alcuni tour per i nostalgici del rock &amp; roll delle origini, che includevano artisti come The Coasters, The Drifters, Fats Domino, Little Richard, e Bill Haley and His Comets (molte di queste formazioni erano state alterate). Un gruppo in stile retr\u00f2 contemporaneo, i newyorkesi Sha Na Na, sfruttarono le loro esibizioni bizzarre e le loro particolari abilit\u00e0 nel reinterpretare i vecchi classici rock 'n' roll e R&amp;B per assicurarsi la costante apparizione in un programma tv. La popolarit\u00e0 degli Sha Na Na, nonostante fosse risultata modesta in termini di vendite (furono molto popolari per il loro programma televisivo andato in onda dal 1977 al 1981), ispir\u00f2 la formazione di diversi gruppi rock &amp; roll revival. \nUno dei periodi di massima popolarit\u00e0 del movimento venne raggiunta con la realizzazione del film di George Lucas \"American Graffiti\", nel 1972. \"American Graffiti\" divenne uno dei film dai maggiori incassi di tutti i tempi, mentre uno dei suoi interpreti, Ron Howard, entr\u00f2 nel cast della popolare serie tv, \"Happy Days\". Tuttavia, dalla met\u00e0 degli anni 70, la popolarit\u00e0 del revival e dei vecchi classici inizi\u00f2 a declinare, anche a causa del mancato interesse da parte dell'industria in favore di altri fenomeni musicali."}
{"id": "2603925", "revid": "422548", "url": "https://it.wikipedia.org/wiki?curid=2603925", "title": "Brandie Rae Rothwell", "text": ""}
{"id": "2603928", "revid": "228587", "url": "https://it.wikipedia.org/wiki?curid=2603928", "title": "Schnitzler", "text": ""}
{"id": "2603945", "revid": "27245904", "url": "https://it.wikipedia.org/wiki?curid=2603945", "title": "Lag Ba Omer", "text": ""}
{"id": "2603946", "revid": "27245916", "url": "https://it.wikipedia.org/wiki?curid=2603946", "title": "Haggad\u00e0", "text": ""}
{"id": "2603947", "revid": "765341", "url": "https://it.wikipedia.org/wiki?curid=2603947", "title": "Vetus Salina", "text": "Vetus Salina era un fortino romano di truppe ausiliarie che faceva parte della catena di postazioni militari presenti lungo il \"limes danubiano\" nel settore pannonico. Si trova in localit\u00e0 Adony, a sud della capitale dell'Ungheria, Budapest, una volta fortezza legionaria e capitale della provincia romana di Pannonia inferiore (l'antica \"Aquincum\")."}
{"id": "2603948", "revid": "380654", "url": "https://it.wikipedia.org/wiki?curid=2603948", "title": "Royal Rumble 2003", "text": "Royal Rumble 2003 \u00e8 stata la sedicesima edizione dell'omonimo pay-per-view di wrestling, prodotto dalla World Wrestling Entertainment. L'evento si \u00e8 svolto il 19 gennaio 2003 al Fleet Center di Boston. \u00c8 stata la prima edizione della Royal Rumble ad essere realizzata sotto il marchio WWE, ed \u00e8 stata la prima edizione a vedere coinvolti il roster di \"Raw\" e \"SmackDown!\". La colonna sonora dell'evento \u00e8 stata \"Falling Apart\" dei Trust Company.\nIl main event \u00e8 stato il royal rumble match a 30 uomini che ha incluso entrambi i roster, che \u00e8 stato vinto da Brock Lesnar dopo aver eliminato per ultimo The Undertaker. L'incontro principale del roster di \"Raw\" \u00e8 stato quello per il World Heavyweight Championship tra il campione Triple H e lo sfidante Scott Steiner, vinto da Steiner per squalifica. Per quanto riguarda il roster di \"SmackDown!\", l'incontro principale fu quello per il WWE Championship tra il campione Kurt Angle e lo sfidante Chris Benoit, che \u00e8 stato vinto da Angle per sottomissione. Nell\"'undercard\" si \u00e8 svolto un incontro di qualificazione per lil Royal Rumble match tra Brock Lesnar e Big Show, vinto da Lesnar.\nStoryline.\nLa costruzione del Royal Rumble match inizi\u00f2 a \"Raw\" del 23 dicembre 2002, quando il \"general manager\" di \"Raw\" Eric Bischoff discusse del Royal Rumble match a cui avrebbero partecipato 15 wrestler di \"Raw\" e 15 di \"SmackDown\", poich\u00e9 sarebbe stata la prima Royal Rumble dopo la \"brand extension\". La costruzione della Rumble continu\u00f2 il 2 gennaio a \"SmackDown\", dove venne mandata in onda una vignetta che annunciava il ritorno di The Undertaker e la sua partecipazione al Royal Rumble match. PI\u00f9 tardi quella sera, Paul Heyman annunci\u00f2 che Brock Lesnar e Big Show avrebbero lottato in un incontro di qualificazione per il Royal Rumble match alla Royal Rumble. Nella puntata di \"Raw\" del 6 gennaio, Chris Jericho e Shawn Michaels litigarono per chi avrebbe dovuto pescare il numero uno di entrata nel Royal Rumble match. Nella puntata di \"Raw\" del 13 gennaio, ebbe luogo un incontro di qualificazione per il Royal Rumble match in cui Jeff Hardy sconfisse Raven. Pi\u00f9 tardi quella notte, Jericho sconfisse Batista, Kane e Rob Van Dam in un Over the top Challenge ottenendo cos\u00ec il diritto di scegliere un numero di entrata a sua scelts. Jericho scelse il numero 2 in quanto il numero 1 era gi\u00e0 stato assegnato a Michaels.\nAd Armageddon, Kurt Angle vinse il WWE Championship contro Big Show dopo un'interferenza di Brock Lesnar. Prima di Armageddon, Angle promise a Lesnar che gli avrebbe fatto togliere la sospensione impostagli dopo le Survivor Series dalla General Manager di \"SmackDown\" Stephanie McMahon, se l'avesse aiutato a sconfiggere Big Show per il titolo. Nonostante Lesnar avesse aiutato Angle a vincere il titolo contro Big Show ad Armageddon, nella puntata di \"SmackDown\" del 19 dicembre 2002, Angle annunci\u00f2 che Lesnar non avrebbe ottenuto la sua opportunit\u00e0 titolata. Difatti, Angle disse che Paul Heyman (quand'egli era ancora il manager di Brock) aveva incluso nel contratto di Lesnar un accordo che non prevedeva alcuna futura opportunit\u00e0 titolata, proprio per lo stesso Lesnar, nel caso in cui fosse stato sconfitto da un altro cliente di Heyman. Ci\u00f2 avvenne, quando alle Survivor Series il nuovo cliente di Heyman, ossia Big Show, sconfisse Lesnar conquistando il WWE Championship. Cos\u00ec, Lesnar si trov\u00f2 fuori dal giro titolato. Pi\u00f9 tardi, in serata, Angle perse per squalifica in un match non titolato contro Chris Benoit, a causa dell'interferenza di Big Show che attacc\u00f2 Benoit. Lesnar si present\u00f2 sul ring in aiuto di Benoit ed attacc\u00f2 Angle, infortunandolo. Successivamente, Stephanie McMahon annunci\u00f2 un match tra Show e Benoit per determinare il primo sfidante al titolo di Angle alla Royal Rumble; il match fu vinto da Benoit.\nAlle Survivor Series, Scott Steiner ritorn\u00f2 in WWE dopo otto anni ed attacc\u00f2 Matt Hardy e Christopher Nowinski. Successivamente, Steiner scelse di firmare un contratto esclusivo con \"SmackDown\", ma poi decise di firmare per il roster di \"Raw\". Ad Armageddon, Triple H sconfisse Shawn Michaels in un Three Stages of Hell match, conquistando il World Heavyweight Championship. Nella puntata di \"Raw\" del 16 dicembre 2002, Triple H tenne una cerimonia in suo onore per la vittoria del titolo, ma venne interrotto da Steiner che annunci\u00f2 che all'interno del suo contratto vi era la possibilit\u00e0 di avere un'opportunit\u00e0 titolata. Cos\u00ec venne annunciato un match tra Triple H e Steiner, valido per il titolo di HHH, per la Royal Rumble.\nEvento.\nPrima della messa in onda dell'evento, Spike Dudley sconfisse Steven Richards a \"Sunday Night Heat\" dopo l'esecuzione della \"Dudley Dog\".\nMatch preliminari.\nIl primo match dell'evento fu tra Big Show e Brock Lesnar, in cui il vincitore avrebbe ottenuto la qualificazione per il Royal Rumble match. Dopo che Paul Heyman distrasse Lesnar, Big Show ne approfitt\u00f2 e colp\u00ec Lesnar con la \"Chokeslam\", ma poi quest'ultimo si liber\u00f2 dopo un conto di due. In seguito, Big Show tent\u00f2 un'altra \"Chokeslam\", ma Lesnar contrattacc\u00f2 spingendo Big Show addosso a Heyman, il quale cadde dall'apron ring. Nel finale, Lesnar esegu\u00ec la \"F-5\" su Big Show e lo schien\u00f2 per vincere l'incontro e qualificarsi per il Royal Rumble match.\nIl match successivo fu quello per il World Tag Team Championship tra la coppia campione William Regal e Lance Storm contro quella sfidante dei Dudley Boyz (Bubba Ray Dudley e D-Von Dudley). Durante il match, i Dudley Boyz tentarono di eseguire la \"3D\" su Storm, ma Chief Morley interfer\u00ec facendo scattare la squalifica. Tuttavia, l'arbitro si rifiut\u00f2 di far terminare il match in squalifica e decise, dunque, di far continuare l'incontro. In seguito, Regal tent\u00f2 di colpire con un tirapugni sia Bubba Ray che D-Von, ma questi evitarono l'attacco e colpirono Regal con la \"3D\". Successivamente, senza farsi vedere dall'arbitro, D-Von colp\u00ec Storm con il tirapugni per poi schienarlo e conquistare i titoli di coppia di \"Raw\" insieme a Bubba Ray.\nIl terzo match fu tra Torrie Wilson e Dawn Marie. Nel finale, Torrie esegu\u00ec una \"swinging neckbreaker\" sulla Marie per poi schienarla e vincere il match.\nMatch principali.\nIl match seguente fu quello valevole per il World Heavyweight Championship tra il campione Triple H e lo sfidante Scott Steiner. Durante il match, Steiner tent\u00f2 di eseguire la \"Steiner Recliner\" su Triple H, ma Ric Flair interfer\u00ec in favore di Triple H trascinandolo all'esterno del ring. In seguito, Steiner insegu\u00ec Flair per cercare di attaccarlo, ma l'arbitro intervenne e ferm\u00f2 Steiner. Triple H prov\u00f2 poi ad eseguire il \"Pedigree\" su Steiner, ma quest'ultimo contrattacc\u00f2 colpendo il campione con un \"exploder suplex\". Successivamente, Steiner tent\u00f2 una \"military press slam\", ma Triple H rovesci\u00f2 la manovra in una \"neckbreaker\", dalla quale Steiner si liber\u00f2 dopo un conto di due. Dopodich\u00e9, Flair interfer\u00ec ancora una volta e l'arbitro decise di espellerlo da bordo ring. Nel finale, Triple H colp\u00ec l'arbitro con lo sledgehammer facendo, cos\u00ec, terminare il match con la vittoria di Steiner per squalifica. Tuttavia, a causa della squalifica, Triple H mantenne il titolo. Al termine del match, Steiner applic\u00f2 la \"Steiner Recliner\" su Triple H per poi tornarsene nel backstage.\nIl quinto match della serata fu quello per il WWE Championship tra il campione Kurt Angle e lo sfidante Chris Benoit. Prima dell'inizio del match, il Team Angle (Charlie Haas e Shelton Benjamin) venne bandito da bordo ring. Durante il match, Benoit tent\u00f2 di eseguire il \"diving headbutt\", ma Angle schiv\u00f2 la manovra per poi tentare la \"Angle Slam\". Benoit contrattacc\u00f2 la mossa per poi rinchiudere Angle nella \"Sharpshooter\", da cui il campione si liber\u00f2 dopo aver toccato le corde del ring. Pi\u00f9 avanti, Benoit prov\u00f2 a lanciarsi con un attacco aereo su Angle, ma l'Olympic Hero si rialz\u00f2 per poi atterrare Benoit con un \"super belly to belly suplex\" dalla terza corda del ring. In seguito, Angle tent\u00f2 la \"Angle Slam\", ma Benoit rovesci\u00f2 la manovra nella \"Crippler Crossface\", dalla quale Angle evase dopo aver toccato le corde. Successivamente, Benoit applic\u00f2 la \"Ankle Lock\" su Angle, ma quest'ultimo rovesci\u00f2 la presa per poi intrappolare, a sua volta, Benoit all'interno della \"Ankle Lock\". Benoit rovesci\u00f2 la \"Ankle Lock\" nella \"Crippler Crossface\", per\u00f2 Angle contrattacc\u00f2 la sottomissione sollevando Benoit per poi stenderlo con la \"Angle Slam\". Benoit si liber\u00f2 poi dallo schienamento dopo un conto di due. Dopo un avvincente batti e ribatti, Benoit colp\u00ec Angle con una serie di \"german suplex\" per poi eseguire su di lui il \"diving headbutt\", ma l'Olympic Hero evase dallo schienamento dopo un conteggio di due. Angle esegu\u00ec poi la \"Angle Slam\" su Benoit, ma il \"Rabid Wolverine\" si liber\u00f2 dopo un conto di due. Nel finale, Benoit intrappol\u00f2 Angle nella \"Crippler Crossface\", ma il campione contrattacc\u00f2 la presa per poi rinchiudere Benoit in una \"modified ankle lock\" per forzarlo alla resa e mantenere il titolo. Al termine del match, il pubblico riserv\u00f2 un'ovazione nei confronti di Benoit per lo splendido incontro appena disputato.\nIl main event fu il Royal Rumble match. Il match inizi\u00f2 con Shawn Michaels e Chris Jericho, i quali entrarono rispettivamente per primo e per secondo. Durante l'entrata di Jericho, Christian appar\u00ec vestito con il ring attire di Jericho per distrarre Michaels. Tale distrazione permise a Jericho di attaccare Michaels alle spalle colpendolo con un low-blow per poi colpirlo al volto con una sedia d'acciaio, aprendogli una vistosa ferita alla fronte. Dopo l'entrata di Christopher Nowinski (numero #3), Jericho elimin\u00f2 Michaels dal match. I successivi entranti furono Rey Mysterio (numero #4), Edge (numero #5) e Christian (numero #6). Dopo la sua entrata, Christian abbracci\u00f2 Edge, suo ex compagno di tag team, per formare un'alleanza con lui, ma Edge rifiut\u00f2 e colp\u00ec Christian con la \"Spear\" per poi eseguire insieme a Mysterio un \"double missile dropkick\" ai danni di Nowinski. Dopo l'entrata di Chavo Guerrero (numero #7), Mysterio elimin\u00f2 Nowinski dalla contesa gettandolo oltre la terza corda con una \"hurricanrana\". Tuttavia, Mysterio venne immediatamente eliminato da Jericho dopo che quest'ultimo lo sorprese con una \"clothesline\". I seguenti entranti furono Tajiri (numero #8), Bill DeMott (numero #9) e Tommy Dreamer (numero #10). Durante la sua entrata, Dreamer port\u00f2 con s\u00e9 sul ring un bidone della spazzatura pieno di kendo sticks, che utilizz\u00f2 per colpire tutti i lottatori presenti sul quadrato. In seguito, Edge elimin\u00f2 DeMott dopo averlo colpito al volto con una kendo stick. Jericho e Christian colpirono simultaneamente Dreamer al volto con dei coperchi dell'immondizia per poi gettarlo oltre la terza corda ed eliminarlo. Jericho elimin\u00f2 poi anche Tajiri dopo aver contrattaccato un tentativo di \"Tarantula\" da parte di quest'ultimo. Il successivo entrante fu B\u00b2 (numero #11), ma egli venne subito eliminato da Edge, il quale elimin\u00f2 anche Chavo dopo l'esecuzione di una \"Spear\" sull'apron ring. Successivamente, Edge prov\u00f2 ad eliminare Jericho, ma Y2J rimase aggrappato alla corde. Dato che Edge e Christian si stavano per eliminare a vicenda, Jericho si riprese ed elimin\u00f2 entrambi in un colpo solo. A questo punto del match, Jericho rimase da solo all'interno del ring, finch\u00e9 non entr\u00f2 Rob Van Dam (numero #12). Dopo essere entrato sul ring, Van Dam attacc\u00f2 Jericho per poi eseguire su di lui il \"Rolling Thunder\". Dopo un batti e ribatti tra Van Dam e Jericho, Matt Hardy (numero #13) entr\u00f2 sul ring e colp\u00ec Van Dam con il \"Side Effect\". In seguito, Eddie Guerrero (numero #14) arriv\u00f2 sul ring e form\u00f2 una mini-alleanza con Hardy per attaccare Van Dam. Hardy colp\u00ec Van Dam con una \"scoop slam\" consentendo, cos\u00ec, a Guerrero di colpire Van Dam con la \"Frog Splash\". Tuttavia, l'alleanza tra Hardy e Guerrero termin\u00f2 subito dopo che Hardy esegu\u00ec la \"Twist of Fate\" su Guerrero. Il successivo entrante fu Jeff Hardy (numero #15), che attacc\u00f2 suo fratello Matt colpendolo con la \"Twist of Fate\" per poi tentare di eseguire la \"Swanton Bomb\". Shannon Moore (manager di Matt e non partecipante al match) cerc\u00f2 di proteggere il suo alleato dalla \"Swanton Bomb\" di Jeff, ma nonostante Moore aiut\u00f2 Matt, Jeff esegu\u00ec lo stesso la manovra colpendo sia Matt che Moore. I successivi entranti furono Rosey (numero #16) e Test (numero #17). Dopo essere entrato, Test attacc\u00f2 tutti per poi colpire Matt con la \"Pumphandle Slam\". Test per poco non riusc\u00ec ad eliminare Jericho dal match, che si salv\u00f2 rimanendo aggrappato alle corde. Il seguente entrante fu John Cena (numero #18), ma invece che entrare sul ring, Cena inizi\u00f2 a fare freestyle all'esterno del quadrato, finch\u00e9 Van Dam non lo attacc\u00f2 per poi gettarlo sul ring. Dopodich\u00e9, Charlie Haas (numero #19) arriv\u00f2 sul ring e attacc\u00f2 Matt. Successivamente, Jeff tent\u00f2 di eseguire una manovra aerea dalla terza corda, ma Van Dam lo spinse all'esterno del ring e lo elimin\u00f2 dal match. Rikishi (numero #20) entr\u00f2 poi sul ring ed inizi\u00f2 a lottare contro Rosey. In seguito, fu il turno di Jamal (numero #21), che si alle\u00f2 con l'altro membro dei 3-Minute Warning (Rosey) per contrastare Rikishi. Allo stesso tempo, Jericho per poco non elimin\u00f2 Van Dam dalla contesa. Il successivo entrante fu Kane (numero #22), che inizi\u00f2 a dominare tutti i partecipanti per poi eliminare Rosey dopo l'esecuzione di un \"back body drop\". Dopo aver eliminato Rosey, Kane tent\u00f2 di eliminare Jericho, ma quest'ultimo si salv\u00f2. Pochi attimi dopo, fu il turno di Shelton Benjamin (numero #23), il quale si alle\u00f2 con Haas, suo compagno nel Team Angle. In seguito, Booker T (numero #24) arriv\u00f2 sul ring e colp\u00ec Kane e Matt rispettivamente con il \"Scissors Kick\" e con un \"flapjack\". Booker elimin\u00f2 poi Guerrero dopo averlo gettato oltre la terza corda con un \"back body drop\". Dopodich\u00e9, A-Train (numero #25) entr\u00f2 sul ring e domin\u00f2 tutti i partecipanti per poi eseguire la \"Derailer\" su Cena, un \"Train Wreck\" su Benjamin e un'altra \"Derailer\" su Van Dam, prima di ricevere un \"Savate Kick\" da parte di Rikishi. Pochi istanti dopo, Shawn Michaels rientr\u00f2 sul ring per vendicarsi di Jericho aiutando, cos\u00ec, Test ad eliminare Jericho dal match. Dopo che Jericho venne eliminato, Michaels continu\u00f2 ad attaccarlo, finch\u00e9 la sicurezza non li divise per poi riportali nel backstage. I successivi entranti furono Maven (numero #26) e Goldust (numero #27). Goldust venne velocemente eliminato da Haas e Benjamin. Booker prov\u00f2 poi a vendicare l'eliminazione di Goldust, ma anche lui venne eliminato da Haas e Benjamin. In seguito, Batista (numero #28) entr\u00f2 sul ring ed inizi\u00f2 a dominare chiunque per poi eliminare Test e Rikishi. Il seguente entrante fu Brock Lesnar (numero #29), che elimin\u00f2 sia Haas che Benjamin per poi eliminare dal match anche Matt, lanciandolo con la \"F-5\" sopra a Haas e Benjamin. L'ultimo entrante fu The Undertaker (numero #30), che ritorn\u00f2 in azione dopo tre mesi di infortunio. Salito sul ring, The Undertaker elimin\u00f2 Cena e Jamal. In seguito, Maven tent\u00f2 di eliminare The Undertaker con un \"dropkick\" per il secondo anno consecutivo, ma l'American Badass non si scompose e colp\u00ec Maven con la \"Chokeslam\" per poi eliminarlo dal match. Successivamente, A-Train esegu\u00ec la \"Derailer\" su The Undertaker, mentre Kane colp\u00ec Lesnar con la \"Chokeslam\". Kane e Van Dam si allearono poi per eliminare A-Train con una \"double clothesline\". Tuttavia, l'alleanza tra Kane e Van Dam fin\u00ec dopo che Kane gett\u00f2 Van Dam oltre la terza corda del ring con una \"gorilla press slam\", eliminandolo. Rimasti in quattro, Kane e Batista attaccarono Lesnar e The Undertaker. Batista colp\u00ec The Undertaker con la \"spinebuster\", ma poi sub\u00ec un \"belly to belly suplex\" da parte di Lesnar. Lesnar esegu\u00ec la \"F-5\" su Kane, ma fu poi colpito dal \"big boot\" e dalla \"Tombstone Piledriver\" di The Undertaker. In seguito, The Undertaker elimin\u00f2 Batista e poi anche Kane. Arrabbiato per l'eliminazione, Batista prese una sedia d'acciaio per tentare di colpire The Undertaker, ma l\"'American Badass\" schiv\u00f2 l'attacco colpendo Batista con un \"big boot\" e con la sedia. The Undertaker si distrasse con il gi\u00e0 eliminato Batista e, dato ci\u00f2, Lesnar approfitt\u00f2 della situazione per eliminare The Undertaker e vincere il Royal Rumble match."}
{"id": "2603951", "revid": "59645", "url": "https://it.wikipedia.org/wiki?curid=2603951", "title": "Campagna di Mesopotamia", "text": ""}
{"id": "2603952", "revid": "228446", "url": "https://it.wikipedia.org/wiki?curid=2603952", "title": "Sergey Sazonov", "text": ""}
{"id": "2603964", "revid": "287204", "url": "https://it.wikipedia.org/wiki?curid=2603964", "title": "Musica applicata", "text": "Per musica applicata si intende quella musica creata in \u201cfunzione di altro\u201d, si tratti di un'espressione artistica (come nel caso di un'installazione d'arte, per esempio, o in quello di film considerati d'autore), o no (il jingle per uno spot pubblicitario, la musica per un videogioco, la suoneria di un modello di telefono cellulare, ecc.). \nNel termine generico \u201cmusica applicata\u201d si tende a comprendere sia un componimento solamente strumentale, sia una canzone frutto dell'unione di una parte musicale e una parte letteraria (il testo). Da ci\u00f2 discende che un brano cantato che preveda un testo viene considerato come un'entit\u00e0 unica e che, quindi la parte musicale di una canzone non viene considerata come musica applicata nei confronti del proprio testo. Esattamente nello stesso modo, non viene considerata musica applicata la musica creata per il ballo o la danza, non cogliendosi di fatto alcuna distinzione tra musica creata \u201cper essere cantata\u201d (come nel caso di una canzone) e musica creata \u201cper essere ballata\u201d (come nel caso del balletto classico o moderno, ma anche di qualsiasi ballo popolare in ambiti non colti). \nQualsiasi composizione che nasca come musica NON applicata pu\u00f2 diventarlo in seguito: \u00e8 il caso ad esempio di moltissimi brani di musica leggera o classica usati nei jingles pubblicitari, o in colonne sonore cinematografiche, non espressamente composti per tale uso.\nD'altra parte esiste musica, nata come applicata, che ha fatto il percorso inverso, \u00e8 il caso ad esempio di musica creata come colonna sonora cinematografica, ma che poi, in qualche modo rielaborata, \u00e8 diventata un'opera con una propria autonomia artistica svincolata dall'ambito (non solo dalla modalit\u00e0 di diffusione) per la quale era stata composta. \u00c8 il caso ad esempio della \"Cantata per mezzosoprano, coro e orchestra, op 78\" di Sergej Prokof'ev, rielaborazione della colonna sonora scritta dal compositore russo per il film \"Aleksandr Nevskij\", oppure della versione in chiave disco music (ad opera del produttore Meco Monaldo) della colonna sonora del film \"Star Wars\".\nVale la pena di sottolineare che tale tipo di musica, in ambiti accademici, \u00e8 sempre stata considerata alla stregua della musica \"leggera\" o di consumo. Non quindi reale espressione artistica. Questo perch\u00e9 per molti risulta inaccettabile l'idea che l'arte, intesa come espressione di libera creativit\u00e0, possa essere vincolata ad una specifica destinazione.\nPer questo motivo, ad esempio, Igor' F\u00ebdorovi\u010d Stravinskij fu duramente criticato dal filosofo Theodor Adorno per essersi \"sottomesso al volere\" del coreografo Sergej Djagilev componendo la musica per i balletti \"La sagra della primavera\", \"L'uccello di fuoco\" e \"Petru\u0161ka\"; fortunatamente questo non ha impedito ai maggiori compositori del '900 di scrivere per il cinema o per il teatro. Tra di essi si ricordano George Gershwin, Aaron Copland, Leonard Bernstein, Sergej Prokof'ev e Dmitrij \u0160ostakovi\u010d. \nTale tendenza viene oggi messa in discussione dall'istituzione, in ambito accademico, di corsi e insegnamenti specifici alla musica applicata dedicati."}
{"id": "2603967", "revid": "6923", "url": "https://it.wikipedia.org/wiki?curid=2603967", "title": "Real Murcia Imperial Club de F\u00fatbol", "text": "Il Real Murcia Imperial Club de F\u00fatbol \u00e8 la squadra riserve del Real Murcia e spesso viene chiamato Real Murcia B. Attualmente milita nella Segunda Divisi\u00f3n B. Secondo il regolamento della Liga spagnola, la squadra, essendo associato al Real Murcia, non potr\u00e0 mai giocare nella stessa serie, ma in una serie inferiore e non pu\u00f2 giocare nella Copa del Rey. Sempre secondo il regolamento, la sua rosa pu\u00f2 essere formata da soli giocatori con meno di 23 anni, oppure con meno di 25 anni, ma con un contratto professionistico con la prima squadra."}
{"id": "2603988", "revid": "88812", "url": "https://it.wikipedia.org/wiki?curid=2603988", "title": "I dieci comandamenti dell'etica del computer", "text": ""}
{"id": "2603996", "revid": "59645", "url": "https://it.wikipedia.org/wiki?curid=2603996", "title": "L'isola (Marai)", "text": "L'isola (titolo originale \"A sziget\") \u00e8 un romanzo del 1934 dello scrittore ungherese S\u00e1ndor M\u00e1rai.\nTrama.\nUna caldissima giornata di maggio. Un variegato gruppo di turisti provenienti da varie parti d'Europa \u00e8 ospite dell'\"Argentina\", un elegante albergo sul mare a Ragusa in Croazia, fra questi un chiassoso fabbricante tedesco di porcellane, una gentildonna di Zagabria ed il suo compagno turco, una famiglia greca, una coppia di bulgari ed un pastore protestante tedesco. Uno degli ospiti, il professor Victor Henrik Askenasi, proveniente da Parigi e diretto in Grecia, col suo aspetto grigio e malaticcio ed il suo atteggiamento poco amichevole, sembra distante dall'allegria degli altri. Askenasi ha appena deciso di abbandonare Ragusa con il primo mezzo disponibile e per questa ragione si informa alla reception delle varie possibilit\u00e0.\nDurante la discussione fra il portiere ed Askenasi, si avvicina alla reception un'altra ospite, una donna vestita di bianco dagli occhi grigi e i capelli biondo cenere, che a voce alta richiede la chiave della camera \"Zwoundvierzig\", come se volesse farsi sentire da Askenasi. La donna risale le scale diretta alla sua camera e si volta, quasi che voglia controllare se Askenasi la stia seguendo, mentre il professore, bench\u00e9 turbato dal comportamento della donna, alla fine decide di ignorarla e rientrare nella sua camera.\nAskenasi sta vivendo un periodo di difficolt\u00e0 sul piano personale, qualche tempo prima ha lasciato la moglie e la figlia piccola per andare a vivere presso Eliz, una ballerina russa, perdendo anche interesse al suo lavoro di insegnante. Il cambiamento del suo stile di vita \u00e8 stato pi\u00f9 o meno apertamente criticato da amici e colleghi, per\u00f2 Askenasi non si cura di ci\u00f2 che pensano gli altri, sente che c'\u00e8 una \"domanda\" che lo tormenta ossessivamente e sta cercando di capire in che modo trovare la \"risposta\"."}
{"id": "2604000", "revid": "838137", "url": "https://it.wikipedia.org/wiki?curid=2604000", "title": "Agnieszka Bednarek", "text": "Carriera.\nClub.\nLa carriera di Agnieszka Bednarek inizia nella squadra della sua citt\u00e0, lo . Dopo quattro stagioni nel club federale dello , fa il suo esordio in Liga Siatk\u00f3wki Kobiet con il di Pi\u0142a, al quale resta legata per quattro stagioni, vincendo una Coppa di Polonia e una Supercoppa polacca.\nNella stagione 2009-10 si trasferisce nel , in seguito , dove resta per tre annate, vincendo il campionato 2010-11, la coppa nazionale 2010-11 e due supercoppe polacche, oltre alla Coppa CEV 2012-13.\nNella stagione 2013-14 veste la maglia del , vincendo cinque Coppe di Polonia, sei scudetti e tre Supercoppe polacche: al termine del campionato 2019-20 annuncia il suo ritiro dall'attivit\u00e0 agonistica.\nNazionale.\nNel 2007 debutta nella nazionale polacca, con la quale partecipa ai Giochi della XXIX Olimpiade di Pechino: un anno dopo si classifica al terzo posto al campionato europeo.\nNel 2015 vince la medaglia d'argento ai I Giochi europei."}
{"id": "2604003", "revid": "1573940", "url": "https://it.wikipedia.org/wiki?curid=2604003", "title": "Heteracris annulosa", "text": "Heteracris annulosa \u00e8 un insetto ortottero della famiglia Acrididae.\nDescrizione.\n\u00c8 una cavalletta di dimensioni medio-piccole che non supera i 4 cm di lunghezza, con le femmine che hanno mediamente dimensioni superiori a quelle dei maschi.\nIl colore di fondo della livrea \u00e8 grigio-bruno. La parte dorsale del pronoto presenta una larga banda marrone-scuro bordata da due bande pi\u00f9 chiare, giallastre o beige, che si prolungano verso la parte mediana del capo. Gli occhi presentano una striatura longitudinale .Le tibie posteriori hanno una colorazione distintiva caratterizzata da macchie nere in campo bianco nella met\u00e0 basale, rosse nella met\u00e0 apicale. Il bordo esterno della tibia presenta 12-13 spine; il numero delle spine consente di distinguere \"H. annulosa\" da altre specie congeneri: \"H. littoralis\" (15-17 spine), \"H. harterti\" (14-15 spine) e \"H. caerulescens\" (11-12 spine).\nDistribuzione e habitat.\nSpecie diffusa in Africa e Medio Oriente. In Italia la sua presenza \u00e8 limitata alle isole Pelagie e a Pantelleria.\nBiologia.\n\u00c8 una specie solitaria ma con tendenza al gregarismo.\nAlimentazione.\nOsservazioni sulle popolazioni di Pantelleria hanno evidenziato una particolare predilezione per le foglie del cappero (\"Capparis spinosa\") .\nRiproduzione.\nL'ovodeposizione avviene in autunno. Le neanidi compaiono in giugno-luglio e completano lo sviluppo sino allo stadio immaginale in agosto-settembre."}
{"id": "2604004", "revid": "125248230", "url": "https://it.wikipedia.org/wiki?curid=2604004", "title": "Etica del computer", "text": "L'etica del computer \u00e8 un ramo della filosofia che tratta di come i professionisti informatici debbano operare scelte che attengono alla condotta sociale e professionale. I fondamenti concettuali dell'etica del computer sono oggetto di studio della morale dell'informazione, una branca dell'etica filosofica istituita da Luciano Floridi.\nSin dagli anni '90 l'argomento ha iniziato ad essere integrato in programmi di sviluppo professionale e in ambienti accademici. Questo non \u00e8 stato altro che conseguenza del fatto che attraverso l'avvento di qualunque tecnologia, viene modificata implicitamente la societ\u00e0. Inoltre siamo tutti consci della grande potenza di attivit\u00e0 che ci permette la rete; essa \u00e8 portatrice di valori come la comunicabilit\u00e0, la trasparenza e l'interattivit\u00e0, e ci permette di fare (almeno virtualmente) tutto quello che vogliamo: possiamo fare qualunque cosa ma non tutto quello che facciamo \u00e8 eticamente corretto. Dobbiamo porci dei limiti e delle regole anche se abbiamo la possibilit\u00e0 di andare oltre.\nLe fasi storiche dell'etica informatica.\nLa computer ethics \u00e8 composta da 3 fasi storiche:\nI comandamenti.\nI dieci comandamenti dell'etica del computer furono creati nel 1992 dal Computer Ethics Institute. I comandamenti furono introdotti nel documento \u201cIn Pursuit of a 'Ten Commandments' for Computer Ethics\u201d di Ramon C. Barquin come un mezzo per creare una serie di norme per guidare e istruire la gente ad un uso etico del computer. I dieci comandamenti dell'etica del computer ricalcano lo stile dei dieci comandamenti della bibbia.\nI comandamenti sono stati ampiamente citati nella letteratura etica, ma sono anche stati criticati sia dalle comunit\u00e0 di hacker che da alcune universit\u00e0. Per esempio, il dr.Ben Fairweather del Centre for Computing and Social Responsibility li ha descritti come semplicistici e molto restrittivi.\nIl CISSP (un'organizzazione professionale di sicurezza del computer) ha usato i comandamenti come fondamento per le sue regole etiche.\nNorme etiche.\nIl codice etico dell'Association for Computing Machinery \u00e8 un modello in quattro punti che disciplina il comportamento etico tra i professionisti informatici. Copre il nucleo dell'etica del computer dalla responsabilit\u00e0 professionale alle conseguenze della tecnologia nella societ\u00e0.\nUn altro organo dell'etica del computer \u00e8 la British Computer Society, che ha pubblicato un codice di condotta e un codice di norme per i professionisti del computer nel Regno Unito.\nLa Uniform Computer Information Transactions Act (UCITA) tratta del comportamento etico dal punto di vista della legalit\u00e0, in particolare della validit\u00e0 e violazione di un contratto.\nAlcune questioni nell'etica del computer.\nCi sono un gran numero di questioni che vengono discusse di frequente quando si parla di etica del computer."}
{"id": "2604008", "revid": "1950057", "url": "https://it.wikipedia.org/wiki?curid=2604008", "title": "Chenopodium album", "text": "Il farinello comune (nome scientifico Chenopodium album ) \u00e8 una comunissima pianta erbacea annuale appartenente alla famiglia delle Chenopodiaceae, diffusa in tutta la penisola italiana.\nSistematica.\nLa famiglia delle Amaranthaceae \u00e8 abbastanza numerosa con 170 generi e circa 2400 specie; mentre il genere \"Chenopodium\" comprende oltre 150 specie, abbondantemente presenti nelle zone temperate dell'emisfero boreale e australe. Sul territorio italiano sono una ventina le specie presenti spontaneamente di questo genere.\nLa classificazione tassonomica di \"Chenopodium album\" \u00e8 in via di definizione in quanto fino a poco tempo fa apparteneva alla famiglia delle Chenopodiaceae (secondo la classificazione ormai classica di Cronquist), mentre ora con i nuovi sistemi di classificazione filogenetica (Classificazione APG II) tutte le specie delle Chenopodiaceae sono state incluse nella famiglia delle Amaranthaceae in quanto le differenze tra i due gruppi sono molto poco marcate.\nVariabilit\u00e0.\n\"Chenopodium album\" \u00e8 una specie molto polimorfa anche perch\u00e9 essendo decisamente cosmopolita subisce le influenze degli habitat pi\u00f9 diversi. Essendo anche una specie antropica e infestante notevole \u00e8 l'influenza data dalla pressione umana su queste piante. In effetti tutto il genere viene considerato di difficile classificazione ed \u00e8 ancora superficialmente capito. Pignatti lo definisce (questo genere) \u201cun groviglio di forme quasi inestricabile\u201d (ne \u00e8 la prova il recente spostamento da un punto di vista tassonomico dell'intera famiglia).\nIl \u201cFarinello comune\u201d insieme con la specie \"Chenopodium giganteum\" fa parte del gruppo chiamato \"\u201cGruppo di Chenopodium album\u201d\". In effetti la distinzione fra le due specie a volte \u00e8 difficoltosa per la presenza di ibridi intermedi. Diversi autori per capire meglio la tassonomia di questo gruppo hanno sviluppato elaborate gerarchie intraspecifiche con numerose sottospecie, variet\u00e0, sottovariet\u00e0, forme e sottoforme non sempre riconosciute da altri gruppi di botanici.\nLa variabilit\u00e0 maggior si riscontra nella forma delle foglie: pi\u00f9 stretta, pi\u00f9 larga, con i denti che incominciano nella met\u00e0 superiore della lamina o fin dall'attaccatura del picciolo, oppure il primo dente simile agli altri o molto pi\u00f9 pronunciato. Comunque questo non \u00e8 il solo elemento polimorfo di questa specie.\nPer questa specie (relativamente al territorio italiano) si individuano tre sottospecie (\"album\" \u2013 \"striatum\" \u2013 \"sucicum\": sono descritte in dettaglio nel paragrafo \u201cDescrizione delle sottospecie\") che per\u00f2 alcuni botanici considerano delle specie indipendenti.\nEsistono anche alcune \u201cforme\u201d (e \u201csottoforme\u201d) che qui segnaliamo. I caratteri di queste comunque non sono ereditari ma dipendono dall'ambiente di crescita e sviluppo:\nNell'elenco che segue sono indicate alcune variet\u00e0 e sottospecie (l'elenco pu\u00f2 non essere completo e alcuni nominativi sono considerati da altri autori dei sinonimi della specie principale o anche di altre specie):\nIbridi.\nLa situazione \u00e8 resa ancor pi\u00f9 complessa dalla presenza di diversi ibridi. Nell'elenco che segue sono indicati alcuni ibridi interspecifici:\nSinonimi.\nLa specie \"Chenopodium album\" ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nSpecie simili.\nOvviamente una specie molto simile \u00e8 il \"Chenopodium giganteum\" Don \u2013 Farinello color amaranto (vedi la sezione precedente: #Variabilit\u00e0): si distingue (come dice il nome comune) per il colore amarantato delle foglie e del fusto.\nUn'altra specie abbastanza simile \u00e8 \"Chenopodium bonus-henricus\" L \u2013 Farinello buon-enrico: le foglie sono pi\u00f9 larghe e l'infiorescenza \u00e8 prevalentemente terminale con sfumature rossicce.\nMediamente tutte le specie del genere \"Chenopodium\" sono abbastanza simili e differiscono per alcuni particolari delle foglie o dell'infiorescenza o altre caratteristiche minime relative al tipo di superficie del fusto e delle foglie.\nAl di fuori del genere i giovani individui (senza infiorescenza) possono essere confusi con la specie \"Atriplex latifolia\" Wahlenb. Che comunque si distingue per la ramificazione opposta (in \"Chenopodium album\" la ramificazione \u00e8 come le foglie: alterna).\nEtimologia.\nIl nome generico (\"Chenopodium\") deriva dalla particolare conformazione delle foglie simile al piede dell'oca: dal greco \"\u201dchen\u201d\" (= oca) e \"\u201dpous\u201d\" (= piede) oppure \"\u201dpodion\u201d\" (= piccolo piede). L'epiteto specifico (\"album\") si riferisce ovviamente alla colorazione dell'infiorescenza.\nIl binomio scientifico attualmente accettato (\"Chenopodium album\") \u00e8 stato proposto da Carl von Linn\u00e9 (Rashult, 23 maggio 1707 \u2013 Uppsala, 10 gennaio 1778), biologo e scrittore svedese, considerato il padre della moderna classificazione scientifica degli organismi viventi, nella pubblicazione Species Plantarum del 1753.\nIn lingua tedesca questa pianta si chiama \"Wei\u00dfer G\u00e4nsefu\u00df\"; in francese si chiama \"Ch\u00e9nopode blanc\"; in inglese si chiama \"Fat-hen\".\nMorfologia.\nSono piante annue di tipo erbaceo, ma a volte quasi arbustivo (alla base possono essere lignificate) con portamento eretto-ascendente a forma vagamente piramidale. Queste piante vengono classificate tra le \u201capetale\" in quanto prive di corolla (il perianzio \u00e8 presente ma ridotto). Si distinguono inoltre in quanto le foglie sono prive di ocrea e la pianta in generale non ha lattice e neppure peli urticanti ed \u00e8 prevalentemente glabra. Possiedono un odore erbaceo sgradevole e un caratteristico \u201cindumento\u201d farinoso (vedi il nome comune) sui fusti e sulle foglie. L'altezza di queste piante pu\u00f2 oscillare da 30 a 150\u00a0cm (minimo 20\u00a0cm; massimo 200\u00a0cm); ma spesso dopo la fruttificazione si adagiano a causa del peso aggiunto. La forma biologica della specie \u00e8 terofita scapose (T scap); ossia piante erbacee che differiscono dalle altre forme biologiche, poich\u00e9, essendo annuali, superano la stagione avversa sotto forma di seme. Sono inoltre munite di asse fiorale eretto e con poche di foglie.\nRadici.\nLa radice \u00e8 del tipo a fittone.\nFoglie.\nLa disposizione delle foglie lungo il fusto \u00e8 alterna. Le foglie sono intere, picciolate e hanno una forma spatolato-lanceolata, quasi romboidale (la larghezza massima e a met\u00e0 inferiore della lamina) e ricorda vagamente l'impronta del piede dell'oca; sono comunque pi\u00f9 lunghe che larghe e l'apice \u00e8 acuminato. In genere il colore delle foglie di sopra \u00e8 verde sbiadito (glauco), quasi opaco e di sotto sono bianco-farinose. Le foglie inferiori sono dentate (denti molto grossolani dalla met\u00e0 in poi della lamina). Quelle superiori sono pi\u00f9 lanceolate con dentature ridotte al minimo. Lunghezza del picciolo: 2 \u2013 4\u00a0cm. Dimensioni medie delle foglie: larghezza 2,5 \u2013 5\u00a0cm; lunghezza 5 \u2013 9\u00a0cm. Quelle minori non sono pi\u00f9 lunghe di 3 \u2013 4\u00a0cm. Numero dei denti per lato: 3 \u2013 6.\nInfiorescenza.\nL'infiorescenza \u00e8 priva di brattee ma \u00e8 fogliosa nella parte basale; la forma \u00e8 quella di una spiga discontinua di glomeruli globosi. Ogni glomerulo contiene diversi fiori (da 5 a 10 o pi\u00f9) globosi e verdastri. L'infiorescenza principale \u00e8 terminale ma sono presenti anche infiorescenze laterali (all'ascella delle foglie) sempre a disposizione alterna. Diametro dei glomeruli: 3 \u2013 5\u00a0mm. Diametro dei singoli fiori: 1,5\u00a0mm. Lunghezza delle infiorescenze: 2 \u2013 20\u00a0cm.\nFiore.\nI fiori sono ermafroditi, pentameri (i vari verticilli \u2013 calice e stami - sono formati da 5 parti) e attinomorfi.\nFrutti.\nIl frutto \u00e8 una capsula che alla maturit\u00e0 diventa carnosa e succosa. Ogni frutto contiene un solo seme nerastro e lucido a forma lenticolare (seme orizzontale). Il pericarpo (parte esterna del frutto) non \u00e8 aderente (o solo raramente lo \u00e8). Dimensione del frutto: 0,9\u00a0\u2013 1,6\u00a0mm. Diametro del seme: 1,2\u00a0mm.\nUsi.\nCucina.\nIl chenopodio spontaneo viene consumato soprattutto come verdura nelle regioni alpine italiane e in particolare sulle Dolomiti. Lo si usa in insalata, ripassato in padella o anche come ripieno di ravioli e per insaporire gnocchi e quenelles.\nLa pianta \u00e8 coltivata (o veniva coltivata) a scopo edule nell'America boreale dagli indiani del Nuovo Messico e dalle trib\u00f9 abitatrici dell'Arizona. In certi casi i minuti semi possono essere usati come il \"riso\" oppure macinati per produrre della farina; altrimenti si consumano le giovani foglie come insalata o in minestra o cotte come gli spinaci. Anche dall'altra parte del mondo (India e zone temperate del'Himalaya) questa pianta \u00e8 usata in cucina.\nContenuto delle foglie (sono indicate solo le principali sostanze di interesse alimentare): proteine 3,9%; grassi 0,76%; carboidrati 8,93%.\nContenuto dei semi (sono indicate solo le principali sostanze di interesse alimentare): carboidrati 49%, proteine 16%.\nAgricoltura.\nIl \u201cFarinello comune\u201d \u00e8 una erbaccia robusta e resistente e si trova per esempio nelle colture di grano, della soia e della barbabietola da zucchero. \u00c8 molto comune anche negli orti, spesso assieme all'amaranto comune."}
{"id": "2604011", "revid": "729019", "url": "https://it.wikipedia.org/wiki?curid=2604011", "title": "Coppa del Mondo di combinata nordica 1998", "text": "La Coppa del Mondo di combinata nordica 1998, quindicesima edizione della manifestazione organizzata dalla Federazione Internazionale Sci, ebbe inizio il 28 novembre 1997 a Rovaniemi, in Finlandia, e si concluse il 14 marzo 1998 a Oslo, in Norvegia.\nFurono disputate 14 gare in 10 diverse localit\u00e0, 9 individuali Gundersen, 5 sprint; 11 gare si svolsero su trampolino normale, 3 su trampolino lungo. Nel corso della stagione si tennero a Nagano i XVIII Giochi olimpici invernali, non validi ai fini della Coppa, il cui calendario contempl\u00f2 dunque un'interruzione nel mese di febbraio.\nIl norvegese Bjarte Engen Vik si aggiudic\u00f2 la coppa di cristallo, il trofeo assegnato al vincitore della classifica generale. Non vennero stilate classifiche di specialit\u00e0; Samppa Lajunen era il detentore uscente del trofeo.\nRisultati.\nLegenda:\nIN = individuale Gundersen\nSP = sprint\nNH = trampolino normale\nLH = trampolino lungo"}
{"id": "2604013", "revid": "287204", "url": "https://it.wikipedia.org/wiki?curid=2604013", "title": "Club Deportivo Roquetas", "text": "Il Club Deportivo Roquetas \u00e8 una societ\u00e0 calcistica con sede a Roquetas de Mar (Almer\u00eda), in Andalusia, in Spagna.\nGioca nella \"Segunda Divisi\u00f3n B\", la terza serie del campionato spagnolo.\nPer due stagioni, dal 1995 al 1997, ha funto da squadra filiale dell'Almer\u00eda."}
{"id": "2604014", "revid": "2044650", "url": "https://it.wikipedia.org/wiki?curid=2604014", "title": "Tom Guiry", "text": "Biografia.\nHa iniziato ancora bambino la sua carriera come attore, partecipando a svariate produzioni cinematografiche.\nNel 2000 ha lavorato, nel film \"U-571\", insieme al quasi altrettanto giovane Will Estes, il quale, come Guiry, aveva preso parte, da bambino, ad una produzione ispirata alle avventure di Lassie (nel caso di Estes si trattava della serie televisiva realizzata tra la fine degli anni ottanta e l'inizio degli anni novanta).\nHa ottenuto una vittoria e una nomination attinenti agli \"Young Artist Awards\", rispettivamente negli anni 1994 e 1995; un'altra vittoria ha poi riportato nel 2007, quest'ultima per il film \"Black Irish\"."}
{"id": "2604015", "revid": "1982", "url": "https://it.wikipedia.org/wiki?curid=2604015", "title": "Strage di Gorizia", "text": ""}
{"id": "2604018", "revid": "53194", "url": "https://it.wikipedia.org/wiki?curid=2604018", "title": "Thomas Guiry", "text": ""}
{"id": "2604019", "revid": "21921", "url": "https://it.wikipedia.org/wiki?curid=2604019", "title": "Fiesta del domingo", "text": "Fiesta del domingo \u00e8 un EP split dei gruppi musicali cileni Quilapay\u00fan e Inti-Illimani, pubblicato nel 1973.\nDescrizione.\nL'EP \u00e8 stato pubblicato dall'etichetta cilena DICAP (\"Discoteca del cantar popular\") nel 1973 su 7\" a 33 giri. 3 brani sono interpretati dai Quilapay\u00fan, il quarto dagli Inti-Illimani.\n\"Fiesta del domingo\" e \"No volveremos atr\u00e1s\" sono brani anomali che si allontanano sostanzialmente dallo stile musicale normalmente suonato dai Quilapay\u00fan, che qui abbracciano un pop orecchiabile e \"commerciale\" e utilizzano strumenti per loro poco usuali quali la batteria e la chitarra elettrica. Secondo Claudio Rolle, musicologo cileno, questi due brani si appropriano del linguaggio della musica pop e rientrano in una strategia che persegue una certa banalizzazione della musica con lo scopo di raggiungere un pubblico pi\u00f9 ampio, e, in particolare, di catturare l'attenzione dei giovani colonizzati musicalmente dalla musica straniera.\nQueste due canzoni sono una sorta di anteprima del progetto \"No volveremos atr\u00e1s\" (nel quale peraltro non comparir\u00e0 l'omonima canzone qui presente) che spinger\u00e0 ancor di pi\u00f9 in questa direzione \"popular\". \n\"\u00bfOnofre? Si Frei\" appartiene invece a quelle che gli stessi Quilapay\u00fan definirono \"canciones contingentes\", ovvero canzoni che utilizzando toni ironici e satirici facevano riferimento, nei loro testi, a questioni di stretta attualit\u00e0 politico-sociale (molte di queste canzoni uscite inizialmente come singoli, verranno poi raccolte nella quarta facciata del doppio LP \"La fragua\"). In tutte queste operazioni compagno essenziale dei Quilapay\u00fan fu il compositore Sergio Ortega.\nIl brano interpretato dagli Inti-Illimani non \u00e8 mai comparso in altri loro dischi (antologie e ristampe comprese).\nQuesto EP non \u00e8 mai stato pubblicato o distribuito in Italia."}
{"id": "2604022", "revid": "119734817", "url": "https://it.wikipedia.org/wiki?curid=2604022", "title": "I gioved\u00ec della signora Giulia (miniserie televisiva)", "text": "I gioved\u00ec della signora Giulia \u00e8 una miniserie televisiva in 5 puntate, tratta dall'omonimo romanzo di Piero Chiara, trasmessa dalla Rai dal 5 aprile al 18 aprile 1970 sul Programma Nazionale (l'odierna Rai 1), diretta da Paolo Nuzzi e Massimo Scaglione.\nNuzzi, assieme a Marco Zavattini ed Ottavio Jemma fu anche l'autore della sceneggiatura, le musiche sono di Carlo Rustichelli, mentre la sigla finale \u00e8 la canzone \"Il mio sguardo \u00e8 uno specchio\", cantata da Rosanna Fratello.\nProtagonisti dello sceneggiato sono Tom Ponzi e Claudio Gora.\nTrama.\nLo sceneggiato narra della scomparsa improvvisa della signora Giulia Esengrini, facoltosa donna lombarda, moglie del noto penalista Tommaso Esengrini e madre della giovane Emilia, studentessa a Milano.\nLa donna, tutti i gioved\u00ec, si recava in visita alla figlia finch\u00e9 un giorno, misteriosamente, scompare. Dopo due anni di indagini viene ritrovato, a causa di uno smottamento dovuto a forti piogge, il corpo della povera signora Giulia occultato in una cisterna poco distante da villa Esengrini.\nLe indagini si indirizzano sul marito Tommaso anche perch\u00e9 da queste emerge che la signora Giulia, durante le sue visite milanesi, usava incontrarsi con un tale Luciano Barsanti, poi divenuto suo amante.\nNonostante il movente del marito appaia il pi\u00f9 consono per il consumarsi del reato le indagini, ben presto, assumono toni molto pi\u00f9 complicati ed oscuri, tanto da coinvolgere nei sospetti anche Barsanti e il genero di Tommaso, l'architetto Carlo Fumagalli, neo sposo di Emilia. Di notte, peraltro, nel giardino di villa Esengrini, una misteriosa ombra minaccia la quiete di Emilia e del marito.\nDifferenze con il romanzo.\nDiscostandosi dalla conclusione del romanzo proposta da Chiara, le esigenze televisive imposero di modificare il finale, svelando alla fine il colpevole. In realt\u00e0, nel romanzo originale, i due sospettati non vengono condannati, dato che non \u00e8 possibile stabilire chi, dei due, sia colpevole e chi no. Nello sceneggiato, invece, entrambi vengono scoperti, perch\u00e9 la descrizione precisa dei vestiario della signora Giulia, fatta da ambedue, \u00e8 fedele al vestiario indossato dalla morta, ma non teneva conto che la camicetta in questione era stata acquistata proprio quella mattina dalla signora Giulia, in una boutique di Milano (far\u00e0 fede uno scontrino rinvenuto negli oggetti personali della signora). Pertanto l'omicidio era stato compiuto la sera e non la mattina, una volta che lei era tornata da Milano, in comune accordo tra i due sospettati, nonch\u00e9 in modo da potersi accusare a vicenda e creare un castello perfetto di indizi senza alcuna prova certa atta a dimostrare la colpevolezza dell'uno o dell'altro. In realt\u00e0 quel continuo accusarsi tra loro, con la logicit\u00e0 e la veridicit\u00e0 di informazioni, aveva messo in una posizione di scacco il giudice che non avrebbe potuto, con assoluta certezza, indicare il colpevole tra l'avvocato ed il suo servitore. Purtroppo per loro la descrizione dei vestiti con lo stesso sbaglio sulla camicetta aveva quindi messo in luce la loro complicit\u00e0, atta a costruirsi un alibi reciproco per il delitto commesso.\nProduzione.\nNonostante all'epoca la Rai trasmettesse ancora in bianco e nero, lo sceneggiato fu realizzato a colori.\nDistribuzione.\n\u00c8 stato pubblicato in DVD."}
{"id": "2604023", "revid": "3115", "url": "https://it.wikipedia.org/wiki?curid=2604023", "title": "Antonio Fanzaresi", "text": "Formatosi alla scuola di Carlo e Felice Cignani, \u00e8 stato, secondo la definizione di Mariacristina Gori, un \"versatile pittore\" italiano di scuola forlivese."}
{"id": "2604025", "revid": "767487", "url": "https://it.wikipedia.org/wiki?curid=2604025", "title": "Beware! Children at Play", "text": "Beware! Children at Play \u00e8 una horror del 1989 diretta da Mik Cribben e distribuita dalla Troma Entertainment.\nTrama.\nEN IT \nIl film narra le vicende degli abitanti di un piccolo paese rurale i cui figli stanno a poco a poco scomparendo tutti a un ritmo allarmante e allo stesso tempo gli adulti, impegnati nelle ricerche, vengono uccisi secondo dinamiche rituali. Ben presto si intuisce che i bambini sono stati rapiti e introdotti in un gruppo di piccoli zombie cannibali che vive in un bosco. Una vera e propria setta la cui finalit\u00e0 principale \u00e8 quella di massacrare gli adulti.\nAccoglienza e critica.\nLa pellicola \u00e8 uno dei titoli pi\u00f9 controversi della Troma, soprattutto a causa del finale altamente macabro: una sequenza di 10 minuti in cui la gente del posto uccide brutalmente ad uno ad uno ogni bambino cannibale servendosi di armi da fuoco, forconi e altri svariati oggetti. Lloyd Kaufman, regista e attuale presidente della casa di produzione cinematografica, ricorda che quando fu trasmesso il trailer del film prima della proiezione di Tromeo and Juliet al Festival di Cannes, almeno met\u00e0 degli spettatori usc\u00ec dal teatro in segno di protesta."}
{"id": "2604033", "revid": "107098", "url": "https://it.wikipedia.org/wiki?curid=2604033", "title": "CD Roquetas", "text": ""}
{"id": "2604034", "revid": "287204", "url": "https://it.wikipedia.org/wiki?curid=2604034", "title": "Bibbia Maciejowski", "text": "La Bibbia Maciejowski, chiamata anche Bibbia Morgan o Salterio Maciejowski, \u00e8 un manoscritto medievale alluminato della Bibbia. Articolato in 46 fogli, fu miniato da maestranze francesi in Nord Europa attorno al 1250.\nStoria.\nVecchie teorie facevano risalire la realizzazione del codice al regno di Luigi IX di Francia a met\u00e0 del 1240, ma Allison Stones, a seguito di indicazioni di altri tra cui Fran\u00e7ois Avril, ha ritenuto di datarlo circa al 1250.\nOriginariamente doveva contenere solo figurazioni miniate, e solo in un arco di tempo successivo venne corredato di iscrizioni didascaliche lungo i margini in latino.\nIl cardinale Bernard Maciejowski, Vescovo di Cracovia, don\u00f2 il libro nel 1608 allo sci\u00e0 safavide di Persia Abbas I, il quale ordin\u00f2 di aggiungere delle iscrizioni in persiano. Successivamente, forse nel XVIII secolo, furono inserite altre iscrizioni in giudeo-persiano. \nIl codice contiene miniature di grande pregio, nelle quali risaltano lo spiccato colorismo, l'acceso naturalismo e la drammaticit\u00e0, non avulsa da contenuti cruenti, delle scene dipinte; queste ultime hanno una ambientazione nord-europea, specificamente francese, con costumi del XIII secolo, rappresentati da una prospettiva cristiana, e sormontati o circondati da un testo in tre scritture e cinque lingue (latino, persiano, arabo, giudeo-persiano, e ebraico). \nLa Bibbia Maciejowski \u00e8 un capolavoro di arte gotica e costituisce una fonte inestimabile per la ricostruzione della cultura materiale di epoca medievale.\n\u00c8 conservata presso la Morgan Library di New York. Due fogli sono custoditi nella Biblioth\u00e8que nationale de France (MS nouv. Acq. Lat. 2.294). Un unico foglio si trova al Paul Getty Museum di Los Angeles (MS 16)."}
{"id": "2604048", "revid": "115860196", "url": "https://it.wikipedia.org/wiki?curid=2604048", "title": "Flora Tristan", "text": "Biografia.\nIl padre di Flore C\u00e9lestine Th\u00e9r\u00e8se Henriette Trist\u00e1n Moscoso era il colonnello dei dragoni dell'Esercito spagnolo Mariano Trist\u00e1n y Moscoso: nato ad Arequipa, in Per\u00f9, allora colonia spagnola, da una famiglia ricca e potente in patria,e amico di Sim\u00f3n Bol\u00edvar (che affermava di discendere da Montezuma ). Egli risiedeva a Bilbao quando conobbe la francese Anne-Pierre Laisnay, che si era rifugiata in Spagna al tempo della Rivoluzione. Qui, nel 1802, l'abate Roncelin li spos\u00f2 nella casa della Laisnay: l'atto di matrimonio non venne per\u00f2 trasmesso da Mariano alle autorit\u00e0 spagnole e pertanto il consolato francese a Bilbao non pot\u00e9 trasmetterlo all'anagrafe francese.\nQuando la coppia si stabil\u00ec a Parigi, dove il 7 aprile 1803 nacque Flora, non risultava pertanto sposata per la legge francese: nel 1806 la famiglia si trasfer\u00ec in una grande casa a Vaugirard, nella Grande-Rue 102, dove il 14 giugno 1807 il colonnello Mariano mor\u00ec. La vedova mise al mondo due settimane dopo il secondo figlio Mariano Pio Henrique, che avr\u00e0 vita breve, morendo dieci anni dopo, il 3 maggio 1817.\nNon avendo regolarizzato la sua posizione matrimoniale n\u00e9 sottoscritto alcun testamento, il colonnello Mariano lasci\u00f2 la vedova senza diritti di successione e Flora ed Henrique suoi figli naturali, illegittimi e dunque, agli occhi della pubblica opinione, dei \u00abbastardi\u00bb. Le propriet\u00e0 che don Mariano possedeva in Per\u00f9 e in Spagna passarono cos\u00ec ai famigliari peruviani mentre, con il pretesto dell'apertura delle ostilit\u00e0 con la Spagna, lo Stato francese incamer\u00f2 nel 1808 i beni lasciati in Francia da don Mariano e la famiglia di Flora si trov\u00f2 in ristrettezze.\nLa vedova e i due figli affittarono un'altra casa di Parigi e poi, nel 1810, si trasferirono a L'Ha\u00ff-les-Roses, non lontano dalla capitale, per tornare nel febbraio del 1818, dopo la morte del piccolo Henrique, nuovamente a Parigi, in una casa di rue Fouarre, in un quartiere popolare.\nPer Flora si present\u00f2 la necessit\u00e0 di contribuire al sostentamento suo e della madre: nel 1820 trov\u00f2 un impiego come apprendista nell'\"atelier\" del modesto incisore Andr\u00e9 Chazal (1796-1860). \u00c8 ben noto come il matrimonio fosse per le ragazze povere l'occasione di sfuggire ai disagi della loro condizione, e a questa soluzione Flora era spinta dalle offerte di Chazal e dalle sollecitazioni della madre, bench\u00e9 forse le fosse gi\u00e0 presente che il carattere violento del marito non le avrebbe garantito una serena convivenza: il 3 febbraio 1821 Flora Tristan divenne la signora Chazal.\nL'esperienza conferm\u00f2 i presupposti e Flora sent\u00ec sempre pi\u00f9 intollerabile la sua condizione di cittadina di seconda classe, di essere privo di autonomia e di macchina fattrice di figli, e intese che il matrimonio diveniva l'istituzione che legalizzava una servile subordinazione, resa eterna dall'abrogazione del divorzio stabilita dalla Restaurazione. Nel 1822 era nato un primo figlio, di cui s'ignora il nome e che morir\u00e0 10 anni dopo; il 22 giugno 1824 era nato Ernest-Camille: il 2 marzo 1825 Flora lasci\u00f2 il marito e con il figlio Ernest si trasfer\u00ec in casa della madre, dove il 16 ottobre nacque Aline Marie, futura madre del pittore Gauguin.\nSi sa poco della vita condotta in questi primi anni, se non che si guadagn\u00f2 da vivere come dama di compagnia di una famiglia inglese che accompagn\u00f2 a Londra nel 1826. Nel 1829 conobbe casualmente in un albergo di Parigi il capitano della marina mercantile Zacharie Chabri\u00e9, il quale aveva conosciuto in Per\u00f9 P\u00edo Trist\u00e1n y Moscoso, fratello minore del padre di Flora e capo di quella facoltosa famiglia. Flora gli scrisse descrivendogli le difficolt\u00e0 in cui lei versava insieme con la cognata e i suoi nipoti, e chiedendogli di legittimarla, garantendole cos\u00ec la parte spettante dei beni paterni. La risposta di don P\u00edo, affettuosa nella forma ma negativa nella sostanza, consistette nell'invio di denaro e nell'impossibilit\u00e0 dichiarata di poterla riconoscere come erede del fratello a causa della sua condizione di figlia illegittima.\nIn Per\u00f9.\nMalgrado la risposta scoraggiante, nell'aprile del 1833 Flora s'imbarc\u00f2 da Bordeaux alla volta del Per\u00f9 a bordo del piroscafo \"Mexicain\", comandato da quel Zacharie Chabri\u00e9 con il quale ebbe una relazione che dur\u00f2 i sei mesi del viaggio. Accolta ad Arequipa con ogni cortesia, vi si trattenne per otto mesi, alloggiata nella lussuosa casa dei Trist\u00e1n y Moscoso, servita da domestici e riverita dai notabili della regione che da una decina d'anni si era resa indipendente dalla Spagna e soffriva di continue guerre civili ed esterne. Come ella, proveniente da Parigi, attraeva i suoi ospiti, cos\u00ec quella europeizzante ma tuttavia esotica societ\u00e0 esercitava un'indubbia attrazione agli occhi di Flora: un'attrazione critica, tuttavia, perch\u00e9 non manc\u00f2 di annotare gli aspetti violenti e grotteschi di quelle istituzioni semi-feudali, la corruzione e l'avidit\u00e0 della classe politica, le disparit\u00e0 sociali, l'aperto razzismo verso gli \"indios\", l'estrema miseria della popolazione, il diffuso analfabetismo, la superstizione della religione.\nVi era per\u00f2 un'eccezione, in quella societ\u00e0, che poteva essere invidiata anche da un'europea: la condizione della donna, che nella generalit\u00e0 delle classi sociali, senza essere paritaria con quella dell'uomo, godeva tuttavia di larga autonomia. Flora ebbe occasione di conoscere casualmente a Lima, negli ultimi giorni passati in Per\u00f9, un personaggio di eccezione, Francisca Zubiaga y Bernales, moglie del presidente della Repubblica Agust\u00edn Gamarra, una donna che aveva partecipato personalmente alle guerre civili, guidando persino le truppe in battaglia e mostrando energia e competenza negli affari di governo che ella sembr\u00f2 di fatto esercitare in luogo del marito.\nIl 16 luglio 1834 Flora Tristan s'imbarcava a Lima per fare ritorno in Francia: aveva ottenuto dalla famiglia di suo padre la possibilit\u00e0 di sottrarsi in parte alla primitiva condizione di \u00abparia\u00bb grazie alla concessione di una piccola rendita e, soprattutto, aveva acquisito maggiore consapevolezza di s\u00e9 e delineato, almeno a grandi linee, un programma politico e intellettuale che era sua intenzione sviluppare, presentare pubblicamente e battersi per il suo successo.\nL'impegno politico.\n\u00abLes p\u00e9r\u00e9grinations d'une Paria\u00bb.\nAl suo rientro a Parigi nel 1835, pubblic\u00f2 l'opuscolo \"N\u00e9cessit\u00e9 de faire un bon accueil aux femmes \u00e9trang\u00e8res\", dove propose l'istituzione a Parigi di una Societ\u00e0 di soccorso per le donne straniere che si trovassero in difficolt\u00e0, ed elabor\u00f2 gli appunti presi in Per\u00f9, intenzionata a farne un libro: un primo capitolo, con il titolo \"Il convento di Arequipa\", fu pubblicato nel 1836 nella \"Revue de Paris\", rivista alla quale aveva iniziato a collaborare insieme a \"L'Artiste\" e a \"Le Voleur\", mentre i due volumi delle \"P\u00e9r\u00e9grinations d'une Paria\" apparvero nel 1838, insieme con \"M\u00e9phis\", un romanzo che si pone nella corrente dei popolari romanzi d'appendice e ha per protagonista un operaio che deve contrastare le criminose imprese di un gesuita. Il romanzo, che non ha pregi letterari, \u00e8 ispirato ai modelli di Victor Hugo e di Eug\u00e8ne Sue, il quale, d'altra parte, si ispirer\u00e0 proprio al \"M\u00e9phis\" nella composizione del proprio \"L'ebreo errante\".\nIl marito Andr\u00e9 Chazal non si era rassegnato alla perdita della moglie, che egli considerava, secondo costume, una sua propriet\u00e0, n\u00e9 a quella dei figli, che tent\u00f2 di sequestrare pi\u00f9 volte: in uno di questi tentativi venne accusato dalla figlia Aline di aver tentato di violentarla. Esasperato, un giorno, il 10 settembre 1838, lo Chazal spar\u00f2 per strada a Flora, ferendola al petto: il proiettile le rimarr\u00e0 conficcato nel corpo per il resto dei suoi anni. Al processo, l'avvocato difensore del marito, il \u00abprogressista\u00bb Jules Favre, futuro ministro degli Esteri della III Repubblica francese, cerc\u00f2 di attenuare la responsabilit\u00e0 del suo assistito dipingendo la Tristan come una donna disprezzabile, di nessun valore, a causa della sua condizione di illegittima, insomma di \u00abparia\u00bb. I giudici condannarono tuttavia Chazal a vent'anni di carcere - poi in parte condonati - e Flora pot\u00e9 mettersi alle spalle questa lunga e dolorosa vicenda.\nIn Per\u00f9 aveva descritto una realt\u00e0 che sembrava appartenere al passato, rispetto allo sviluppo delle moderne societ\u00e0 europee: si trattava ora di rappresentare la realt\u00e0 del paese pi\u00f9 avanzato al mondo per sviluppo economico, sociale e politico, l'Inghilterra, la patria del capitalismo, del liberismo e del liberalismo moderno.\nNel 1839 raggiunse Londra e vi soggiorn\u00f2 per quattro mesi, durante i quali visit\u00f2 le industrie che facevano ricco e potente quel paese e i miserabili quartieri della periferia dove dormivano gli operai, le donne e i bambini che avevano passato la maggior parte della loro giornata nelle fabbriche per pochi scellini, i vicoli sui quali sostavano i mendicanti e si affacciavano i bordelli, e insieme gli esclusivi \"clubs\" dove si raccoglievano nobili e borghesi a discutere di finanza e a giocare a \"whist\" o le spaziose strade dei quartieri del centro dove passeggiavano signore eleganti e giovani \"dandies\".\nLe \u00abPromenades dans Londres\u00bb.\nMa a Londra Flora vide anche le forme di organizzazione di protesta e di opposizione a quello stato di cose e comprese l'importanza che i lavoratori sfruttati unissero le loro forze, alle quali era necessaria la partecipazione delle donne, ancora una volta le pi\u00f9 oppresse dal sistema sociale \u00abliberale\u00bb, dal momento che il loro lavoro era ancor meno pagato di quello gi\u00e0 misero concesso agli uomini.\nLa loro emancipazione poteva essere raggiunta solo attraverso la collaborazione con tutto il movimento operaio organizzato: la liberazione dei lavoratori era la condizione dell'emancipazione della donna. Pubblicando nel 1840 le sue \"Promenades dans Londres\", Flora Tristan anticipava di qualche anno sia l'analisi de \"La situazione della classe operaia in Inghilterra\" fatta da Engels nel 1845 che il \"Manifesto\" comunista di Marx e dello stesso Engels lanciato nel 1848.\nInfatti, Flora afferma che una nuova societ\u00e0 pu\u00f2 sorgere attraverso una grande battaglia tra \u00abproprietari e capitalisti da un lato, che uniscono nelle loro mani tutto, ricchezza e potere politico, e i lavoratori delle citt\u00e0 e delle campagne da un altro, che non possiedono nulla, n\u00e9 terra n\u00e9 capitale n\u00e9 potere politico\u00bb. Per poter vincere questa battaglia, occorre che i lavoratori lascino da parte le organizzazioni corporative in cui sono attualmente rinchiusi - il corporativismo \u00e8 \u00abun'organizzazione ibrida, meschina, egoistica e assurda\u00bb - per entrare in un'unica organizzazione di lavoratori, che avr\u00e0 una sua sezione particolare in ogni nazione.\nRicorda che i lavoratori non devono aspettarsi nulla dal governo - espressione della borghesia al potere - poich\u00e9 \u00abl'esperienza e i fatti vi dimostrano a sufficienza che il governo non pu\u00f2 e non vuole accettare un miglioramento dei vostri destini. Dipende quindi unicamente da voi sfuggire al labirinto di dolore, miseria e umiliazioni in cui deperite\u00bb. La borghesia, quando si tratt\u00f2 di prendere il potere in Francia, si avvalse dell'alleanza dei lavoratori, usandoli come la testa usa il braccio. Ora, \u00abvoi lavoratori non avete nessuno che vi aiuti. Dovete essere la testa e il braccio\u00bb.\nLa \u00abUnion ouvri\u00e8re\u00bb.\nSono le idee espresse ne \u00abL'Union ouvri\u00e8re\u00bb, che fece stampare nel 1843 a sue spese e con l'aiuto finanziario di amici e conoscenti. Si tratta di rivoluzionare la societ\u00e0 ma, a differenza di quanto indicheranno Marx, i socialisti o gli anarchici, la rivoluzione sar\u00e0 pacifica: uomini e donne, uniti nella \"Unione operaia\", inizieranno a propagandare la necessit\u00e0 di una radicale riforma sociale utilizzando tutte le possibilit\u00e0 legali a loro disposizione.\nCiascun operaio di ogni nazione verser\u00e0 annualmente anno un modestissmo contributo alla propria \"Unione\": essendo milioni i lavoratori in ogni paese, ciascuna organizzazione operaia avr\u00e0 a disposizione ogni anno una grande somma di denaro che investir\u00e0 innanzi tutto nella costruzione di scuole per i figli degli operai che vi riceveranno un'istruzione gratuita. Poi saranno edificati i \"Palazzi operai\", secondo le indicazioni dei \"Falansteri\" gi\u00e0 fornite da Charles Fourier, dove i lavoratori potranno passare una serena vecchiaia, con assistenza medica garantita e gratuita, e la possibilit\u00e0 di svago e di letture.\nDovendo la rivoluzione essere pacifica, occorrer\u00e0 tuttavia un dialogo con le forme rappresentative della nazione: sar\u00e0 necessario che in Parlamento venga ammessa la figura del \"Difensore del popolo\", che presenter\u00e0 iniziative legislative come il formale diritto al lavoro per tutti, con la garanzia di un salario dignitoso, l'abolizione della pena di morte, il divorzio e altre riforme democratiche.\nIl \u00abTour de France\u00bb.\nNel 1844 inizi\u00f2 a percorrere la Francia per propagandare le sue proposte in una serie di conferenze e contattare gli intellettuali pi\u00f9 in vista per renderli partecipi e ottenere un appoggio alla sua iniziativa riformatrice: queste esperienze, annotate nel suo diario, saranno pubblicate postume con il titolo di \"Tour de France\". Le autorit\u00e0 la ostacolarono in diverse occasioni, negandole la possibilit\u00e0 di riunione, facendo intervenire la polizia per disperdere le assemblee o sequestrando i suoi scritti, mentre la stampa conservatrice ironizzava sulle sue idee e la diffamava ricordando le sue origini \u00abillegittime\u00bb. Ma Flora non si lasci\u00f2 scoraggiare.\nNel suo diario vi \u00e8 una galleria di ritratti di personaggi noti, dei quali Flora fornisce il proprio giudizio: il cattolico \u00abdemocratico\u00bb Lacordaire non ha nessun interesse verso i problemi dei poveri, il poeta Lamartine \u00e8 un apatico e per George Sand gli \u00abumili\u00bb sono solo materiale per i propri romanzi. Non migliori sono tanti giornalisti all'epoca famosi, i presunti intellettuali che pensano solo al proprio successo, e certi seguaci dei grandi socialisti utopisti. E poi vi sono le immagini delle citt\u00e0 francesi e dei suoi lavoratori: la \u00abcoraggiosa\u00bb Parigi, Lione, ricca di iniziative, Tolone, dai lavoratori del porto che le \u00abriempiono il cuore di gioia\u00bb per la loro coscienza di classe, mentre Marsiglia \u00e8 una \u00abcitt\u00e0 viziosa\u00bb e ad Auxerre, a Digione e a Roanne, citt\u00e0 prevalentemente contadine, la miseria e la religione rendono ottusi i lavoratori.\nGli imprenditori sono invece uguali dappertutto: buoni padri di famiglia, rispettosi dell'autorit\u00e0, ossequenti al clero, diventano cinici e privi di scrupolo quando si tratta del proprio profitto e di sfruttare gli operai: \u00abL'essere umano \u00e8 soltanto una bestia - dice uno di loro - e il proprietario pu\u00f2 farne qualunque cosa\u00bb.\nFlora Tristan sapeva di essere malata e sub\u00ec diverse crisi durante quel lungo e logorante viaggio per la Francia, fino a morire a Bordeaux il 14 novembre 1844, a soli 41 anni. Furono gli operai della citt\u00e0 a organizzare il funerale, a portare il feretro e a raccogliere il denaro per erigere sulla sua tomba un monumento che fu inaugurato il 22 ottobre 1848: \u00e8 una colonna spezzata intorno alla quale \u00e8 avvolta una corona di quercia e di edera, e sopra di essa \u00e8 deposto il suo libro \"Union ouvri\u00e8re\". In quell'occasione fu composto un canto che si sent\u00ec per molti anni ancora nelle fabbriche di Bordeaux: \u00abOccorre un monumento per Flora Tristan\u00bb."}
{"id": "2604049", "revid": "287204", "url": "https://it.wikipedia.org/wiki?curid=2604049", "title": "Asterix (satellite)", "text": ""}
{"id": "2604053", "revid": "287204", "url": "https://it.wikipedia.org/wiki?curid=2604053", "title": "Sabrina Marinucci", "text": "Biografia.\nHa esordito al cinema con il film del 1999, \"The Omega Code\", con la regia di Robert Marcarelli.\nDal 2001 al 2006 ha ricoperto nella soap opera \"CentoVetrine\" il ruolo di \"Rosa Bianco\".\nNel 2012 rientra a far parte per un breve periodo della soap opera."}
{"id": "2604058", "revid": "287204", "url": "https://it.wikipedia.org/wiki?curid=2604058", "title": "Ala Nova", "text": "Ala Nova era un forte romano\" alare quingenario\" che faceva parte della catena di postazioni militari presenti lungo il \"limes danubiano\" nel settore pannonico. Si trova nei pressi della cittadina di Schwechat della Bassa Austria, a pochi chilometri ad est di Vienna. L'area del forte di cavalleria si trovava dove oggi sorge Alanovaplatze, il cimitero e la fabbrica di birra nel sobborgo di Klein-Schwechat. Lo stazionamento di un'unit\u00e0 mobile di cavalleria, era strategicamente necessario nella vasta pianura compresa tra le due fortezze legionarie di \"Vindobona\" e \"Carnuntum\" lungo il Danubio per garantire un migliore intercettazione e rapido intervento nei confronti di bande o eserciti di razziatori germanici.\nForte.\nLe fortificazioni di \"Ala Nova\" erano molto probabilmente, agli inizi, fatte di solo legno e terra lungo la riva sinistra del Schwechat (Frauenfeld). Vennero ricostruite solo nel II secolo in pietra, con forma rettangolare presso \"Alanovaplatz\". Nelle vicinanze del forte si trovava un insediamento civile (\"vicus\"). Vi era poi una necropoli presso l'attuale piazza principale di Schwechat, a sud dell'antico forte."}
{"id": "2604059", "revid": "385321", "url": "https://it.wikipedia.org/wiki?curid=2604059", "title": "The Darwin Awards", "text": ""}
{"id": "2604060", "revid": "1442080", "url": "https://it.wikipedia.org/wiki?curid=2604060", "title": "Polifete", "text": "Polifete (in greco \"\u03a0\u03bf\u03bb\u03c5\u03c6\u03ae\u03c4\u03b7\u03c2\"), personaggio dell'Iliade (XIII, v. 791), fu un guerriero troiano. \nPolifete partecip\u00f2 all'azione bellica descritta nel libro VI dell'Iliade relativo alla \"battaglia delle navi\". "}
{"id": "2604069", "revid": "199745", "url": "https://it.wikipedia.org/wiki?curid=2604069", "title": "Farinello comune", "text": ""}
{"id": "2604071", "revid": "1776051", "url": "https://it.wikipedia.org/wiki?curid=2604071", "title": "T.O. Morrow", "text": "T.O. Morrow \u00e8 un personaggio dei fumetti pubblicati dalla DC Comics. \u00c8 un supercriminale che comparve per la prima volta in \"Flash\" n. 143 (marzo 1964), creato da John Broome e Carmine Infantino. Ci si riferisce a lui di solito come \"T.O. Morrow\", giocando sull'assonanza con la parola \"tomorrow\" (in lingua inglese \u00abdomani\u00bb).\nStoria editoriale.\nIl T.O. Morrow originale debutt\u00f2 in \"Flash\" n. 143 (marzo 1964). Il T.O. Morrow moderno era un nativo della Polonia, il cui vero nome era Tomek Ovadya Morah, che comparve per la prima volta in \"The Flash\" (vol. 2) n. 19 (dicembre 1988).\nBiografia del personaggio.\nPre-Crisi.\nUtilizzando il suo progresso tecnologico e le sue immense abilit\u00e0 inventive, T.O. Morrow cre\u00f2 uno speciale \"set televisivo\" che gli permetteva di vedere nel futuro. Tuttavia, poteva vedere solo cento anni nel futuro. Poteva esaminare gli strumenti futuristici per replicarli ed utilizzarli nel tempo presente. Morrow pass\u00f2 molto tempo nel tentativo di migliorare la macchina del tempo che utilizzava, ma fu un insuccesso. La maggior parte dei suoi strumenti furono utilizzati per vari tipi di crimini. T.O. Morrow utilizz\u00f2 un'invenzione che rub\u00f2 dal futuro che gli consentiva di duplicare le altre persone. Utilizz\u00f2 questo strumento per replicare i duplicati di Lanterna Verde. T.O. Morrow lo fece perch\u00e9 sentiva quanto fosse semplice commettere un crimine e voleva qualcosa che potesse dare sia a Lanterna Verde che a Flash una sfida. I tre duplicati di Lanterna Verde commisero tre furti diversi, tutti in luoghi diversi e tutti allo stesso momento. Furono per\u00f2 tutti fermati dalla super velocit\u00e0 di Flash. T.O. Morrow mor\u00ec, apparentemente, dopo essere caduto in una larga macchina, ma di fatto, non mor\u00ec e fu spedito sulla Terra-2.\nPoco dopo essere stato sconfitto da Flash e Lanterna Verde, T.O. Morrow cre\u00f2 Red Tornado cos\u00ec che potesse infiltrarsi tra la Justice Society of America cos\u00ec che Morrow potesse rubare il 20th Century Museum. La sua televisione del futuro gli mostr\u00f2 che egli non sarebbe stato in grado di battere la Justice Society a meno che non si infiltrasse nel gruppo e lo avesse reso incapace di difenderne il Museo. Red Tornado fu un successo nel fermare la JSA. Morrow torn\u00f2 sulla Terra-1 e sconfisse la Justice League of America. Riusc\u00ec a sconfiggerli utilizzando le sue invenzioni e quindi mettendoli in stasi. A Red Tornado non piacque l'inganno che gli fece battere la JSA, cos\u00ec lo segu\u00ec su Terra-1. Red Tornado liber\u00f2 la JLA ed insieme a loro catturarono Morrow. Morrow pi\u00f9 tardi fugg\u00ec, e manipol\u00f2 Red Tornado numerose volte per cercare di distruggere la JLA. Tuttavia, la JLA riusc\u00ec sempre a sopraffare Morrow e a sconfiggerlo ogni volta.\nDopo una particolare batosta da parte della JLA, Morrow fu trascinato in un'altra realt\u00e0 e diviso in due persone. Uno dei due T.O. Morrow conquist\u00f2 un mondo alieno e combatt\u00e9 Flash, Atomo, e Supergirl. Gli \"altri\" T.O. Morrow furono bloccati in un lasso di tempo e mutato in un essere pi\u00f9 alto. Ora si riferiva a s\u00e9 stesso come a Tomorrow - L'Uomo del Futuro. In questo stato evoluto, i suoi organi non riuscivano a stargli dietro e fallivano. Morrow, quindi, trasport\u00f2 il suo cervello nel corpo di red Tornado e assunse la sua identit\u00e0. Red Tornado riusc\u00ec a sconfiggere Morrow e a riassumere il controllo del suo corpo. Il corpo di Morrow cedette ed egli mor\u00ec.\nCrisi sulle Terre Infinite.\nDurante la storia Crisi sulle terre Infinite (aprile 1985-Marzo 1986), T.O. Morrow fu chiamato dagli eroi per riparare Red Tornado in vista della Crisi. Morrow tent\u00f2 di ripararlo, ma la sua fisiologia (alterata dall'intervento di Anti-Monitor) era cambiata a tal punto che Morrow riusc\u00ec a stento a ripararlo. Il corpo di Red Tornado esplose come risultato della manomissione di Morrow, Cyborg e Atomo. Durante l'esplosione, T.O. Morrow fugg\u00ec e si ritir\u00f2 nel punto stabilito dai super criminali per la preparazione dei loro attacchi agli eroi.\nPost-Crisi.\nIl nome del T.O. Morrow moderno \u00e8 Tomek Ovadya Morah, e nacque a Nasielsk, in Polonia. La prima comparsa di questa versione fu in \"The Flash\" vol. 2 n. 19. Fu mostrato ad una cena onorando la Galleria dei Nemici di Flash. Poco dopo, T.O. Morrow fu internato in un istituto a Central City. Ammise che fu con il suo viaggio mentale e utilizzo delle due invenzioni future che cominci\u00f2 il suo \"collasso\". Morrow contatt\u00f2 Maxwell Lord per informarlo dell'imminente fine del mondo, ma questi si rifiut\u00f2 di ascoltarlo. La volta successiva che Morrow fu visto, fu quando tent\u00f2 di consegnare nell'ufficio del Dr. Hannibal Martin, un libro scritto da lui pieno di importanti date future, inclusa la data di morte di Morrow. Tuttavia, anche il Dr. Martin non gli diede retta e lo consider\u00f2 solo un pazzo. Morrow influenz\u00f2 di nuovo anche la League di Lord. In \"JLA Incarnations\" n. 6, fu contattato dal dittatore di Bialya e forn\u00ec la tecnologia che neutralizz\u00f2 l'armatura da combattimento di Booster Gold.\nT.O. Morrow non si fece pi\u00f9 vedere per qualche tempo, finch\u00e9 la JLA non si fu riformata. Morrow si alle\u00f2 con il Professor Ivo per creare la Donna del Domani. La piazzarono con la JLA durante il loro reclutamento al fine di infiltrasi nel gruppo e distruggerlo, ma in particolare per distruggere l'ex creazione di Morrow, Red Tornado, tuttavia lei si rifiut\u00f2 di seguire la sua programmazione e combatt\u00e9 con la JLA. T.O. Morrow e Ivo furono entrambi catturati e portati alla prigione di Belle Reve. Ivo e lui litigarono su chi aveva svolto il lavoro migliore sulla Donna del Domani, se Ivo nel corpo o Morrow nella mente; Morrow vinse dimostrando che ella aveva scosso la sua programmazione, che la indirizzava alla distruzione della JLA, e Red Tornado, e aveva scoperto le emozioni e si stava sviluppando in un essere umano. Mentre si trovavano in prigione, Morrow cominci\u00f2 ad averne abbastanza di Ivo ed il suo vantarsi della creazione di Amazo. Per indispettirlo, Morrow contatt\u00f2 la JLA e gli diede informazioni circa il piano di Amazo di far evadere lo scienziato pazzo dalla prigione. Tuttavia, Morrow diede loro informazioni errate (\u00abMi dispiace, ma la prospettiva di aiutare la Justice League mi d\u00e0 il mal di mare...\u00bb) e Amazo riusc\u00ec ad attaccare la JLA.\nMorrow riusc\u00ec a fuggire da Belle Reve e manomise grandemente la linea temporale. Ritorn\u00f2 all'epoca della Justice Society e alle sue invenzioni che gli permettevano di immaginare un futuro migliore in cui esistere. La JLA del 2000 and\u00f2 indietro nel tempo dalla JSA del 1941 per cercare di fermare Morrow., ma arrivarono in ritardo. Morrow aveva gi\u00e0 avviato cos\u00ec tante modifiche alla linea temporale che avrebbe portato il futuro al tipo di mondo che lui voleva. Quando nulla and\u00f2 secondo i piani, and\u00f2 indietro nel tempo e cerc\u00f2 di uccidere la sua stessa madre. Credette che se fosse stato cresciuto come orfano, sarebbe stato molto pi\u00f9 forte. Jay Garrick riusc\u00ec ad intervenire e mostr\u00f2 a Morrow cosa stava per fare. Morrow cambi\u00f2 idea e si fece catturare dalla JLA. Ritorn\u00f2 in carcere e rimase da l\u00ec in poi.\n52.\nDurante la serie \"52\" della DC Comics, fu rivelato che T.O. Morrow fu incarcerato a Haven. Infatti, non gli fu permesso di utilizzare nessun computer per la pura che potesse incitare la \"prima guerra delle macchine\". Un collega inventore, il Dr. Will Magnus (creatore dei Metal-Men) visit\u00f2 T.O. Morrow mensilmente per discutere su una quantit\u00e0 di cose. Morrow, in questi incontri rivel\u00f2 di aver creato un fratello di Red Tornado, di nome Red Inferno, e accenn\u00f2 che qualcuno stava rapendo scienziati pazzi come il Dottor Sivana, Ira Quimby, Dr. Morte, ed il Dr. Cyclops, e avvert\u00ec Magnus di stare all'erta. Alla fine riusc\u00ec a fuggire da haven, ma non prima di aver lasciato un ultimo regalo al suo studente migliore: il codice meccanico necessario per il funzionamento dei Metal-Men.\nInfine, Magnus fu catturato dalla cospirazione accennata da Morrow e fu portato sulla Oolong Island. Gli fu dato il benvenuo da Morrow, circondato da bellissime ragazze e lavorante con gli scienziati rapiti. Morrow inform\u00f2 Magnus che egli era stato inserito nei loro sforzi di creazione di armi per l'Intergang, e successivamente sequestr\u00f2 al suo studente i suoi antidepressivi, cos\u00ec che non avesse limiti di creativit\u00e0. Dopo essere stati presi di mira da Black Adam per il suo coinvolgimento nella creazione dei \"Quattro Cavalieri di Apokolips\", insieme ai suoi colleghi scienziati dell'Oolong Island, li aiut\u00f2 a sconfiggere il loro comune nemico, per poi acquistare i pezzi del distrutto Red Tornado su un'asta in rete, sperando di avere informazioni riguardo agli eventi accaduti nello spazio.\nIn \"52\" n. 49, la JSA attacc\u00f2 il laboratorio dell'Isola, e Will Magnus diede a Morrow un teleportatore che controllava uno dei robot di Sivana, che gli permise di scappare. Pi\u00f9 tardi, in \"52\" n. 50, Morrow volle vedere cosa vide Red Tornado, ma fu fermato da Booster Gold e Rip Hunter subito dopo, per aiutarli in una capacit\u00e0 sconosciuta.\nStato attuale.\nDa allora, Morrow comparve nel n. 2 della nuova miniserie \"Metal-Men\", con il suo gruppo di robot, chiamati i \"Death Metal Men\". Rivel\u00f2 pi\u00f9 tardi di essere un'intelligenza che viveva in una replica androide di Morrow, mentre i Death Metal Men erano trasmutazioni atomiche dei Metal-Men. Tuttavia, il vero Morrow ebe una parte nel fumetto, come ex insegnante di Magnus, che senza successo tent\u00f2 di fargli accettare una sovvenzione per la ricerca sui robot. Tuttavia, ebbe la visita da una versione futura di Magnus, che gli diede un anello per il suo s\u00e9 passato per cambiare il passato. Morrow utilizz\u00f2 il suo dispositivo per il viaggio temporale per aiutare Magnus, ma poi fu rivelato che intendeva gettarlo fuori dalla linea temporale dopo aver sconfitto il mostruoso Senzanome. Tuttavia, fu sconfitto e tutto questo fu cancellato dalla storia.\nSulla copertina di \"Justice League of America\" (vol. 2) n. 13, si vede T.O. Morrow come membro della nuova incarnazione della Lega dell'ingiustizia. Come membro della Societ\u00e0 segreta dei supercriminali di Libra, concep\u00ec un'idea sul come creare un mostro abbastanza forte da uccidere ogni membro della Justice League. Il team utilizz\u00f2 quest'idea per creare il nuovo criminale Genocida. Dopo la sua creazione, tent\u00f2 fortemente di distruggere la societ\u00e0 a causa dell'alto livello di instabilit\u00e0 di Genocida. Dopo che le sue suppliche furono ignorate e che Wonder Woman distrusse la base della Societ\u00e0, il Dr Morrow si offr\u00ec di aiutare Amazo a fermare Genocida. Egli gli rivel\u00f2 che era di origini polacche e che non voleva prendere parte a niente che si chiamasse genocidio.\nPoteri e abilit\u00e0.\nT.O. Morrow \u00e8 una mente criminale ed un grande genio scientifico. \u00c8 il responsabile della nascita di Red Tornado, Red Inferno e dell'androide Donna del Domani insieme al Prof. Ivo. Cre\u00f2 anche la tecnologia che gli consentiva di vedere nel futuro."}
{"id": "2604073", "revid": "125309940", "url": "https://it.wikipedia.org/wiki?curid=2604073", "title": "Beta Techno", "text": "Con la sigla Techno si riconoscono una serie di motociclette da trial prodotte dalla Beta Motor a partire dal 1994 fino al 1999 per partecipare ai mondiali della categoria.\nDescrizione.\nRispetto al precedente modello, la Beta Synt, adotta un telaio pi\u00f9 compatto e sagomato, diventando molto ampio anteriormente e molto sagomato nella zona delle gambe, non richiedendo pi\u00f9 la carenatura anteriore, che viene ridotta al minimo, il telaietto posteriore diventa ancora pi\u00f9 piccolo e la seduta diventa ancora pi\u00f9 bassa, il faro diventa pi\u00f9 piccolo, ma rimane sempre rettangolare, il blocco motore \u00e8 completamente nuovo, mentre il forcellone e le forcelle sono rimaste le stesse.\nQuesto modello a dispetto del precedente \u00e8 durato molto prima di essere sostituito dal successivo, mentre il Beta Synt \u00e8 durato solo 3 anni.\nCilindrate.\nLe cilindrate hanno spaziato, durante i vari anni di produzione:"}
{"id": "2604075", "revid": "1310927", "url": "https://it.wikipedia.org/wiki?curid=2604075", "title": "Club Deportivo San Roque de Lepe", "text": "Il Club Deportivo San Roque de Lepe, spesso abbreviato in San Roque, \u00e8 una societ\u00e0 calcistica con sede a Lepe (Huelva), in Andalusia, in Spagna. \nGioca nella \"Segunda Divisi\u00f3n RFEF\", la quarta serie del campionato spagnolo."}
{"id": "2604076", "revid": "110157", "url": "https://it.wikipedia.org/wiki?curid=2604076", "title": "San Juan de Urab\u00e1", "text": "San Juan de Urab\u00e1 \u00e8 un comune della Colombia facente parte del dipartimento di Antioquia.\nIl centro abitato venne fondato da Pedro e Agust\u00edn Cuadrado nel 1948, mentre l'istituzione del comune \u00e8 del 1986."}
{"id": "2604080", "revid": "129019", "url": "https://it.wikipedia.org/wiki?curid=2604080", "title": "Verdaguer (metropolitana di Barcellona)", "text": "Verdaguer (anticamente chiamata General Mola) \u00e8 una stazione delle linee 4 e 5 della metropolitana di Barcellona.\nLe banchine della L4 sono situate sotto al Passeig de Sant Joan, mentre quelle della L5 si trovano sotto alla strada \"Carrer de Proven\u00e7a\", entrambe nel distretto barcellonese dell'Eixample.\nLa stazione fu inaugurata nel 1970 con il nome di General Mola. Inizialmente serviva solo la L5, in quanto il primo tratto della L4 venne inaugurato tre anni pi\u00f9 tardi con l'apertura della sezione compresa fra Joanic e Jaume I.\nNel 1982, dopo la riorganizzazione delle linee della metropolitana, la stazione ha adottato l'attuale nome in virt\u00f9 della vicinanza all'omonima piazza intitolata al poeta catalano Jacint Verdaguer."}
{"id": "2604081", "revid": "94902", "url": "https://it.wikipedia.org/wiki?curid=2604081", "title": "Decollo verticale", "text": ""}
{"id": "2604082", "revid": "125309939", "url": "https://it.wikipedia.org/wiki?curid=2604082", "title": "Beta Synt", "text": "Con la sigla Synt e Zero Gara si riconoscono una serie di motociclette da trial prodotte dalla Beta Motor a partire dal 1992 fino al 1994, di cui le prime pi\u00f9 per uso stradale, mentre le seconde per partecipare ai mondiali della categoria.\nQuesta moto fu accompagnata dalla Beta Super Trial 240, che non \u00e8 nient'altro che una Beta TR 35 250.\nDescrizione.\nRispetto al precedente modello, la Beta TR 35, adotta un nuovo motore che per la prima volta usa il raffreddamento a liquido e si adotta un nuovo passaggio per l'espansione che termina a destra e non pi\u00f9 a sinistra, che verr\u00e0 poi utilizzato anche per i modelli successivi, il telaio viene rivisto passando da un monotrave a un bitrave con serbatoio integrato, ma sostanzialmente rimane con le stesse misure, le carenature vengono arrotondate e ampliate per convogliare l'aria al radiatore, le forcelle, il faro e il parafango rimangono i medesimi, mentre il forcellone viene leggermente rivisto\nLe differenze tra i modelli Synt e Zero Gara \u00e8 dato dal fatto che quest'ultima non usano la carenatura del telaio e i convogliatori dell'aria, cos\u00ec come l'assenza del faro anteriore.\nCilindrate.\nLe cilindrate hanno spaziato, durante i vari anni di produzione:"}
{"id": "2604087", "revid": "1305772", "url": "https://it.wikipedia.org/wiki?curid=2604087", "title": "San Luis (Antioquia)", "text": "San Luis \u00e8 un comune della Colombia facente parte del dipartimento di Antioquia.\nIl centro abitato venne fondato da Cl\u00e9rigo Clemente Giraldo nel 1876, mentre l'istituzione del comune \u00e8 del 1882."}
{"id": "2604095", "revid": "228587", "url": "https://it.wikipedia.org/wiki?curid=2604095", "title": "Virgoletta (Villafranca in Lunigiana)", "text": "Virgoletta (anticamente Verrucola Corbellari) \u00e8 una frazione di Villafranca in Lunigiana, in provincia di Massa-Carrara. \u00c8 situata a 183 metri sul livello del mare sul Colle Vignale tra i torrenti Bagnone e Vigesola, vi risiedono 333 abitanti. Il piccolo colle \u00e8 conformato ad onda, con due cime: su quella in direzione del comune di Bagnone \u00e8 situato il Castello Malaspina, su quella in direzione del comune di Villafranca la chiesa parrocchiale dei Santi Gervasio e Portasio. Nel mezzo una sella accoglie l'antico portale d'accesso detto degli \"scaleri\". L'abitato cinge queste due emergenze con un susseguirsi di case fortificate e alti terrazzi detti \"volti cinti\".\nStoria.\nLa Lunigiana, dopo il periodo di prosperit\u00e0 della citt\u00e0 romana di Luni, entr\u00f2, nel periodo di dominazione Bizantina a far parte del Limes, strumento di contenimento nei confronti delle popolazioni che dal Nord Europa scendevano verso Roma e il Sud.\nL'Alto medioevo: la Verrucola dei Corbellari.\nIn seguito i longobardi compresero l'importanza strategica della Val di Magra ed utilizzarono la via del monte Bardone per collegare i loro ducati settentrionali con quelli dell'Italia centrale. Anche i monaci benedettini di Leno, legati strettamente alla monarchia longobarda, esercitarono un ruolo rilevante nel processo di sviluppo civile e culturale delle popolazioni del territorio Lunigianese, ed \u00e8 nel X secolo che si ha la prima notizia certa di un'importante via di comunicazione in Lunigiana: si tratta della Via Francigena o Romea che nei secoli a venire influenzer\u00e0 la storia e lo sviluppo di molti borghi in Lunigiana.\nIn questo contesto, intorno all'XI secolo, di \"Verrucola Corbellariorum\", ad identificare una fortificazione a loro appartenuta sulla piccola collina del paese. I Corbellari, subfeudatari degli Obertenghi, esercitarono il loro potere sul borgo in un periodo antecedente all'avvento dei Malaspina. A loro si deve, probabilmente, l'antica torre quadrata che domina le vie di transito da nord a sud nella zona; loro era anche il vicino Castiglione dei Corbellari, divenuto poi, con la successiva divisione del territorio ad opera dei Malaspina, l'attuale Castiglione del Terziere. Da quanto si evince dagli archivi dei Malaspina di Caniparola (documento del 1266) risultava infeudato Alberto Corbellari intorno al 1200. La loro fine la si deve agli stessi marchesi Malaspina giunti a governare la Lunigiana nel 1221; l'ultimo della famiglia a portare il titolo di \"dominus\" fu Guglielmo Corbellari nel 1271, mentre ai suoi due figli non \u00e8 attribuito nessun titolo. Scomparsa dal feudo di Virgoletta, la famiglia continua ad esistere, senza titolo nobiliare, nel vicino borgo di Castiglione fino al XX secolo. Ancora oggi, a ottocento anni dalla loro scomparsa, nella parlata popolare si usa dire degli abititanti di Virgoletta che sono i \"m\u00e0ti d'Corbel\u00e0ri\" (matti dei Corbellari).\nIl feudo dei Malaspina.\nIl nome \"Virgoletta\" deriva per traslitterazione proprio da Verrucola\u00a0\u2013 Verrucoletta. Nel XIII secolo Virgoletta segue le sorti della famiglia Malaspina; sono di questo secolo alcuni documenti che determinano le suddivisioni della Lunigiana. \n&lt;br&gt;Nell'atto di divisione tra i Malaspina del 1221 che diede vita a due distinte entit\u00e0 territoriali, l'una sottoposta ai marchesi che si fregiarono dello stemma con lo \"spino secco\", l'altra a quelli che adottarono lo \"spino fiorito\", tutti i luoghi posti alla sinistra orografica del fiume andarono a formare il territorio che ebbe per capoluogo Mulazzo, mentre quelli sulla riva opposta, tranne Villafranca, andarono a formare il territorio che ebbe come capoluogo Filattiera. \n&lt;br&gt;In questo atto Virgoletta non viene citata direttamente. La troviamo, invece, nell'atto di divisione del 1275 tra i Malaspina dello \"spino fiorito\", quando il territorio appartenente a questi marchesi verr\u00e0 diviso in terzieri. Seppur inizialmente di propriet\u00e0 del marchese Francesco di Olivola, nel 1301 Virgoletta risulta nelle propriet\u00e0 del marchese Opizzone di Villafranca, questo in seguito al pagamento di debiti dal primo al secondo.\nVa inoltre segnalato che fu in questo secolo che vennero innalzate mura alte pi\u00f9 di dieci metri e cominci\u00f2 a formarsi il borgo con portali e finestre in pietra arenaria sulla via che taglia il crinale della collina. Altre notizie si hanno nel 1355, quando, forse per saldare dei debiti contratti per assoldare mercenari alcuni anni prima, Francesco Malaspina, signore di Olivola, cedette Virgoletta ai signori di Villafranca.\nDal 1355 a governare Virgoletta saranno solo i marchesi di Villafranca, imponendo definitivamente lo stemma dello \"spino secco\". Su Virgoletta governano nella prima met\u00e0 del Trecento i marchesi Federico I e il figlio Corrado, noto quest'ultimo per essere stato cantato nel Purgatorio in seguito all'ospitalit\u00e0 data dall'aprile del 1306 a Dante Alighieri nel suo primo esilio, poi Spinetta, che probabilmente mor\u00ec nella rocca nel 1398 dopo una importante e lunga carriera da condottiero e il figlio Gabriele. Quest'ultimo port\u00f2 la temporanea disgrazia dei Malaspina, poich\u00e9 uccise il funzionario genovese Oderico Biassa. Questo omicidio scaten\u00f2 la rappresaglia dei liguri, capeggiati dai Campofregoso, che invasero le terre dei Malaspina e presero il castello di Virgoletta e, terminata la rappresaglia, non lo restituirono ai Malaspina.\nIl dominio dei Campofregoso di Genova.\nIl feudo di Virgoletta venne governato prima da Lodovico Fregoso che era anche signore di Sarzana e di altri territori, poi dal 1449 cedette il governo direttamente al cugino Galeotto di Campofregoso fino al 1471, anno della sua morte. Il nobile genovese aveva deciso di ritirarsi a vivere in Val di Magra, aveva allora circa trent'anni e il ramo dei Campofregoso a cui apparteneva non gli avrebbe permesso nessuna ascesa politica a Genova, la cui scena era dominata dallo zio Tomaso; ristruttur\u00f2, quindi, la rocca malaspinaiana di Virgoletta rendendola un nobile palazzotto fortificato dove poter vivere. Virgoletta era politicamente un avamposto genovese posto esattamente a met\u00e0 tra i marchesati malaspiniani fedeli a Milano e quelli fedeli a Firenze.\nLa morte di Galeotto fu ad opera di Corrado del Buono detto Fanteuzzo di Filattiera, un uomo d'armi molto temuto in Val di Magra che si aggirava con una banda armata detta degli \"sturlesi\" e del Marchese Cristiano Malaspina di Bagnone. I due, sperando con un complotto di appropriarsi del feudo e riceverne benefici consegnandolo ai fiorentini, si fecero invitare a palazzo da Galeotto e lo uccisero. Per loro disgrazia n\u00e9 i fiorentini n\u00e9 i milanesi a cui si rivolsero in seguito per cedere il feudo, vollero entrare in armi in Virgoletta. Le diplomazie non volevano creare un incidente diplomatico di portata internazionale per un borgo cos\u00ec piccolo. Dopo una lunga ed estenuante trattativa epistolare tra la marchesa Teodorina Malaspina di Villafranca e le segreterie di stato di Galeazzo Maria Sforza a Milano e Lorenzo De Medici a Firenze si convenne che il feudo di Virgoletta tornasse a lei e alla sua famiglia. I due assassini lasciarono l'assedio del castello di Virgoletta e mentre il Marchese Cristiano fu imprigionato dai fiorentini con la famiglia nel suo stesso castello, Fanteuzzo ricevette per un breve periodo, per i servigi fatti ai fiorentini, i possedimenti gi\u00e0 tenuti del marchese Cristiano a Bagnone. Giovanni Campofregoso rivendic\u00f2 la morte del fratello Galeotto e la perdita del feudo di Virgoletta senza grande successo. Tutto torn\u00f2 ai Malaspina nel 1474.\nIl ritorno dei Malaspina.\nNel 1494 Carlo VIII re di Francia scende in Italia, ad attendere il suo enorme esercito al passo del Bardone per scortarlo verso le terre fiorentine sono Tommaso e Fioramonte Malaspina, marchesi di Villafranca e Virgoletta, alleandosi col re e partecipando alle rappresaglie contro le comunit\u00e0 del marchesato malaspiniano fedeli ai fiorentini. Modificarono per l'occasione l'insegna dello spino secco .\nDa inizio Cinquecento, fino alla sua morte nel 1602, Federico II Malaspina \u00e8 il signore di Virgoletta e coi cugini Alfonso e Tommaso anche di Villafranca e di altri castelli. Lo stemma in marmo di Federico campeggia ancora oggi all'ingresso del castello da lui ingrandito in stile rinascimentale.\nDa inizio Seicento fino al 1705 il marchesato di Virgoletta vive un periodo florido e relativamente pacifico, periodo nel quale i Malaspina si legano al Ducato di Modena. \nNel 1675 (16 settembre) la comunit\u00e0 \u00e8 scossa dalla morte improvvisa di Isabella del Conte Francesco Nocleza di Modena, moglie di Niccol\u00f2 di Annibale Malaspina; riportano le cronache che mor\u00ec per strada di \"morte subitanea\" mentre la mattina dal castello si recava a messa. A ricordarla vi \u00e8 uno stemma con iscrizione all'ingresso della \"chiesa di sotto\" dei santi Gervasio e Protasio.\nNel 1705 il marchese Giovanni Malaspina venne cacciato di forza dalla popolazione insorta nel corso di una rivolta che fu famosa presso tutte le cancellerie d'Europa, questo perch\u00e9 il popolo, a differenza del marchese, volle accettare la sovranit\u00e0 di Filippo V di Spagna, mentre Giovanni manteneva posizioni filoimperiali. Ma il Granducato di Toscana, grazie alle truppe imperiali, riusc\u00ec a sedare la rivolta e riconsegn\u00f2 il feudo al Marchese che condann\u00f2 all'esilio per almeno otto miglia oltre venti capofamiglia rivoltosi.\nNel 1726 il Duca Rinaldo d'Este di Modena, per i servigi offerti, concede l'uso del nome Malaspina Estensi alla famiglia, a farne uso saranno Federico III e Giovanni II.\nNel 1796 il generale Chabot, per conto di Napoleone Bonaparte pone fine al feudalesimo lunigianese e Virgoletta entra nella Repubblica Cisalpina, i Malaspina di Virgoletta, con la morte del Marchese Giovanni II, si estinguono e il castello diviene di propriet\u00e0 di alcune famiglie del paese. I marchesi di Virgoletta, ad esclusione di Giovanni II sepolto nel cimitero ottocentesco di San Rocco, sono stati tutti tumulati presso il sacello di San Niccol\u00f2 a Villafranca, sotto l'attuale monumento a Dante Alighieri.\nVirgoletta venne unificata a Villafranca, e la nuova realt\u00e0 urbana entr\u00f2 a far parte della Repubblica Cisalpina e quindi del Regno d'Italia. A seguito della caduta di Napoleone e della Restaurazione, Villafranca pass\u00f2 prima al ducato di Modena e in seguito, dal 1849, entr\u00f2 nel ducato di Parma per restarvi sino all'unificazione nazionale (1859).\nIl Novecento e l'Et\u00e0 contemporanea.\nIl terremoto che nel il 7 settembre 1920 sconvolse gran parte della Lunigiana toccando addirittura il 10\u00b0 della scala Mercalli distrusse parte del borgo. Durante la seconda guerra mondiale il borgo si trov\u00f2 sulla Linea Gotica: per queste ragioni un comando tedesco si insedi\u00f2 nel castello, e oltre a distruggere l'archivio e il mobilio che vi si trovava, fece di Virgoletta un bersaglio bellico.\nNel dopoguerra Virgoletta, come tutta la Lunigiana, vide il fenomeno migratorio dei cosiddetti \"barsan\" (bresciani), ovvero, i venditori ambulanti di vestiti che dalla Toscana portavano le merci in Lombardia. Interi paesi tra gli anni Quaranta e gli anni Settanta si spopolarono a causa di questo fenomeno.\nDopo il Giubileo del 2000 e la risistemazione della segnaletica molti pellegrini hanno ripreso a percorrere gli antichi tracciati per Roma lungo la via Francigena (o Romea), che, in una delle sue varianti, attraversa anche Virgoletta.\nNel 2007 mons. Alberto Silvani, sacerdote nativo di Virgoletta, \u00e8 eletto vescovo di Volterra.\nLe chiese di Virgoletta.\nIl primo documento relativo alle decime raccolte che segnala una cappella presso \"Verugula\" \u00e8 del 1296/97, le tracce materiali di una prima chiesa a Virgoletta sono databili intorno al XIII/XIV secolo e si tratta di ampi resti di affresco con madonna e santi inglobati nell'attuale cantina di una abitazione privata.\nUna nuova chiesa dedicata ai santi Giacomo e Filippo Apostoli fu probabilmente eretta nel XV secolo nel luogo dell'attuale parrocchiale, inglobata nel successivo edificio dedicato ai santi Gervasio e Protasio, martiri milanesi. Il cambio di santi patroni della comunit\u00e0 di Virgoletta potrebbe essere dovuto al cambio politico successivo alla fine del periodo di governo genovese del nobile Galeotto Campofregoso (morto nel 1471) e al ritorno dei marchesi Malaspina di orientamento filo-milanese.\nLe due attuali chiese sovrapposte, che costituiscono la chiesa parrocchiale dei Santi Gervasio e Protasio, sono nate nel XVI secolo dall'aggetto di un grande arco dalla collina al piano stradale sottostante, presso la localit\u00e0 \"voti cinti\" (archi cintati). La chiesa superiore a croce latina \u00e8 decorata con stucchi seicenteschi e due altari laterali di pregevole fattura. L'altare centrale, fatto arrivare da Roma dalla nobile famiglia Della Porta, \u00e8 della scuola del Bernini e conserva le reliquie del \"corpi santi\", su di esso si innalza una piccola cupola con lanterna. Sul fondo del coro \u00e8 visibile un paleo marmoreo del XV secolo di ottima fattura, rappresentante la Madonna col Bambino Ges\u00f9 in braccio e un uovo in mano, ai lati i santi patroni, di stile francese fu realizzato da un anonimo scultore poi ribattezzato \"Maestro di Virgoletta\".\nLa chiesa bassa, ad aula unica, presenta uno stemma d'ingresso e alcune simbologie (spini secchi sul soffitto) relativi ai Marchesi Malaspina e si ipotizza fosse un edificio religioso a loro dedicato, vi \u00e8 presente un bell'altare e alcune tele pittoriche del XVI/XVII secolo, una bella tela di scuola lombarda riportante lo stemma dei Della Porta.\nLo stemma dei Della Porta, famiglia lombarda trapiantatisi qui al servizio dei marchesi Malaspina, \u00e8 il pi\u00f9 presente in paese, ed \u00e8 legato alle principali opere d'arte della parrocchiale: oltre che in chiesa lo stemma \u00e8 scolpito sul portale della casa dei Della Porta all'ingresso del paese, nonch\u00e9 sulla traversa dell'antico camino della casa (riportante la data 1634 e le iniziali G.P. di Gabriello Porta). Sempre seicentesca \u00e8 una tela nella \"chiesa bassa\" dedicata a Lorenzo Della Porta. Fra i componenti di questo casato si ricordano Giovanni e suo fratello Mattia di Gabriello. Il primo fu missionario in Medioriente e Africa, il secondo fu canonico della Chiesa di Santa Maria della Rotonda in Roma. \nA Mattia si devono le reliquie dei \"Corpi Santi\" e l'altare di scuola berniniana presente nella chiesa di Virgoletta, morto nel 1671 \u00e8 ricordato in una lapide interna al Pantheon.\nGiovanni studi\u00f2 presso i padri gesuiti al Collegio Romano, quindi domand\u00f2 di essere accettato nella provincia dei Frati Minori Riformati di Roma. Cambi\u00f2 il nome in Antonio. Per prepararsi alla missione studi\u00f2 la lingua araba e quella siriaca che apprese presso il convento di San Pietro in Montorio a Roma. Tentando di raggiungere l'Etiopia morir\u00e0 a Suakin (Sudan) nel 1641, \u00e8 sepolto a Goa in India. A lui sono dedicate la piazza principale di Virgoletta e la strada che porta a Bagnone.\nI discendenti della famiglia, ancora presenti in paese, portano oggi il cognome Porta.\nToponomastica dei luoghi virgolettesi.\nL'antico borgo di Virgoletta conserva nella tradizione orale nomi che richiamano al suo essere luogo di passaggio di svariati popoli sulla via Francigena. Questo resta in alcuni toponimi con connotazione tipicamente medievale e mediterranea. Altri sono contrazioni dialettali che descrivono la funzione che quel luogo ha avuto."}
{"id": "2604096", "revid": "1543377", "url": "https://it.wikipedia.org/wiki?curid=2604096", "title": "San Pedro de los Milagros", "text": "San Pedro de los Milagros \u00e8 un comune della Colombia facente parte del dipartimento di Antioquia.\nIl centro abitato venne fondato nel 1757, mentre l'istituzione del comune \u00e8 del 1813."}
{"id": "2604098", "revid": "219110", "url": "https://it.wikipedia.org/wiki?curid=2604098", "title": "RawTherapee", "text": "RawTherapee \u00e8 un programma open source per processare immagini, principalmente fotografie digitali consentendo anche di leggere, modificare e convertire formati raw proprietari.\nCaratteristiche.\nIl programma \u00e8 scritto in C usando la libreria grafica GTK e dcraw da G\u00e1bor Horv\u00e1th di Budapest. A luglio 2011 il programma ha raggiunto la versione 3.0. prima versione open source del programma.\nAttualmente l'ultima versione disponibile del software \u00e8 la 5.8, sia per gli utenti macOS, per gli utenti Windows Vista/7/8/10 e per Linux."}
{"id": "2604104", "revid": "1543377", "url": "https://it.wikipedia.org/wiki?curid=2604104", "title": "San Pedro de Urab\u00e1", "text": "San Pedro de Urab\u00e1 \u00e8 un comune della Colombia facente parte del dipartimento di Antioquia.\nIl centro abitato venne fondato da Pedro e Agust\u00edn Cuadrado nel 1956, mentre l'istituzione del comune \u00e8 del 1978."}
{"id": "2604112", "revid": "385321", "url": "https://it.wikipedia.org/wiki?curid=2604112", "title": "Riccardo III - un uomo, un re", "text": ""}
{"id": "2604113", "revid": "3115", "url": "https://it.wikipedia.org/wiki?curid=2604113", "title": "Ferrari 312 PB", "text": "La Ferrari 312 PB \u00e8 una vettura da competizione costruita dalla Ferrari, classificata tra i prototipi di Gruppo 6 e destinata a competere nel Campionato Internazionale Marche del 1971.\nOrigini del nome.\nIl nome originale di questa automobile era 312 P, mentre la denominazione \"312 PB\" (dove la \"B\" sta per \"motore Boxer\") le fu attribuita solo in un secondo momento per distinguerla dall'omonima vettura che la Casa di Maranello aveva realizzato nel 1969. Tuttavia, le analogie tra i due modelli si fermano al solo nome ufficiale; infatti, la 312PB presentava parecchi punti di contatto con la serie 312B, destinata alla F1, a partire dal motore: il Ferrari Tipo 001 12 cilindri piatto. A cilindri contrapposti da 2991\u00a0cm\u00b3, depotenziato a circa 440\u00a0CV. Esteriormente simile a un motore boxer, il propulsore progettato da Forghieri era in realt\u00e0 un motore a V di 180\u00b0. La differenza sostanziale tra un motore boxer e un motore a V di 180\u00b0 \u00e8 il numero delle manovelle dell'albero motore (e la sequenza di accensione nei cilindri): mentre nel motore boxer il numero delle manovelle \u00e8 pari al numero dei cilindri (su ciascuna manovella \u00e8 connessa una sola biella), nel motore a V di 180\u00b0 il numero delle manovelle \u00e8 la met\u00e0 del numero di cilindri (su ciascuna manovella sono connesse due bielle), ne consegue che il motore a V di 180\u00b0 \u00e8 pi\u00f9 compatto rispetto al boxer. Il grande vantaggio rispetto al motore V12 di 60\u00b0, utilizzato nelle precedenti 312 P, \u00e8 la ridotta altezza del motore che, avendo un proprio centro di gravit\u00e0 molto basso, contribuisce ad abbassare il centro di gravit\u00e0 complessivo della vettura a vantaggio della tenuta di strada.\nFu costruita in undici esemplari (ma altre fonti ne riportano 12).\nContesto.\nNel 1970, mentre ancora infuriava in pista lo scontro agonistico tra la dominatrice Porsche 917 e la sfidante Ferrari 512S, la Commissione Sportiva Internazionale annunci\u00f2 che per la stagione 1972 le vetture sport con cilindrata di 5 litri non avrebbero pi\u00f9 potuto partecipare al Campionato Internazionale Marche, lasciando campo libero alle vetture \"prototipo\" con motore da 3 litri: le reazioni delle due case costruttrici furono diametralmente opposte e, mentre i tedeschi decisero di interrompere il loro impegno ufficiale alla fine della stagione 1971 (per poi concentrarsi nel Campionato CanAm in cui gi\u00e0 gareggiavano), gli italiani decisero di abbandonare per il 1971 lo sviluppo della \"512\" e di realizzare una nuova vettura \"prototipo\" con tecnologia e motore da Formula 1, partendo da componenti comuni con la loro nuova monoposto Ferrari 312 B che aveva appena debuttato nella massima serie, per ritrovarsi tra le mani una vettura gi\u00e0 collaudata all'entrata in vigore del nuovo regolamento.\nTecnica.\nIl telaio in lega leggera della 312PB discendeva concettualmente dalla 312B di F1: come per molte Ferrari di quel periodo, il capo progettista opt\u00f2 per un telaio \"misto\" formato da una struttura tubolare rinforzata da pannelli di alluminio rivettati ad esso, creando cos\u00ec una leggera monoscocca caratterizzata dai serbatoi sui lati dell'abitacolo: quello principale da 80 litri sulla sinistra del posto guida e un altro da 40 litri sulla destra e in pi\u00f9 altri due da 10 litri sotto al pilota, per una miglior ripartizione delle masse; vennero adottate le medesime sospensioni a quadrilateri deformabili, lo stesso retrotreno e il motore usati sulla Formula 1: quest'ultimo fu modificato dal progettista Franco Rocchi per le specifiche esigenze delle gare di durata, mentre la carrozzeria (disegnata da Giacomo Caliri) era di poliestere rinforzato con vetroresina e venne realizzata dalla ditta \"Cigala &amp; Bertinetti\" di Torino. Risultato di tutti questi accorgimenti fu il contenimento del peso in appena 585\u00a0kg, il tutto a vantaggio della maneggevolezza della barchetta.\nCarriera agonistica.\nI primi collaudi della nuova vettura furono condotti da Peter Schetty, vincitore del Campionato europeo della montagna 1969, all'aerautodromo di Modena e sul circuito di Kyalami: Schetty, che in quel periodo aveva annunciato il ritiro dalle competizioni, divenne il direttore delle attivit\u00e0 Ferrari nelle gare di durata.\nDopo un'interlocutoria stagione di debutto (1971), dove comunque la berlinetta dimostr\u00f2 un grande potenziale arrivando a competere con le ben pi\u00f9 potenti Gruppo 5 (1000 km del N\u00fcrburgring) la versione evoluta della 312 PB domin\u00f2 la stagione 1972, vincendo tutte le gare a cui fu iscritta. Si ricorda in particolare la vittoria alla Targa Florio dove la vettura fu guidata da Arturo Merzario in coppia con Sandro Munari. La vettura non fu schierata alla 24 Ore di Le Mans 1972 per fermo volere di Enzo Ferrari.\nCorse ancora nel 1973 partecipando quell'anno anche alla 24 Ore di Le Mans, ma non si riusc\u00ec a ripetere la stagione trionfale dell'anno precedente, anche a causa della carente affidabilit\u00e0 e della massiccia concorrenza della francese Matra, che si aggiudic\u00f2 il titolo con i modelli MS660 e MS670 vincendo 5 gare su dieci; tuttavia, la 312PB riusc\u00ec a vincere due corse prestigiose, la 1000 km di Monza e la 1000 km del N\u00fcrburgring.\nA partire dal 1974 Enzo Ferrari, pur avendo fatto predisporre e collaudare a Fiorano e al Circuito Paul Ricard nell'inverno precedente un'evoluzione della vettura (la 312PB/74, con un'aerodinamica fortemente rivista e caratterizzata da un ampio alettone anteriore e un enorme airbox integrato nel roll-bar), decise in seguito di ritirare la squadra ufficiale dal Mondiale Marche per concentrare gli sforzi e le risorse economiche sulla Formula 1."}
{"id": "2604115", "revid": "1305772", "url": "https://it.wikipedia.org/wiki?curid=2604115", "title": "Jupiter", "text": ""}
{"id": "2604117", "revid": "599013", "url": "https://it.wikipedia.org/wiki?curid=2604117", "title": "Flora Trist\u00e1n", "text": ""}
{"id": "2604118", "revid": "1543377", "url": "https://it.wikipedia.org/wiki?curid=2604118", "title": "San Rafael (Colombia)", "text": "San Rafael \u00e8 un comune della Colombia facente parte del dipartimento di Antioquia.\nIl centro abitato venne fondato da un gruppo di minatori provenienti da Santa Rosa de Osos e da Donmat\u00edas nel 1864, mentre l'istituzione del comune \u00e8 del 1871."}
{"id": "2604126", "revid": "1161730", "url": "https://it.wikipedia.org/wiki?curid=2604126", "title": "El pueblo unido jam\u00e1s ser\u00e1 vencido", "text": "El pueblo unido jam\u00e1s ser\u00e1 vencido (\"Il popolo unito non sar\u00e0 mai sconfitto\") \u00e8 una delle pi\u00f9 note canzoni legate al movimento Unidad Popular e alla presidenza del Cile da parte di Salvador Allende, morto nel golpe cileno del 1973.\nIl brano.\nLa canzone venne composta nel 1970 da Sergio Ortega che ne scrisse la musica e, in collaborazione con il gruppo musicale Quilapay\u00fan, il testo.\nFamosa in Cile durante i tre anni della presidenza Allende, divenne - dopo il golpe cileno che port\u00f2 al potere i militari guidati da Augusto Pinochet - un simbolo della lotta per il ritorno alla democrazia tanto in Cile quanto nel resto del mondo.\nInterpretazioni.\nOltre al gruppo dei Quilapay\u00fan, esule in Francia negli anni della dittatura, la canzone venne cantata e incisa anche dagli Inti-Illimani, altro gruppo storico della \"Nueva Canci\u00f3n Chilena\", che aveva ottenuto asilo politico in Italia e che port\u00f2 il brano alla completa notoriet\u00e0.\nNumerose sono state successivamente le traduzioni in altre lingue e gli arrangiamenti compiuti sul brano. Nel 1975 il musicista statunitense Frederic Rzewski compose trentasei variazioni per pianoforte sul brano, intitolate \"The People United Will Never Be Defeated!\". In Iran la melodia \u00e8 stata usata per una canzone rivoluzionaria in lingua persiana cantata nel 1979 durante la rivoluzione contro la monarchia dagli attivisti iraniani della sinistra e intitolata \"Barpakhiz\" (traducibile con \"Stai su\", o \"Resisti\").\nMolti gruppi fra cui la Banda Bassotti (\"El pueblo unido jam\u00e1s ser\u00e1 vencido\"), i 99 Posse (\"El pueblo unido\"), gli Ska-P (\"Estampida\"), gli Anti-Flag (\"One People, One Struggle\"), i Thievery Corporation hanno eseguito una propria interpretazione del brano.\nIn alcune versioni di gruppi militanti la frase \"El pueblo unido jam\u00e1s ser\u00e1 vencido\" \u00e8 sostituita, nell'ultimo verso, con \"El pueblo armado jam\u00e1s ser\u00e1 aplastado\" (\"Il popolo armato non sar\u00e0 mai schiacciato\")."}
{"id": "2604127", "revid": "232134", "url": "https://it.wikipedia.org/wiki?curid=2604127", "title": "Beta Techno 125", "text": ""}
{"id": "2604128", "revid": "188323", "url": "https://it.wikipedia.org/wiki?curid=2604128", "title": "Beta Techno 250", "text": ""}
{"id": "2604129", "revid": "188323", "url": "https://it.wikipedia.org/wiki?curid=2604129", "title": "Beta Techno 50", "text": ""}
{"id": "2604131", "revid": "188323", "url": "https://it.wikipedia.org/wiki?curid=2604131", "title": "Beta Synt 260", "text": ""}
{"id": "2604132", "revid": "188323", "url": "https://it.wikipedia.org/wiki?curid=2604132", "title": "Beta Synt 240", "text": ""}
{"id": "2604133", "revid": "188323", "url": "https://it.wikipedia.org/wiki?curid=2604133", "title": "Beta Synt 125", "text": ""}
{"id": "2604139", "revid": "697352", "url": "https://it.wikipedia.org/wiki?curid=2604139", "title": "Mugurel Buga", "text": ""}
{"id": "2604144", "revid": "94902", "url": "https://it.wikipedia.org/wiki?curid=2604144", "title": "N.Y.P.D. - Deadly circle of violence", "text": ""}
{"id": "2604145", "revid": "188323", "url": "https://it.wikipedia.org/wiki?curid=2604145", "title": "Beta Zero Gara", "text": ""}
{"id": "2604146", "revid": "188323", "url": "https://it.wikipedia.org/wiki?curid=2604146", "title": "Beta Zero Gara 50", "text": ""}
{"id": "2604147", "revid": "188323", "url": "https://it.wikipedia.org/wiki?curid=2604147", "title": "Beta Zero Gara 125", "text": ""}
{"id": "2604148", "revid": "1363894", "url": "https://it.wikipedia.org/wiki?curid=2604148", "title": "Ry\u014dko Tamura", "text": "Biografia.\nVanta cinque partecipazioni ai Giochi olimpici ed altrettante medaglie conquistate nel Judo in cinque Olimpiadi diverse e nella stessa specialit\u00e0 (solo 6 atleti nella storia sono riusciti in questa impresa).\nNel 2003 ha sposato il giocatore di baseball Yoshitomo Tani, assumendone il cognome.\nPopolarit\u00e0.\nAl tempo delle Olimpiadi di Barcellona 1992 la grande popolarit\u00e0 dell'allora giovane judoka port\u00f2 le case software Alpha Denshi e Data East a creare per i loro picchiaduro un personaggio chiaramente ispirato a Ryoko Tamura con identico nome e tecnica di combattimento, inserito rispettivamente nei videogiochi \"World Heroes 2\" e \"Fighter's History\"."}
{"id": "2604150", "revid": "188323", "url": "https://it.wikipedia.org/wiki?curid=2604150", "title": "Beta Zero Gara 260", "text": ""}
{"id": "2604151", "revid": "339392", "url": "https://it.wikipedia.org/wiki?curid=2604151", "title": "Ryoko Tani", "text": ""}
{"id": "2604152", "revid": "339392", "url": "https://it.wikipedia.org/wiki?curid=2604152", "title": "Ryoko Tamura-Tani", "text": ""}
{"id": "2604153", "revid": "30610", "url": "https://it.wikipedia.org/wiki?curid=2604153", "title": "Piazza del Foro", "text": "Piazza del Foro \u00e8 una delle piazze pi\u00f9 antiche di Brescia, nata sul foro della citt\u00e0 romana del I secolo d.C.. Fa parte del quartiere di Brescia Antica, nel cuore del centro storico, attraversata a nord da via dei Musei. \u00c8 di forma rettangolare e vi si trova la maggior parte dei resti romani della citt\u00e0, divisi tra il Capitolium, la basilica civile e gli scavi archeologici di Palazzo Martinengo Cesaresco Novarino.\nStoria.\nPur risalente alla prima et\u00e0 del ferro, come dimostrano alcuni studi archeologici sui reperti custoditi in palazzo Martinengo, la piazza ha avuto il suo massimo splendore in epoca romana.\nAll'antico foro romano \u00e8 stato attribuito da molti il ruolo di centro della vita civile e religiosa della \"Brixia romana\", come dimostrano le presenze del tempio capitolino, posto nella parte settentrionale della piazza, che comprendeva due file di portici laterali di cui \u00e8 rimasto qualche segno nella parte centrale della piazza, e della Basilica (o tribunale), di cui si conservano alcuni reperti nei palazzi circostanti.\nUn'ulteriore dimostrazione della centralit\u00e0 che questa piazza ricopriva nella vita dell'antica \"Brixia Romana\", \u00e8 la presenza dell'antico Decumano Massimo, antica strada cittadina che permetteva i collegamenti con gli altri centri abitati della zona sull'asse Bergamo-Verona, quella che attualmente \u00e8 Via Musei, che divideva la piazza da un altro edificio romano, anche se di epoca successiva, il teatro.\nDescrizione.\nPosta alle pendici del colle Cidneo, la piazza, che presenta una pendenza pi\u00f9 che accentuata verso sud, \u00e8 un esempio dell'unione di varie architetture che Brescia ha subito negli anni.\nInsieme agli edifici di epoca romana troviamo costruzioni post-rinascimentali e di epoche successive, mentre rimangono poche le testimonianze del periodo medievale, forse per il progressivo abbandono di questi luoghi da parte dei cittadini dell'epoca per prediligere le \"nuove\" zone delle attuali piazza Paolo VI e piazza della Vittoria.\nInfatti nella parte settentrionale, agli angoli opposti formati dall'incrocio con via Musei, troviamo due esempi di architetture post-Seicento come la chiesa di San Zeno al Foro, edificata nel 1745, e il nobile palazzo Martinengo, fatto costruire da Cesare IV Martinengo Cesaresco verso la met\u00e0 del Seicento sulla base di un precedente edificio, all'interno del quale \u00e8 visitabile un percorso archeologico che accoglie testimonianze dall'et\u00e0 del ferro al basso Medioevo, passando ovviamente per l'et\u00e0 romana.\nLungo il Decumano, e nelle zone limitrofe alla piazza, sono presenti numerosi palazzi, anch'essi di epoca rinascimentale, quali palazzo Maggi di Gradella, palazzetto Lana, palazzo Uggeri e palazzo Maggi Gambara, realizzati dall'architetto bresciano Lodovico Beretta."}
{"id": "2604155", "revid": "188323", "url": "https://it.wikipedia.org/wiki?curid=2604155", "title": "Beta Zero Gara 240", "text": ""}
{"id": "2604163", "revid": "767487", "url": "https://it.wikipedia.org/wiki?curid=2604163", "title": "Ariamiro", "text": "Biografia.\nSal\u00ec al trono, nel 559, e durante il suo regno (molto probabilmente, anche sotto il regno del suo predecessore, Carriarico e del suo successore, Teodemaro) il popolo svevo si convert\u00ec al cattolicesimo, ponendo cos\u00ec fine alla tensioni seguite alla conversione all'arianesimo di Remismondo.\nMolto probabilmente la conversione fu facilitata dalla predicazione di san Martino, vescovo di Braga, dal 561. Con l'appoggio di san Martino e di Pelagio I papa dal 556 al 561, convoc\u00f2, il 1\u00ba maggio 561, il primo concilio di Braga, che si protrasse sino al 563.\nMor\u00ec durante il concilio, nel 561, e gli succedette Teodemaro.\nDiscendenza.\nDi Ariamiro non si conosce alcuna discendenza."}
{"id": "2604165", "revid": "6923", "url": "https://it.wikipedia.org/wiki?curid=2604165", "title": "Partito Popolare Europeo", "text": "Il Partito Popolare Europeo (acronimo PPE) \u00e8 un partito politico europeo. \u00c8 la famiglia politica europeista di centro-destra che raccoglie le forze generalmente classificabili come moderate, cristiano-democratiche e conservatrici nel segno della tradizione liberalconservatrice.\nOltre ad essere il maggiore partito rappresentato in ciascuna delle istituzioni dell'Unione europea (\u00e8 il primo partito nel Parlamento europeo dal 1999, nel Consiglio europeo dal 2002 e nell'attuale Commissione europea) e anche il pi\u00f9 ampio del Consiglio d'Europa, \u00e8 il pi\u00f9 influente dei partiti europei.\nFondato nel 1976 da partiti cristiano-democratici, ispiratisi all'azione degli statisti europeisti De Gasperi, Adenauer e Schumann nel secondo dopoguerra, successivamente ha visto l'adesione anche di soggetti appartenenti all'area liberal conservatrice.\nRaggruppa 84 partiti membri provenienti da 43 Paesi, di cui 27 sono membri dell'UE; fra questi ritroviamo I Repubblicani in Francia, la CDU in Germania, Forza Italia e l'Unione di Centro in Italia, Piattaforma Civica in Polonia ed il Partito Popolare in Spagna.\nStoria.\nSecondo il suo sito web, il PPE \u00e8 \"la famiglia politica di centro-destra, le cui radici si trovano nella storia e nella civilt\u00e0 del continente europeo, ed ha aperto la strada al progetto europeo fin dal suo inizio\".\nEsso \u00e8 stato ufficialmente creato l'8 luglio 1976 a Lussemburgo su iniziativa particolare di Jean Seitlinger e del Primo Ministro belga Leo Tindemans, che in seguito \u00e8 diventato il primo presidente del partito.\nSi deve tuttavia notare che esistevano gi\u00e0 da une certo tempo alcune associazioni politiche che potrebbero essere considerate come predecessori del PPE. Ad esempio, l'associazione \"Nouvelles Equipes Internationales\", fondata nel 1946 o 1948; \"Union europea della Democrazia cristiana\", fondata nel 1965. E stato anche avanzato che il PPE sarebbe nato dal \"Secretariat International des partis d\u00e9mocratiques d'inspiration chr\u00e9tienne\", fondato nel 1925.\nUn movimento significativo \u00e8 nato alla fine del 1990, quando il politico finlandese Sauli Niinist\u00f6 ha negoziato la fusione dell'Unione europea democratica (EDU), di cui era presidente, con il PPE. Nel mese di ottobre 2002 l'EDU ha cessato le sue attivit\u00e0 dopo essere stato formalmente assorbita dal PPE durante un evento speciale a Estoril, Portogallo. In riconoscimento dei suoi sforzi, Niinist\u00f6 \u00e8 stato eletto Presidente Onorario del PPE nello stesso anno.\nDalla sua fondazione il PPE ha avuto 6 presidenti:\nIdeologia e posizioni.\nManifesto elettorale del 2009.\nAl congresso di Varsavia di aprile 2009 il PPE formul\u00f2 un manifesto elettorale in vista delle elezioni europee del 2009.\nIl Manifesto \"Strong for the People\" dichiara:\nManifesto politico del 2012.\nDurante il congresso di Bucarest del 2012, a 20 anni di distanza dal congresso di Atene del 1992, il PPE rinnov\u00f2 il proprio manifesto politico.\nIl PPE sostiene i seguenti principi:\nIl manifesto descrive altres\u00ec le priorit\u00e0 politiche a livello di UE del PPE:\nOrganizzazione.\nPresidenza.\nLa presidenza \u00e8 l'organo esecutivo del partito. Decide delle linee politiche direttrici generali del partito e presieda l'assemblea politica. La presidenza \u00e8 composta del Presidente, di 10 vicepresidenti, di presidenti onorari, del segretario generale e del tesoriere. Inoltre, il presidente del Gruppo PPE al Parlamento europeo, i presidenti della Commissione, del Parlamento, del Consiglio cos\u00ec come l'Alto Rappresentante, finch\u00e9 appartengono ad un partito membro del PPE, sono tutti vicepresidenti \"ex officio\".\nLa presidenza \u00e8 composta come segue:\nAssemblea politica.\nIl ruolo dell'assemblea politica \u00e8 di definire le posizioni politiche del partito tra ogni congressi, di decidere delle richieste di adesione, delle linee direttrici politiche e del bilancio. L'assemblea politica \u00e8 composta dei delegati designati dei partiti membri del PPE e dei partiti membri soci, cos\u00ec come delle associazioni e dei gruppi membri.\nL'assemblea politica si riunisce almeno tre volte per anno.\nIl Congresso.\nIl Congresso costituisce l'organo decisionale supremo del partito ed \u00e8 composto dei delegati designati dei partiti membri PPE e dei partiti membri soci, cos\u00ec come delle associazioni e dei gruppi membri.\nSi riunisce ogni 3 anni, tuttavia dei Congressi straordinari possono essere, e sono stati gi\u00e0, convocati.\nIl Congresso elegge la presidenza del PPE, decida dei documenti politici principali e dei programmi elettorali ed offre una piattaforma ai Capi di governi del PPE e i presidenti di partiti.\nAttivit\u00e0.\nIl Partito Popolare Europeo interagisce con le principali istituzioni europee.\nSu invito del Presidente del PPE, il Presidente della Commissione europea, il Presidente del Consiglio europeo, il Presidente del Parlamento europeo cos\u00ec come i capi di Stato e di governo, o ministri PPE quando sono dei partner minoritari nelle coalizioni e leader dell'opposizione quando non appartengono al governo, si incontrano generalmente alcune ore prima del Vertice del Consiglio europeo all'Accademia Reale di Bruxelles per il Vertice del PPE in vista di adottare le posizioni comuni.\nNegli ultimi due anni il partito ha regolarmente organizzato riunioni ministeriali del PPE prima delle riunioni del Consiglio dell'Unione europea. Le riunioni dei ministri del PPE si svolgono generalmente alla sede del partito. Il PPE organizza un totale di dieci incontri ministeriali diversi: Affari esteri, Economia e affari finanze, Occupazione e affari sociali, Industria, Difesa, Agricoltura, Ambiente, Giustizia e affari interni, Trasporti, Energia.\nIl PPE organizza anche su una base ad hoc incontri con i suoi membri affiliati della Commissione europea e invita anche i singoli Commissari agli incontri del vertice del PPE e / o per le riunioni ministeriali del PPE. In seguito alla modifica 2007 del regolamento UE che governa i Partito politico europeo, il PPE \u00e8 il solo responsabile dell'organizzazione della campagna paneuropea per le Elezioni europee ogni cinque anni. Secondo il Trattato di Lisbona, il PPE (come tutti gli altri partiti europei) deve presentare, nell'ambito della campagna per le elezioni europee, un candidato per la Presidenza della Commissione europea; il PPE ha gi\u00e0 fatto questo prima della ratifica del Trattato di Lisbona, con la rielezione di Jos\u00e9 Manuel Dur\u00e3o Barroso per un secondo mandato, nel mese di aprile del 2009.\nIncontri ministeriali.\nSeguendo lo schema dei summit del PPE, negli anni passati il Partito ha organizzato incontri interministeriali che precedevano gli incontri degli Consiglio dell'Unione europea con i ministri, deputati, segretari di Stato e parlamentari europei collegati al tema oggetto dell'incontro. Ad oggi, il PPE organizza, in totale, 12 incontri interministerali che sono:\nAltre attivit\u00e0.\nIl PPE organizza, inoltre, gruppi di lavoro su tematiche specifiche ebasati su argomenti precisi, incontri con i propri membri della Commissione europea. Inoltre, invita i singoli Commissari agli incontri del PPE e ai summit interministeriali.\nIn seguito alla disposizione del 2007 della regolamentazione UE che concerne i partiti europei, il PPE, cos\u00ec come gli altri soggetti politici europei, sono responsabili dell'organizzazione di una campagna pan-europea ogni 5 anni. Seguendo quanto stabilito dal Trattato di Lisbona, il PPE, cos\u00ec come tutti gli altri partiti europei, deve presentare, come parte della campagna per le elezioni europee, un proprio candidato alla Presidenza della Commissione europea. Il PPE ha gi\u00e0 seguito questa procedura prima dell'introduzione del Trattato di Lisbona quando, nell'aprile del 2009, ha sostenuto Jose' Manuel Barroso per il secondo mandato.\nNelle istituzioni europee.\nIl PPE esprime il vertice della Commissione europea, presieduta dalla tedesca Ursula von der Leyen.\nConsiglio europeo.\n8 dei 27 Capi di Stato o di governo membri del Consiglio europeo appartengono al PPE:\nIl partito Fidesz del premier ungherese Viktor Orb\u00e1n \u00e8 stato membro del PPE.\nCommissione Europea.\nCommissione von der Leyen (IX legislatura, dal 1\u00ba dicembre 2019)\nParlamento Europeo.\nNel Parlamento europeo il Partito Popolare Europeo \u00e8 rappresentato dal Gruppo del Partito Popolare Europeo, che nella IX legislatura ha il maggior numero di deputati: detiene 187 seggi su 705 (alcuni partiti nazionali appartengono al gruppo parlamentare del PPE pur non essendo membri del Partito Popolare Europeo, come I Centristi francesi o l'Unione Cristiana olandese). Il 3 marzo 2021 i 12 eurodeputati di Fidesz lasciano il Gruppo del PPE, che scende a 175 seggi, confermandosi come primo gruppo in Eurocamera. Il Presidente del gruppo \u00e8 Manfred Weber della CSU bavarese. Il Gruppo esprime il Vicepresidente del Parlamento europeo nella prima met\u00e0 della IX legislatura: il ruolo \u00e8 spettato dapprima all'irlandese Mairead McGuinness, sostituita il 12 novembre 2020, in seguito alla sua nomina a Commissario europeo, dalla maltese Roberta Metsola, eletta poi Presidente del Parlamento europeo per la seconda met\u00e0 della legislatura.\nComitato delle Regioni.\nNel Comitato europeo delle regioni il PPE \u00e8 rappresentato dal gruppo omonimo, che al 2020 conta 115 membri e 102 membri supplenti. Il Presidente dell'assemblea \u00e8 il greco Apostolos Tzitzikostas del PPE, amministratore locale della Macedonia Centrale.\nOltre l'Unione Europea.\nIn Paesi terzi.\nAttraverso i propri partiti associati ed osservatori, il PPE ha quattro capi di Stato e di Governo nei Paesi non facenti parte dell'UE e uno dei tre membri della presidenza bosniaca che insieme rappresentano il Capo di Stato nel paese. Questi sono invitati a partecipare ai summit e agli incontri del PPE:\nConsiglio d'Europa.\nIl Gruppo del Partito Popolare europeo nell'assemblea parlamentare del Consiglio d'Europa difende la libert\u00e0 di espressione e di informazione, cos\u00ec come la libert\u00e0 di circolazione delle idee e la tolleranza religiosa. Promuove il principio di sussidiariet\u00e0 e di autonomia locale, cos\u00ec come la difesa delle minoranze nazionali, sociali ed altri. Il Gruppo PPE/CD \u00e8 il secondo pi\u00f9 grande dell'Assemblea ed \u00e8 presieduto da Aleksander Pociej della Piattaforma Civica polacca.\nIl gruppo PPE/CD include anche parlamentari non appartenenti al Partito Popolare Europeo stesso, inclusi gli esponenti dell'Unione Patriottica (Liechtenstein), del Partito Progressista dei Cittadini (Liechtenstein) di Raggruppamento &amp; Scommesse (Monaco).\nOSCE.\nIl Gruppo \"PPE e parlamentari condividenti le stesse idee\" nell'assemblea parlamentare dell'OSCE \u00e8 il gruppo politico pi\u00f9 attivo in seno all'OSCE. Il Gruppo si riunisce regolarmente e promuove le posizioni del PPE ai livelli dei processi decisionali. I membri del Gruppo PPE partecipano anche alle missioni di osservazione delle elezioni dell'OSCE e sono impegnati nella promozione dei valori e pratici democratici.\nIl Gruppo \u00e8 presieduto da Walburga Habsburg Douglas (Svezia). La presidenza del Gruppo conta i seguenti vicepresidenti: Consiglio Di Nino (Canada), Vilija Aleknait\u00e8 Abramikiene (Lituania), Laura Allegrini (Italia) e George Tsereteli (Georgia).\nNATO.\nIn accordo con lo statuto del Partito, il PPE \u00e8 anche presente nell'assemblea parlamentare della NATO (NATO-PA) e costituisce il Gruppo \"PPE e membri soci\". \u00c8 un gruppo politico attivo, guidato dal politico tedesco Karl Lamers (CDU), che \u00e8 stato anche presidente dell'assemblea tra il 2010 e il 2012.\nLe relazioni PPE-USA.\nIl PPE intrattiene relazioni strette con l'International Republican Institute (IRI) e coopera nel quadro della European Partnership Initiative. Il presidente del PPE Wilfried Martens ha sostenuto John McCain, il candidato repubblicano alla presidenza per le elezioni del 2008 negli Stati Uniti, tra l'altro McCain \u00e8 anche il presidente dell'IRI. Nel 2011, Martens e McCain hanno fatto un comunicato stampa comune che esprime le loro inquietudini in quanto alla democrazia in Ucraina.\nCollegamenti globali.\nIl PPE rappresenta l'ala europea di due organizzazioni multilaterali globali di centro-destra: l'Unione Democratica Internazionale e l'Internazionale Democratico Cristiana.\nCentro per gli studi europei Wilfried Martens.\nIn seguito alla revisione 2008 del regolamento UE che governa i partiti politici europei permettendo la creazione di fondazioni europee affiliate a questi partiti, il PPE ha stabilito nello stesso anno la sua fondazione ufficiale / think tank, il Centro per gli studi europei (CES). Il CES comprende come membri tutte le principali associazioni nazionali e le fondazioni affiliate ai partiti membri del PPE, oltre a quelle comunque attive nell'area culturale e politica ritenuta affine al PPE: Istituto Luigi Sturzo, Fondazione De Gasperi, Konrad Adenauer Foundation (CDU), Hanns Seidel Foundation (CSU), la Fondazione per l'Analisi e Studi Sociali (PP), Constantinos Karamanlis Institute for Democracy (ND), Jarl Hjalmarson Foundation (MOD), l'Accademia politica del Partito popolare austriaco (\u00d6VP) ed altri. Durante la campagna per le elezioni europee del 2009, il CES ha lanciato con successo una campagna basata sul web intitolata 'tellbarroso.eu' per sostenere Jose Manuel Barroso, il candidato del PPE, per la rielezione come Presidente della Commissione. L'Istituto Robert Schuman. con sede a Budapest, e la Fondazione Robert Schuman, con sede a Lussemburgo, sono affiliati al Partito popolare europeo.\nIn seguito al congresso del PPE tenuto a Dublino nel 2014, il Centro per gli studi europei \u00e8 stato intitolato a Wilfried Martens, cofondatore del PPE. Oggi il centro si chiama dunque ufficialmente (la lingua ufficiale del Centro \u00e8 l'inglese) \"Wilfried Martens Centre for European Studies\".\nAssociazioni del PPE.\nIl PPE \u00e8 legato ad alcune associazioni specifiche che si concentrano in gruppi specifici e che, molto spesso, organizzano dei seminari, dibattiti, pubblicazioni ed altre attivit\u00e0 della loro propria iniziativa. Queste associazioni sono le seguenti:\nStudenti democratici europei (EDS).\nL'EDS \u00e8 l'organizzazione di studenti ufficiale del PPE. Dalla sua creazione nel 1961, l'EDS riunisce studenti e giovani politici in tutta Europa per promuovere uno scambio politico pro-europeo. Bench\u00e9 si tratti di un'organizzazione di studenti che manifesta un grande interesse per gli argomenti come il processo di Bologna, l'organizzazione \u00e8 anche particolarmente cosciente dell'importanza della promozione dei valori come la libert\u00e0, la democrazia e i diritti dell'uomo. Diretta da Virgilio Falco, l'associazione conta 40 organizzazioni membri che rappresentano quasi 1.400,000 persone attraverso il continente. L'EDS \u00e8 rappresentato in 33 paesi, includendo paesi non-membri dell'UE come la Bielorussia e la Georgia. L'eds non \u00e8 un'organizzazione centralizzata, ma piuttosto una \"organizzazione di organizzazioni\", una struttura di rete il cui scopo generale \u00e8 di riunire le forze dei diversi membri per permettere ai giovani ed agli studenti di esprimersi di una sola voce. Ogni anno, l'organizzazione propone delle universit\u00e0 estivali e invernali, cos\u00ec come parecchi seminari. Pubblica anche una rivista trimestrale intitolata \"Bullseye\" e difende, in diversi modi, gli interessi dei giovani.\nL'unione dei cittadini senior europei (ESCU).\nFondata a Madrid nel 1995 e guidata da Ann Hermans, membro del partito CD&amp;V, l'ESU \u00e8 la pi\u00f9 grande organizzazione politicaeuropea di cittadini senior. L'ESCU \u00e8 rappresentata in 26 stati con 45 organizzazioni e circa 500.000 membri ed \u00e8 dedicata alla promozione dei diritti degli anziani in Europa e del loro coinvolgimento nella societ\u00e0. Gli scopi dell'ESCU sono la promozione del ruolo dell'anzianit\u00e0 nella societ\u00e0 europea, la lotta contro la discriminazione degli anziani, il sistema pensionistico europeo, anziani e volontariato, relazioni intergenerazionali e partecipazione.\nUnione europea dei lavoratori cristiani democratici (EUCDW).\nL'EUCDW \u00e8 l'organizzazione del PPE per i lavoratori, conta 24 organizzazioni membro in 18 paesi diversi. In quanto associazione di lavoratori ufficialmente riconosciuta dal PPE, l'EUCDW \u00e8 diretta da Elmar Brok, MdPE, e mira ai seguenti obiettivi: agire per l'unificazione politica di un'Europa democratica; promuovere lo sviluppo del PPE sulla base di un insegnamento social-cristiano; rappresentare e difendere gli interessi dei lavoratori nei politici europei; lavorare sull'esito dei valori e delle politiche social-cristiane nei movimenti dei lavoratori europei; mettere in posto una cooperazione tra i lavoratori e i loro rappresentanti per costruire tappa per tappa un modello sociale europeo. Perci\u00f2, durante questi ultimi anni, l'EUCDW si \u00e8 molto implicato per influenzare le politiche di lavoro e per difendere un'Europa unita in materia di giustizia sociale.\nUnione delle piccole e medie imprese (SME Union).\nL'Unione SME del PPE \u00e8 stata fondata nel Maggio 2012 da tre deputati europei, Paul R\u00fcbig, Nadezhda Neynsky andBendt Bendtsen. Sar\u00e0 al centro della campagna politica del PPE per le elezioni europee del 2014 che \u00e8 centrata sulla strategia per affrontare e superare la crisi economica in Europa. L'Unione SME del PPE \u00e8 la rete dei politici e delle organizzazioni cristian-democratici, conservatori e liberali favorevoli alle imprese. Il suo obiettivo principale \u00e8 d'influenzare le politiche europee in modo da renderle pi\u00f9 favorevoli alle PME e questo in stretta cooperazione con cerchi delle PME del Gruppo PPE al Parlamento europeo, la DG Impresa e membri dell'Unione SME nei partiti membri del PPE. L'importanza del lavoro dell'Unione SME pu\u00f2 osservarsi nel fatto che le PME sono considerate come l'elemento chiave per la durabilit\u00e0 del lavoro, della crescita e della prosperit\u00e0. La sua prima priorit\u00e0 \u00e8 di riformare l'ambito legale per le PME in Europa e di promuovere e sostenere gli interessi delle PME che, grazie alla loro volont\u00e0 di prendere dei rischi e le loro responsabilit\u00e0, costituiscono il motore dell'economia dell'UE. L'Unione SME \u00e8 diretta da Nadezhda Neynsky.\nLe donne del Partito Popolare europeo (EPP Women).\nEPP Women \u00e8 riconosciuto dal PPE come l'associazione ufficiale delle donne dei partiti alle opinioni similari in Europa. EPP Women conta pi\u00f9 di 40 organizzazioni membri nei paesi dell'UE ed oltre. Si trattano tutte di organizzazioni di donne di partiti politici membri del PPE. EPP Women, diretto da Doris Pack, si implica nel sostegno alla partecipazione politica delle donne attraverso l'Europa e nella promozione di questioni importanti legate alle donne.\nGiovent\u00f9 del Partito Popolare europeo (YEPP).\nIl YEPP, diretto da Konstantinos Kyranakis, e l'organizzazione ufficiale della giovent\u00f9 del PPE, auto-amministrata dal suo proprio statuto, programma politico e rappresentanti eletti. I membri del YEPP sono delle organizzazioni politiche nazionali di giovent\u00f9. Lo scopo delle 51 organizzazioni membri e del YEPP \u00e8 di offrire un canale ai giovani per influenzare l'evoluzione delle loro societ\u00e0 via mezzi democratici e secondo le idee di centro-destra, cristian-democratiche e conservatrici. Grazie alle sue organizzazioni membri, il YEPP riunisce tra uno e due milioni di giovani in 38 paesi d'Europa. Questo fa del YEPP la pi\u00f9 grande organizzazione politica di giovent\u00f9 in Europa.\nAdesioni.\nEsistono 3 tipi di adesioni al PPE: i partiti membri, associati e osservatori.\nI membri sono tutti i partiti degli Stati membri dell'UE e godono del diritto di voto in tutti gli organi e in tutti i campi.\nGli associati sono partiti di paesi candidati all'adesione all'UE e paesi dell'AELS e godono degli stessi diritti di voto dei membri salvo per le questioni riguardanti la struttura e le politiche dell'UE.\nGli osservatori possono partecipare a tutte le attivit\u00e0 del PPE e possono assistere a Congressi ed Assemblee politiche, ma non godono di alcun diritto di voto.\nEsiste anche un'affiliazione speciale, quella dei membri individuali, di cui possono beneficiare i membri del Gruppo del Partito Popolare Europeo al Parlamento europeo. Anche altri membri del Parlamento europeo possono diventare membri individuali del PPE se ci\u00f2 \u00e8 approvato dall'assemblea politica.\nLa sospensione di Fidesz.\nDelle controversie circa presunte violazioni dello stato di diritto in Ungheria da parte del partito di maggioranza Fidesz, membro del Partito Popolare Europeo, e del suo leader Viktor Orb\u00e1n, provocarono delle tensioni all'interno del PPE in vista delle elezioni europee del 2019. Il PPE non si espresse apertamente circa il ruolo di Fidesz nelle presunte violazioni dello stato di diritto in Ungheria quando il Parlamento europeo, nel settembre 2018, intent\u00f2 una procedura di infrazione ai sensi dell'articolo 7 del TUE. Il Presidente della Commissione europea, Jean-Claude Juncker, esponente di punta del Partito Popolare Europeo, dal canto suo comment\u00f2 che Fidesz a suo avviso non avrebbe dovuto essere membro del PPE. Le campagne di Orb\u00e1n contro George Soros e Jean-Claude Juncker minarono a livello europeo la credibilit\u00e0 del PPE, che candidava allora Manfred Weber come \"Spitzenkandidat\" al ruolo di Presidente della Commissione. Dopo anni di mancate prese di posizioni univoche, due mesi prima delle europee del 2019 13 partiti membri del PPE chiesero l'espulsione di Fidesz dal partito europeo per via della sua campagna \"ad-personam\" contro Jean-Claude Juncker. 190 delegati su 193 votarono il 20 marzo 2019 a favore di una sospensione parziale di Fidesz dal PPE, estromettendolo da riunioni e diritto di voto. Di fatto per\u00f2 gli europarlamentari eletti con Fidesz avrebbero potuto continuare a sedere nel gruppo del Partito Popolare Europeo. Nel febbraio 2020 il PPE estese a tempo indeterminato la sospensione di Fidesz.\nIl 2 aprile 2020 13 partiti membri del PPE inviarono una notifica a Donald Tusk richiedendo l'espulsione di Fidesz dal partito. Tre giorni prima il Parlamento ungherese aveva approvato lo stato di emergenza in Ungheria per un periodo di tempo indeterminato, garantendo al primo ministro Orb\u00e1n la facolt\u00e0 di governare per decreto.\nIl 3 marzo 2021 lo stesso Orb\u00e1n annunci\u00f2 che Fidesz lasciava il gruppo del PPE in Eurocamera con effetto immediato. Il 18 marzo 2021 Fidesz usc\u00ec anche dal Partito Popolare Europeo."}
{"id": "2604167", "revid": "363629", "url": "https://it.wikipedia.org/wiki?curid=2604167", "title": "Varilux", "text": "Varilux \u00e8 un marchio di propriet\u00e0 di EssilorLuxottica, azienda operante nel settore delle lenti correttive. \u00c8 utilizzato per designare la lente progressiva inventata da Bernard Maitenaz per la correzione della presbiopia. La prima versione della lente \u00e8 stata concepita nel 1959.\nStoria.\nNel 1948 Bernard Maitenaz entra nella \"Soci\u00e9t\u00e9 des Lunetiers\" (poi divenuta \"Essel\" ed ora Essilor) come ricercatore, dopo aver conseguito i diplomi dell\"'\u00c9cole Nationale Sup\u00e9rieure des Arts et M\u00e9tiers e dell'Institut d'Optique\".\nL'idea della lente progressiva gli viene provando le lenti bifocali del padre. La brusca transizione di potere delle lenti bifocali gli sembrava innaturale ed egli ritenne pi\u00f9 razionale ipotizzare una lente che correggesse la visione da lontano nella parte superiore della lente, la visione intermedia nella parte centrale e la visione da vicino nella parte inferiore.\nIl 2 marzo 1951 Bernard Maitenaz deposita presso l'Istituto Nazionale della propriet\u00e0 industriale francese, una busta contenente quattro disegni e i dati meccanici che avrebbero permesso la produzione delle moderne lenti progressive. Il 25 novembre 1953, \"Essel\" deposita un primo brevetto dell'invenzione di Maitenaz.\nLa prima lente progressiva.\nDopo i brevetti e i calcoli, la lente progressiva appare possibile dal punto di vista teorico, ma deve essere ancora prodotta. Maitenaz e il suo team iniziano a sperimentare varie tecniche e nel 1958 \"Essel\" ha gi\u00e0 sviluppato macchinari in grado di effettuare una produzione \u201cin massa\u201d delle lenti progressive.\nI test condotti su 46 persone nel gennaio 1959 generano 5 risposte eccellenti, 29 risposte buone, 2 risposte medie e 10 risposte mediocri.\nIl marchio Varilux.\nAlla lente progressiva di Maitenaz viene dato il nome Varilux. Nel maggio 1959, la lente debutta ufficialmente all'Hotel Lutetia di Parigi, Francia.\nDopo il lancio di Varilux, \"Essel\" definisce un piano di commercializzare la lente al di fuori della Francia. Negli anni '60 la progressiva Varilux incomincia ad essere distribuita in vari paesi, compresa i Paesi Bassi, la Germania, la Gran Bretagna, gli Stati Uniti, il Canada, il Brasile e il Giappone.\nDalle 6\u00a0000 lenti vendute nel 1959 ai 2\u00a0000\u00a0000 del 1969.\nVarilux 2.\nAll'inizio del 1969, il mercato francese delle lenti oftalmiche \u00e8 dominato da due societ\u00e0: \"Essel\" e \"Silor\". Il 1\u00ba gennaio 1972, Essel e Silor si fondano formando Essilor.\nLa nuova societ\u00e0 risultante dalla fusione, Essilor, lancia Varilux 2 in Europa..\nNel 1988 viene lanciatala la lente Varilux Multi-Design, VMD.\nNel XXI secolo infine, Essilor lancia Varilux Panamic (2000)), Varilux Ellipse (2004), Varilux Physio (2006) e Varilux Ipseo (2008).\nRicerca &amp; sviluppo.\nI centri di ricerca e sviluppo sono quattro e ubicati in Francia (Parigi), Singapore e Stati Uniti (Dallas).\nNel 2008, la lente Varilux Ipseo New Edition \u00e8 progettata mediante il sistema di Realt\u00e0 Virtuale di Essilor."}
{"id": "2604170", "revid": "547992", "url": "https://it.wikipedia.org/wiki?curid=2604170", "title": "Strage di Ustica", "text": "La strage di Ustica \u00e8 stato un incidente aereo, avvenuto alle 20:59 (UTC+2) del 27 giugno 1980 nel Mar Tirreno meridionale, nel tratto compreso tra le isole italiane di Ponza e Ustica.\nVi fu coinvolto il volo di linea IH870 della compagnia aerea Itavia, partito dall'aeroporto di Bologna-Borgo Panigale e diretto all'aeroporto di Palermo-Punta Raisi. La partenza era programmata, come da orario della compagnia Itavia, per le 18:15, ma venne posticipata di quasi due ore a causa del ritardato arrivo dell'aeromobile Douglas DC-9-15 con marche I-TIGI.\nQuest'ultimo perse il contatto radio con l'Area Control Center (ACC) di Roma (nominativi radio Roma Radar con frequenza 124,2 MHz e, successivamente, Roma Controllo, frequenza 128,8 MHz), responsabile del servizio di controllo del traffico aereo in quel settore e ubicato presso l'aeroporto di Roma-Ciampino, si spezz\u00f2 - come venne appurato dopo lunghe analisi dei dati radar e poi con il successivo recupero del relitto dal fondo del mare - in almeno due grossi spezzoni e cadde nel mar Tirreno. Nell'incidente morirono tutti gli 81 occupanti dell'aeromobile, tra passeggeri ed equipaggio. \u00c8 il quarto disastro aereo italiano per numero di vittime, dopo quelli del volo Alitalia 4128, del volo Alitalia 112 e di Linate.\nA diversi decenni di distanza, vari aspetti dell'incidente non sono ancora chiariti in maniera compiuta, a partire dalla dinamica stessa.\nVarie ipotesi sono state formulate nel corso degli anni riguardo alla natura, alla dinamica e alle cause dell'incidente: una delle pi\u00f9 battute, e pertanto accettata con valenza in sede penale e risarcitoria, riguarda un coinvolgimento internazionale, in particolare francese, libico e statunitense, con il DC-9 che si sarebbe trovato sulla linea di fuoco di un combattimento aereo, venendo infine bersagliato per errore da un missile (lanciato nello specifico da un caccia francese o NATO con l'intenzione di colpire un MiG delle forze aeree dello Stato nordafricano). Altre ipotesi, tuttavia meno accreditate e, alla prova dei fatti, rivelatesi inconsistenti, parlano di cedimento strutturale o di attentato terroristico (un ordigno esplosivo di cui \u00e8 stata ipotizzata la collocazione a bordo in varie posizioni, per ultimo nella toilette del velivolo). Quest'ultima ipotesi appare in forte contrasto sia con la scoperta di varie parti integre della fusoliera, quali vani carrelli e bagagliaio e perfino il sedile del WC della toilette, risultato intatto, che suggerivano che non vi fosse stata alcuna esplosione interna, sia con la accertata presenza di sostanze esplosive come il T4 e il TNT compresenti su alcuni rottami e suppellettili recuperate e perci\u00f2 indicativa - per la delicatezza della lavorazione congiunta delle due sostanze - di un ordigno esplosivo di fabbricazione industriale e non artigianale.\nLa pi\u00f9 autorevole indicazione della causa del disastro venne nel febbraio 2007 dal Presidente emerito Francesco Cossiga, che all'epoca dell'incidente era il Presidente del Consiglio dei Ministri in carica, che riferendone all'Autorit\u00e0 giudiziaria attribu\u00ec la responsabilit\u00e0 involontaria dell'abbattimento a un missile francese \u00aba risonanza e non a impatto\u00bb, lanciato da un velivolo dell'A\u00e9ronavale decollato dalla portaerei \"Clemenceau\", e che furono i servizi segreti italiani ad informare lui e l'allora (2007) ministro dell'Interno Giuliano Amato dell'accaduto. Il missile era destinato, nelle intenzioni del lanciatore, a un velivolo libico su cui, a detta di Cossiga, si sarebbe trovato il leader libico Gheddafi. Tesi analoga \u00e8 alla base della conferma, da parte della Cassazione, della sentenza di condanna civile al risarcimento ai familiari delle vittime, irrogata contro i Ministeri di Trasporti e Difesa dal tribunale di Palermo.\nDal punto di vista penale, i procedimenti per alto tradimento a carico di quattro esponenti dei vertici militari italiani (riguardanti la falsit\u00e0 o l'omissione di comunicazioni a organi di governo e all'Autorit\u00e0 giudiziaria e non l'accertamento delle responsabilit\u00e0 e della causa dell'incidente) si sono conclusi con l'assoluzione dei principali imputati \"perch\u00e9 il fatto non sussiste\" o per intervenuta prescrizione. Altri procedimenti, a carico di circa 80 militari del personale dell'Aeronautica, si sono conclusi con condanne per vari reati, tra i quali falso e distruzione di documenti.\nLa compagnia Itavia di Aldo Davanzali, gi\u00e0 pesantemente indebitata prima dell'incidente, cess\u00f2 le operazioni il 10 dicembre 1980; il 12 dicembre le fu revocata la licenza di operatore aereo con messa a rischio dei livelli occupazionali e, nel giro di un anno, si apr\u00ec la procedura di amministrazione controllata, cui fece seguito il conferimento di flotta aerea e personale ad Aermediterranea, societ\u00e0 partecipata dall'allora compagnia di bandiera Alitalia e dalla sua consociata ATI. Nel 2018 la Cassazione ha condannato i ministeri delle Infrastrutture e della Difesa a risarcire gli eredi del titolare della compagnia Itavia per il dissesto finanziario al quale and\u00f2 incontro dopo il disastro aereo di Ustica; i due ministeri sono stati riconosciuti colpevoli dell'omesso controllo della situazione di rischio venutasi a creare nei cieli di Ustica dove aerei militari non autorizzati e non identificati incrociarono l'aerovia assegnata al volo Itavia.\nDescrizione.\nLe vittime.\nLe vittime del disastro furono ottantuno, di cui tredici bambini, ma furono ritrovate e recuperate solo trentanove salme. Dopo quaranta anni, alcune inchieste giornalistiche del Corriere della Sera hanno mostrato per la prima volta i volti e tutte le storie. L'ultima in ordine di tempo \u00e8 stato quello della professoressa universitaria Giulia Maria Tripiciano rintracciata da Alessio Ribaudo.\nLa Procura di Palermo dispose l'ispezione esterna di tutti i cadaveri rinvenuti e l'autopsia completa di sette cadaveri, richiedendo ai periti di indicare:\nSulle sette salme di cui fu disposta l'autopsia furono riscontrati sia grandi traumi da caduta (a livello scheletrico e viscerale), sia lesioni enfisematose polmonari da decompressione, tipiche di sinistri in cui l'aereo si apre in volo e perde repentinamente la pressione interna. Nelle perizie gli esperti affermarono che l'instaurarsi degli enfisemi da depressurizzazione precedette cronologicamente tutte le altre lesioni riscontrate, ma non caus\u00f2 direttamente il decesso dei passeggeri, facendogli solamente perdere conoscenza. La morte, secondo i medesimi esperti, sopravvenne soltanto in seguito a causa di traumi fatali, riconducibili (cos\u00ec come la presenza di schegge e piccole parti metalliche in alcuni dei corpi) a reiterati urti con la struttura dell'aereo in caduta e, in ultima analisi, all'impatto del velivolo con l'acqua. La ricerca tossicologica dell'ossido di carbonio e dell'acido cianidrico (residui da combustione) fu negativa sia nel sangue sia nei polmoni. Nessuna delle salme presentava segni di ustione o di annegamento.\nIl controllo radiografico, alla ricerca di residui metallici, risult\u00f2 positivo su cinque cadaveri. Pi\u00f9 precisamente:\nLa perizia ritenne di escludere, per le caratteristiche morfologiche e dimensionali, la provenienza dei minuscoli corpi estranei dall'eventuale frammentazione di involucro di un qualsiasi ordigno esplosivo.\nScatola nera e comunicazioni radio.\nIl \"flight data recorder\" dell'aereo, recuperato dopo diversi anni di immersione in mare a oltre 3000 metri di profondit\u00e0, aveva registrato valori assolutamente regolari: prima della sciagura la velocit\u00e0 era di circa 323 nodi, la quota circa ( piedi) con prua a 178\u00b0, l'accelerazione verticale oscillava senza oltrepassare . La registrazione del \"cockpit voice recorder\", recuperato nel corso della prima campagna di recupero subacqueo dopo anni di immersione in mare a oltre 3000 metri di profondit\u00e0, mostra un tranquillo dialogo tra il comandante Domenico Gatti e il copilota Enzo Fontana, che si raccontavano barzellette, interrotta senza preavviso e senza alcun segnale allarmante.\nGli ultimi secondi della registrazione:\"\u00abAllora siamo a discorsi da fare... [...] Va bene i capelli sono bianchi... \u00c8 logico... Eh, luned\u00ec intendevamo trovarci ben poche volte, se no... Sporca eh! Allora sentite questa... Guarda, cos'\u00e8?\u00bb.\"Essa si interrompe tagliando l'ultima parola, che per anni si ipotizz\u00f2 fosse un \u00abGuarda!\u00bb.\nIl 10 giugno 2020, un'accurata pulizia dell'audio suggerisce che le ultime parole pronunciate dal copilota siano state \u00abGuarda, cos'\u00e8?\u00bb, lasciando presupporre che i due membri dell'equipaggio individuarono un'anomalia.\nIndagini.\nLe ipotesi.\nLe principali ipotesi sulle quali gli inquirenti - sia in sede giudiziaria sia in sede amministrativa - hanno indagato sono che il volo:\nA partire dalla succitata prima ipotesi, negli anni si \u00e8 affermata la tesi che in zona vi fosse un'intensa attivit\u00e0 aerea internazionale: sebbene dagli enti militari, nazionali e alleati, sino ai primi anni novanta non fosse mai giunta alcuna conferma di tali attivit\u00e0 (che pure \u00e8 stato ipotizzato possano essere state occultate), n\u00e9 sul relitto sia mai stato trovato alcun frammento di missile, ma soltanto tracce di esplosivo, si sarebbe determinato uno scenario di guerra aerea, nel quale il DC-9 Itavia si sarebbe trovato per puro caso mentre era in volo livellato sulla rotta Bologna-Palermo.\nTestimonianze emerse nel 2013 confermerebbero la presenza di aerei da guerra e navi portaerei. L'occultamento e la distruzione di alcuni registri (Marsala, Licola e Grosseto) e di alcuni nastri radar (Marsala e Grosseto) che registrarono il tracciato del volo DC-9 IH870, a fronte delle prove prodotte da altri analoghi registri e nastri non occultabili e non distrutti (Ciampino, satellite russo), vengono portati a sostegno di tale ipotesi.\nDa testimonianze risulta che se il disastro avesse avuto cause chiare (difetto strutturale o bomba) non sarebbe stato necessario occultare e distruggere prove di primaria importanza sul volo, come \u00e8 stato stabilito dalle conclusioni della sentenza nel procedimento penale Nr. 527/84 A G. I. I dati di volo distrutti e recuperati da altre fonti nazionali e internazionali e l'allarme generale della difesa aerea lanciato da due piloti dell'aeronautica militare italiana potrebbero confermare la tesi accusatoria, secondo la quale l'aereo DC-9 Itavia del volo IH870, attorno al quale volavano almeno tre aerei dei quali uno a velocit\u00e0 supersonica, sia stato abbattuto da un aereo che volava a velocit\u00e0 supersonica, tesi che emergeva gi\u00e0 nel novembre 1980 dal rapporto tecnico del National Transportation Safety Board, ente federale americano per la sicurezza dei trasporti. L'NTSB \u00e8 particolarmente autorevole a livello mondiale per l'analisi degli incidenti aerei anche in considerazione del suo coinvolgimento, in base alle procedure previste dall'International Civil Aviation Organization (ICAO) per le investigazioni sugli incidenti aerei, in tutti i casi che coinvolgano su scala mondiale velivoli di produzione americana.\nIl rapporto NTSB, redatto con il contributo principale dell'analista John Macidull, fu trasmesso alla Commissione ministeriale d'inchiesta tecnica formale nominata dal Ministro dei Trasporti Rino Formica e presieduta dal dottor Carlo Luzzatti, direttore dell'Aeroporto di Alghero, che sulla base delle informazioni ricevute fu in grado di elaborare una pre-relazione gi\u00e0 nel dicembre 1980 e di ultimare poi i lavori con la relazione conclusiva del 16 marzo 1982.\nSi leggeva infatti alle pagine 41-42 della relazione della Commissione \"Luzzatti\" che \"l'NTSB, analizzando le informazioni radar disponibili, \u00e8 giunto alle seguenti conclusioni:\"\n\"Si fa notare che l'NTSB basa la traccia dell'oggetto sconosciuto sulla correlazione di soli 3 plots, situati a Ovest della rotta dell'I-TIGI.\"\n\"Inoltre, l'ente americano considera significativa l'esistenza della traccia veloce relativa alla 1a ipotesi della relazione Selenia.\"\n\"A tal proposito, la stessa Selenia aveva accennato alla possibilit\u00e0 di correlare i due plots ad Ovest della rotta dell'I-TIGI con la traccia in questione\".La Magistratura italiana ha condotto un'attivit\u00e0 di indagine durata decenni, con cospicue cartelle di atti: al processo di primo grado si giunse con due milioni di pagine di istruttoria, 4\u00a0000 testimoni, 115 perizie, un'ottantina di rogatorie internazionali e 300 miliardi di lire di sole spese processuali e quasi trecento udienze.\nLe indagini giudiziarie vennero avviate immediatamente dal sostituto procuratore della Procura della Repubblica di Palermo dott. Aldo Guarino. Aprirono poi un procedimento anche le procure di Roma e Bologna, ma l'inchiesta fu trasferita presso la Procura di Roma in considerazione del fatto che l'aeroplano I-TIGI avesse la propria base di abituale ricovero presso l'Aeroporto di Roma-Ciampino e che si considerasse in quel momento come tesi prevalente che l'aereo fosse precipitato per un cedimento strutturale dovuto alla cattiva manutenzione, quindi con possibile responsabilit\u00e0 del vettore. Il 10 dicembre 1980 la Itavia interruppe l'attivit\u00e0, mentre ai dipendenti non veniva pi\u00f9 corrisposto lo stipendio e il Ministero dei Trasporti, dopo due giorni, su rinuncia della compagnia, revoc\u00f2 le concessioni per l'esercizio dell'attivit\u00e0 di trasporto passeggeri di linea.\nDal 1982 l'indagine divenne di esclusiva competenza della Magistratura, nella persona del giudice istruttore di Roma Vittorio Bucarelli. La ricerca delle cause dell'incidente, nei primi anni e senza disporre del relitto, non permise di raggiungere dati sufficientemente attendibili.\nTracce di esplosivi.\nSui pochi resti disponibili, i periti rinvennero tracce di esplosivi.\nNel 1982, una perizia eseguita da parte di esperti dell'Aeronautica Militare Italiana rilev\u00f2 del T4 (esplosivo plastico presente nelle bombe, come quella fatta esplodere nel successivo 1987 da agenti della Corea del Nord sul volo Korean Air 858). La causa dell'incidente viene individuata nella detonazione di una massa di esplosivo presente a bordo del velivolo, in ragione della rilevata presenza su alcuni reperti di tracce di T4, e dell'assenza di tracce di TNT.\nLa perizia dell'Aeronautica Militare venne seguita da una controperizia dell'accusa. La seconda repertazione, nel 1987, trov\u00f2 T4 e TNT su di un frammento dello schienale n\u00ba 2 rosso: la perizia chimica Malorni Acampora del 3 febbraio 1987 (disposta dal giudice istruttore nel corso della perizia Blasi: Parte I, Libro I, Capo I, Titolo III, Capitolo IV, pag. 1399 e ss. della sentenza ordinanza del giudice istruttore) rileva la presenza chiara e inequivocabile sia di T4 sia di TNT (sempre nel frammento dello schienale n\u00ba 2 rosso), miscela la cui presenza \u00e8 tipica degli ordigni esplosivi. Queste componenti di esplosivi, solitamente presenti nelle miscele di ordigni esplosivi, hanno indebolito l'ipotesi di un cedimento strutturale, come era stato ipotizzato il 28 gennaio 1981 dalla commissione ministeriale \"Luzzatti\" (seppure al pari, come si \u00e8 visto, di altre ipotesi) nominata dal ministro dei trasporti Formica.\nL'acclarata presenza di esplosivi indeboliva l'ipotesi di cedimento strutturale, tanto pi\u00f9 per cattiva manutenzione. Ci\u00f2 apr\u00ec, in epoche successive, spiragli per richieste di risarcimenti a favore dell'Itavia (cui tuttavia il Ministro dei Trasporti Formica aveva revocato la concessione dei servizi aerei di linea per il pesante passivo dei conti aziendali, non per il disastro).\nSecondo le rivelazioni di due cablogrammi (03ROME2887 e 03ROME3199) pubblicati sul sito WikiLeaks, l'allora Ministro per le Relazioni con il Parlamento, Carlo Giovanardi, difese in Parlamento la versione della bomba, paragonandola a quella della strage di Lockerbie. Tuttavia, in un'intervista concessa ad AgoraVox Italia, Giovanardi sment\u00ec la versione dell'ambasciata statunitense, in cui si legge che lo stesso avrebbe espresso la sua volont\u00e0 di \"mettere a tacere\" le ipotesi sulla strage di Ustica. Le parole di Carlo Giovanardi furono poi contestate dalla senatrice Daria Bonfietti, nonch\u00e9 presidente dell'Associazione parenti delle vittime della strage di Ustica e sorella di Alberto Bonfietti, perito nella strage.\nRecupero del relitto.\nNel 1987 il Ministro del Tesoro Giuliano Amato stanzi\u00f2 i fondi per il recupero del relitto del DC-9, che giaceva in fondo al mar Tirreno. La profondit\u00e0 di metri alla quale si trovava il relitto rendeva complesse e costose le operazioni di localizzazione e recupero. Pochissime erano le imprese specializzate che disponevano delle attrezzature e dell'esperienza necessarie: la scelta, dopo una iniziale considerazione di inopportunit\u00e0 di coinvolgimento di operatori francesi, ricadde proprio sulla ditta Ifremer (\"Institut fran\u00e7ais de recherche pour l'exploitation de la mer\", Istituto di ricerca francese per lo sfruttamento del mare) che il giudice Rosario Priore avrebbe poi ritenuto collegata ai servizi segreti francesi. Sulla conduzione dell'operazione di recupero effettuata dai \"Deep Submergence Rescue Vehicle\" della Ifremer, che port\u00f2 in superficie la maggior parte della cellula dell'aeromobile, scaturirono molti dubbi, principalmente sui filmati consegnati in copia e sul fatto che l'ispezione al relitto documentata dalla ditta francese fosse davvero stata la prima. Le difficolt\u00e0 tecniche, i problemi di finanziamento e le resistenze esercitate da varie delle parti interessate contribuirono a rimandare il recupero per molti anni. Alla fine due distinte campagne di recupero, nel 1987 e nel 1991, consentirono di riportare in superficie circa il 96% del relitto del DC-9; si specifica che \u00e8 stato recuperato l'85% della \"superficie bagnata\" dell'aereo. Il relitto venne ricomposto in un hangar dell'aeroporto di Pratica di Mare, dove rimase a disposizione della magistratura per le indagini fino al 5 giugno 2006, data in cui fu trasferito e sistemato, grazie al contributo dei Vigili del Fuoco di Roma, nel Museo della Memoria, approntato appositamente a Bologna.\nIl serbatoio esterno di un aereo militare.\nMolto interesse dest\u00f2 nell'opinione pubblica il rinvenimento il 10 maggio 1992, durante la seconda campagna di recupero al limite orientale della zona di ricerca (zona D), di un serbatoio esterno sganciabile di un aereo militare, schiacciato e frammentato, ma completo di tutti i pezzi; tali serbatoi esterni generalmente vengono sganciati in caso di pericolo o pi\u00f9 semplicemente in caso di necessit\u00e0 (ad esempio in fase di atterraggio) per aumentare la manovrabilit\u00e0 dell'apparecchio.\nIl serbatoio fu recuperato il 18 maggio e fu sistemato a Pratica di Mare con gli altri reperti. Lungo 3 metri, per una capienza di 300 U.S. gal ( litri) di combustibile, presentava i dati identificativi:\nche lo indicavano quindi prodotto dalla Pastushin Aviation Company di Huntington Beach, Los Angeles, California (divenuta poi Pavco) negli Stati Uniti oppure all'estero su licenza. Tale tipo di serbatoio era installabile su almeno quattro modelli di aerei: MD F-4 Phantom (in servizio nelle flotte di Stati Uniti, Israele, Germania, Grecia e Regno Unito), Northrop F-5 (in servizio nel 1980 nelle flotte di Arabia Saudita, Austria, Bahrein, Botswana, Brasile, Canada, Cile, Corea del Sud, Etiopia, Filippine, Giordania, Grecia, Honduras, India, Iran, Kenya, Libia, Malesia, Norvegia, Pakistan, Paesi Bassi, Singapore, Spagna, Sudan, Svizzera, Thailandia, Taiwan, Tunisia, Turchia, Stati Uniti, Venezuela, Vietnam del Sud e Yemen), F-15 Eagle (in servizio nelle flotte di Arabia Saudita, Giappone, Israele e Stati Uniti), Vought A-7 Corsair II (in servizio nelle flotte di Stati Uniti, Grecia, Portogallo e Thailandia). Nessuno degli aerei listati \u00e8 stato impiegato nelle flotta di Francia, nazione responsabile dell'abbattimento secondo le ipotesi di Francesco Cossiga e Canal+.Tuttavia la Francia impiegava il Caccia imbarcato Vought F 8 Crusader simile all'A7 Corsair II.\nGli Stati Uniti, interpellati dagli inquirenti, risposero che dopo tanti anni non era loro possibile risalire a date e matricole per stabilire se e quando il serbatoio fosse stato usato in servizio dall'Aviazione o dalla Marina degli Stati Uniti.\nFurono interpellate anche le autorit\u00e0 francesi, che risposero di non aver mai acquistato o costruito su licenza serbatoi di quel tipo; fornirono inoltre copie dei libri di bordo di quel periodo delle portaerei della Marine nationale \"Clemenceau\" e \"Foch\".\nGli obl\u00f2 del DC-9.\nBuona parte degli obl\u00f2 del DC-9, malgrado l'esplosione, \u00e8 rimasta integra; \u00e8 stato pertanto escluso che l'esplosione sia avvenuta a causa di una bomba collocata all'interno dell'aereo.\nIndagini successive.\nAnche gli inquirenti denunciarono esplicitamente che il sostanziale fallimento delle indagini fosse dovuto a estesi depistaggi e inquinamenti delle prove, operati da soggetti ed entit\u00e0 molteplici, come riportano i passi introduttivi del Procedimento Penale N. 527/84 A G. I.\nPer questa ipotesi investigativa, assieme alle indagini per la ricerca delle cause si sovrapposero le indagini per provare quegli inquinamenti e quei depistaggi.\nTracciati radar.\nIl volo IH870, dal punto di vista del controllo del traffico aereo civile si trovava nell'area di competenza del Centro regionale di controllo (ACC) di Roma, che si avvaleva (e si avvale tuttora) di personale e impianti ubicati presso l'Aeroporto di Ciampino. Parallelamente, lo spazio aereo attraversato dal volo IH870 del DC9 I-TIGI era sotto la sorveglianza dei radar di difesa aerea gestiti dall'Aeronautica Militare, tra cui quelli dei Centri radar dell'Aeronautica Militare (CRAM) di Licola (vicino a Napoli) e di Marsala (in Sicilia).\nI sistemi radar civili dispongono di capacit\u00e0 di rilevamento dei segnali primari (echi radar che forniscono informazioni sul \"rilevamento polare\" dell'oggetto volante e della sua distanza dall'antenna radar) e secondari (derivanti dall'interrogazione dei transponder a bordo degli aerei che ne sono dotati) e di apparati di registrazione automatica delle tracce (elaborate con procedimenti informatici) su supporti magnetici digitali. Usualmente, soltanto i segnali secondari vengono presentati sulle \"console\" degli operatori radar civili, venendo filtrati i segnali primari non accompagnati dalle informazioni digitali trasmesse dai transponder, non essendo normalmente di interesse per il controllo del traffico aereo il rilevamento di \"oggetti non cooperanti\". Tuttavia, sia i dati primari che i dati secondari vengono registrati sugli apparati di registrazione.\nI sistemi radar di difesa aerea dispongono sia di capacit\u00e0 di rilevamento polare (posizione dell'aereo) sia di rilevamento azimutale (per stimare l'altitudine di volo) tramite radar ausiliari detti \"quotametri,\" e all'epoca dell'incidente producevano registrazioni automatiche su supporti magnetici oppure, in mancanza anche temporanea di apparati automatici, operavano in modalit\u00e0 \"fonetico-manuale\" con la trascrizione dei dati di rotta rilevati su appositi registri cartacei.\nOccorre tener presente che i CRAM dell'Aeronautica militare erano gestiti tramite il sistema NADGE e pertanto integrati nella rete di difesa aerea NATO, disponendo ci capacit\u00e0 di trasmissione, visualizzazione e registrazione dei rilevamenti radar tra i diversi centri della difesa aerea nazionali e alleati.\nTra le tracce radar oggetto di visione, \u00e8 stata accertata la presenza di tracciati radar di numerose stazioni, civili e militari, nazionali e internazionali. \nLe registrazioni del Centro radar AM di Marsala.\nIl Centro radar AM di Marsala ha rivestito un ruolo importante nella vicenda del DC9 I-TIGI, trovandosi in posizione particolarmente favorevole per rilevare gli oggetti volanti nel basso Mar Tirreno, e a questo centro hanno fatto riferimento gli investigatori giudiziari per cercare di acquisire informazioni sui traffici in volo al momento dell'incidente.\nNonostante la favorevole posizione, e nonostante il volo IH870 fosse stato seguito dagli operatori del CRAM di Marsala nelle fasi di volo livellato fino al momento dell'incidente, le registrazioni nei minuti precedenti e seguenti l'incidente risultarono mancanti in quanto, per una singolare coincidenza, proprio in quei minuti sarebbe iniziata un'esercitazione con traffico sintetico (\"Synthetic Air Defense Exercise\" - SynADEx) e, mentre il controllo dei traffico era assicurato da operatori alle console che controllavano i segnali reali, la gran parte del personale era impegnato nell'esercitazione e osservava un traffico fittizio, simulato. Al fine di eseguire l'esercitazione Synadex era necessario montare una bobina di nastro magnetico contenente i dati simulati e proprio in ragione dell'utilizzo dell'unit\u00e0 nastro del sistema computerizzato non era possibile in quei momenti registrare.\nNonostante l'intenso lavoro investigativo, nessun operatore in servizio presso il CRAM di Marsala la sera del 27 giugno 1980 \u00e8 stato in grado di confermare la propria partecipazione all'esercitazione SynADEx che sarebbe avvenuta nella serata del 27 giugno 1980.\nAl di l\u00e0 della veridicit\u00e0 e della credibilit\u00e0 della ricostruzione effettuata dall'Aeronautica Militare, il dato oggettivo consiste nell'indisponibilit\u00e0 di registrazioni del radar di difesa aerea di Marsala proprio nel periodo pi\u00f9 importante per verificare la possibile presenza di traffici che abbiano interferito con il volo del DC9 I-TIGI.\nDurante le indagini si appur\u00f2, inoltre, che il registro dell'IC, cio\u00e8 del guida caccia Muti del sito radar di Marsala, aveva una pagina strappata nel giorno della perdita del DC-9. Il pubblico ministero giunse quindi alla conclusione che fosse stata sottratta la pagina originale del 27 giugno e se ne fosse riscritta poi, nel foglio successivo, una diversa versione.\nDurante il processo, la difesa contest\u00f2 questa conclusione e afferm\u00f2 che la pagina mancante non sarebbe stata riferita al giorno della tragedia, ma alla notte tra il 25 e il 26 giugno. L'analisi diretta della Corte concluse che la pagina tra il 25 e il 26 era stata tagliata, come osservato dalla difesa, ma quella che riguarda la sera del 27 giugno era recisa in modo estremamente accurato, cos\u00ec che fosse difficile accorgersene (il particolare era infatti stato omesso all'avvocato difensore). La numerazione delle pagine non aveva invece interruzioni ed era quindi posteriore al taglio. Interrogato a questo proposito, il sergente Muti, l'IC in servizio quella sera a Marsala non forn\u00ec alcuna spiegazione (\u00abNon so cosa dirle\u00bb). La difesa riconobbe in seguito che la pagina del registro dell'IC, cio\u00e8 del guida caccia Muti in servizio il 27 giugno, era stata effettivamente rimossa dal registro.\nLe registrazioni del Centro radar AM di Licola.\nIl centro radar di Licola \u00e8 il pi\u00f9 vicino al punto del disastro. All'epoca era di tipo fonetico-manuale: nella sala operativa del sito, le coordinate delle tracce venivano comunicate a voce dagli operatori seduti alle console radar ad altri operatori, che le disegnavano stando in piedi dietro un pannello trasparente. Parallelamente tali dati venivano scritti da altri incaricati sul modello \"DA 1\". Il \"DA 1\" del 27 giugno 1980 non fu mai ritrovato.\nAeroporto di Grosseto e Centro radar AM di Poggio Ballone.\nIl giudice istruttore e la Commissione stragi sono in possesso dei tracciati del radar di Grosseto: nelle registrazioni del radar dell'aeroporto di Grosseto si vedono due aerei in volo in direzione nord, sulla rotta del DC-9 Itavia. Mentre due altre tracce di velivoli, provenienti dalla Corsica, giungono sul posto alcuni minuti dopo l'orario stimato di caduta del DC-9 stesso. I nastri con le registrazioni radar del centro della Difesa aerea di Poggio Ballone sarebbero invece spariti: ne rimangono soltanto alcune trasposizioni su carta di poche tracce.\nLe registrazioni radar del Centro di controllo d'area (ACC) di Roma.\nI radar per il controllo del traffico aereo (ATC) affidato all'Area Control Center di Roma (con impianti e personale ubicati presso l'aeroporto di Roma-Ciampino e antenne collocate sul litorale laziale nei pressi di Fiumicino) registrarono parte del volo del DC-9 Itavia del 27 giugno 1980, ma nel lasso di tempo intercorso tra le ore 20:58 e le 21:02 dei due sistemi radar attivi (uno a stato solido, di produzione Selenia, e un altro valvolare, di produzione Marconi) solo il secondo registr\u00f2 riflessi \"primari\" (gli echi radar dovuti alla riflessione radio sulla superficie esterna dell'aereo) e segnali secondari emessi dal transponder del DC9 nella zona e al momento del disastro, bench\u00e9 il punto in cui si verific\u00f2 l'incidente fosse a distanza (dall'antenna) di poco superiore alla portata nominale dell'impianto.\nIl DC-9 era infatti diretto a sud a livello di volo FL250 pari a 25.000 piedi (equivalenti a circa 7.500 metri) un vento a circa 200\u00a0km/h da nord-ovest, in posizione intermedia tra l'isola di Ponza e l'isola di Ustica. \nVennero immediatamente evidenziate nelle registrazioni del radar Marconi dell'ACC di Roma due echi primari privi di segnale secondario a ovest della traccia del DC9 (che volava con prua sud di circa 178\u00b0) che potevano essere correlati tra loro a formare una traccia con rotta quasi perpendicolare a quella del DC9. A questi primi due \"plot\" se ne poteva correlare un terzo che appariva poco dopo pi\u00f9 a est, oltre la linea di rotta del DC9, nei minuti successivi all'interruzione del segnale secondario SSR di I-TIGI (l'etichetta \"IH870\" scompariva con l'ultima risposta del transponder alla \"battuta\" del radar secondario, e da quel momento in poi rimanevano registrati soltanto gli echi o \"plot\" grezzi). Proprio questi tre \"plot\" sono stati considerati dal National Transportation Safety Board (NTSB) statunitense come traccia di un aereo in volo con traiettoria da ovest a est che intersecava ad alta velocit\u00e0 (circa 350 nodi) la rotta del DC9, senza entrare in collisione con esso e che mostrava un comportamento tipico di un attacco con missili aria-aria a guida radar semi-attiva. La distanza dell'aereo aggressore dal bersaglio implicava che dovesse esserci una stazione radar di supporto (di superficie, navale o aerotrasportata) in grado di rilevare sia il velivolo da caccia attaccante sia il suo bersaglio, in funzione di \"guidacaccia\".\nAnche secondo i periti interpellati dall'associazione dei parenti delle vittime, oltre che i periti della societ\u00e0 Itavia, le tracce registrate dal Radar Marconi di Ciampino potevano essere identificate come una manovra d'attacco aereo condotta nei pressi della rotta del DC9.\nSecondo altri analisti si trattava invece di echi spurii, frutto di errori casuali prodotti dal radar, che tuttavia avevano superato la fase di correlazione da parte degli algoritmi software utilizzati per la gestione dei segnali radar.\nAltri elementi su cui si sono concentrate le indagini sono i \"plot\" doppi presenti nel tracciato Marconi di Ciampino dopo il disastro, sospettati di essere tracce di altri aerei in volo. Tali plot potrebbero anche essere stati determinati, si \u00e8 ipotizzato, dalla struttura principale dell'aereo in caduta e da fenomeni di \"chaffing\" causati da frammenti, anche se restano i dubbi per i plot a ovest del punto di caduta in quanto sopravvento e quindi difficilmente attribuibili a rottami che cadono nel letto del forte vento di maestrale (che proviene appunto da Nord-Ovest e spinge verso Sud-Est).\nAWACS.\nIn quelle ore, un aereo radar AWACS, un quadrireattore Boeing E-3A Sentry, dell'USAF, uno degli unici due presenti in Europa nel 1980, basati a Ramstein (Germania) dall'ottobre del 1979, risulta orbitante con rotta circolare nell'area a nord di Grosseto. Dotato dell'avanzatissimo radar 3D Westinghouse AN/APY-1 con capacit\u00e0 \"Look down\", in grado di distinguere i velivoli dagli echi del terreno, era in condizione di monitorare tutto il traffico, anche di bassa quota, per un raggio di 500\u00a0km.\nPortaerei Saratoga.\nIl contrammiraglio James Flatley, al comando della portaerei USS \"Saratoga\" della US Navy, ancorata il 27 giugno 1980 nel golfo di Napoli, dopo aver inizialmente dichiarato che \u00abdalla Saratoga non fu possibile vedere nulla perch\u00e9 tutti i radar erano in manutenzione\u00bb e l'impianto funzionava con un carico fittizio (\"dummy load\"), cambi\u00f2 versione: disse che nonostante fossero in corso lavori di manutenzione dei radar, uno di essi era comunque in funzione e aveva registrato \u00abun traffico aereo molto sostenuto nell'area di Napoli, soprattutto in quella meridionale\u00bb e che le registrazioni relative erano state richieste e inoltrate, il giorno dopo l'incidente, ai comandi superiori. A detta dell'ammiraglio, si videro passare \u00abmoltissimi aerei\u00bb. I registri radar della \"Saratoga\" sono andati persi.\nSecondo altre fonti, la \"Saratoga\" non si trovava affatto in rada a Napoli il 27 giugno 1980. Brian Sandlin, ex militare della US Navy in forza sulla Saratoga nel 1980, ha confermato nell'intervista rilasciata al giornalista Andrea Purgatori e trasmessa durante la trasmissione televisiva Atlantide del 20 dicembre 2017 che quella sera il comandante della Saratoga informava l'equipaggio che aerei F4 della Saratoga avevano dovuto abbattere due MiG libici che apparentemente si apprestavano ad attaccarli smentendo le dichiarazioni ufficiali a suo tempo rilasciate dal governo americano al giudice Rosario Priore che si occupava del caso, stando alle quali la nave Saratoga quella notte era ancorata in rada a Napoli. Sandlin dichiara, senza elementi, che quella sera la portaerei era al largo, che oltre met\u00e0 dei caccia era decollato per una prova di forza con la Libia e che due di questi erano rientrati senza armamenti perch\u00e9 avevano sostenuto uno scontro con due MiG libici e li avevano abbattuti. In zona era presente anche la portaerei francese Clemenceau per lo stesso motivo.\nD'altronde gi\u00e0 durante l'istruttoria Priore la posizione della Saratoga fu ampiamente ricostruita e confermata essere incontrovertibilmente in porto a Napoli.\nCivilavia e Centro bolognese.\nLe stazioni radar di Civilavia e di Centro bolognese si occupavano di registrare tutti i voli nazionali e internazionali civili, commerciali e militari, per poi procedere alla stampa e alla fatturazione dei costi di ogni passaggio aereo a ciascuna compagnia, societ\u00e0 o autorit\u00e0 competente. I nastri con le registrazioni dei voli, decrittati e stampati, furono acquisiti dal giudice istruttore.\nRadar russo.\nNell'aprile del 1993 il generale Jurij Salimov, in forza ai servizi segreti russi, afferm\u00f2 di aver seguito i fatti di Ustica attraverso un radar russo basato in Libia che, con l'ausilio di un satellite, era in grado di monitorare il mar Tirreno meridionale.\nIl traffico aereo.\nDiversi elementi portarono gli inquirenti a indagare sull'eventuale presenza di altri aerei coinvolti nel disastro.Si determinarono con certezza alcuni punti:\nIntensa attivit\u00e0 militare.\nSuccessivamente, all'inizio dell'agosto 1980, oltre a vari relitti furono ritrovati in mare anche due salvagenti e un casco di volo della marina americana; a settembre, presso Messina, si rinvennero frammenti di aerei bersaglio italiani, che sembrano per\u00f2 risalenti a esercitazioni terminate nel gennaio dello stesso anno.\nQuesti dati evidenziano che nell'area tirrenica, in quel periodo del 1980, si svolgeva un'intensa attivit\u00e0 militare. Inoltre, bench\u00e9 molti di questi fatti, se presi singolarmente, appaiano in relazione diretta con la caduta del DC-9, si \u00e8 notata da alcuni la coincidenza temporale dell'allarme degli F-104 italiani su Firenze, al momento del passaggio del DC-9, dell'esistenza di tracce radar non programmate che transitano a oltre 600 nodi in prossimit\u00e0 dell'aereo civile, della pluritestimonianza dell'inseguimento tra aerei da caccia sulla costa calabra e, infine, delle attivit\u00e0 di ricerca, in una zona a 20 miglia a est del punto di caduta, effettuate da velivoli non appartenenti al Soccorso aereo Italiano.\nDue aerei militari italiani danno l'allarme.\nDue F-104 del 4\u00ba Stormo dell'aeronautica militare italiana, di ritorno da una missione di addestramento sull'aeroporto di Verona-Villafranca, mentre effettuavano l'avvicinamento alla base aerea di Grosseto si trovarono in prossimit\u00e0 del DC-9 Itavia. Uno era un F-104 monoposto, con l'allievo Aldo Giannelli ai comandi; l'altro, un TF 104 G biposto, ospitava due istruttori, i comandanti Mario Naldini e Ivo Nutarelli.\nAlle ore 20:24, all'altezza di Firenze-Peretola, il biposto con a bordo Naldini e Nutarelli, mentre era ancora in prossimit\u00e0 dell'aereo civile, emise un segnale di allarme generale alla Difesa Aerea (\"codice 73\", che significa emergenza generale e non emergenza velivolo) e nella registrazione radar di Poggio Ballone \u00abil SOS-SIF \u00e8 [...] settato a 2, ovvero emergenza confermata, e il blink \u00e8 settato a 1, ovvero accensione della spia di Alert sulle consolles degli operatori\u00bb \u2013 in linguaggio corrente: \u00abil segnale di allarme-SIF (\"Selective Identification Feature\", caratteristica di identificazione selezionabile) \u00e8 posizionato su 2, ossia \"emergenza confermata\", e il lampegg\u00eco \u00e8 posizionato su 1, ossia accensione della spia di allarme sulla strumentazione degli operatori\u00bb \u2013 quindi risulta che Naldini e Nutarelli segnalarono un problema di sicurezza aerea e i controllori ottennero conferma della situazione di pericolo.\nI significati di tali codici, smentiti o sminuiti di importanza da esperti dell'aeronautica militare italiana ascoltati in qualit\u00e0 di testimoni, furono invece confermati in sede della \"Commissione ad hoc\" della NATO, da esperti dell'NPC (NATO Programming Centre), i quali difatti hanno affermato nel loro rapporto del 10 marzo 1997:\nL'aereo ripet\u00e9 per ben tre volte la procedura di allerta, a conferma inequivocabile dell'emergenza.\nN\u00e9 l'aeronautica militare italiana n\u00e9 la NATO hanno mai chiarito le ragioni di quell'allarme.\nIl MiG-23 precipitato in Calabria.\nIl 18 luglio 1980 la carcassa di un MiG-23MS dell'Aeronautica militare libica venne ritrovato sui monti della Sila in zona Timpa delle Magare, nell'attuale comune di Castelsilano, crotonese (allora in provincia di Catanzaro), in Calabria, dalla popolazione locale; di costoro, per\u00f2, in sede di inchiesta parlamentare fu affermato che nessuno fu testimone oculare della caduta.\nIl Giudice Istruttore ipotizz\u00f2 una correlazione del fatto con la caduta del DC-9 Itavia, in quanto furono depositate agli atti delle testimonianze di diversi militari in servizio in quel periodo, tra le quali quelle del caporale Filippo Di Benedetto e dei suoi commilitoni del battaglione \"Sila\", del 67\u00ba battaglione Bersaglieri \"Persano\" e del 244\u00ba battaglione fanteria \"Cosenza\", che affermavano di aver effettuato servizi di sorveglianza al MiG-23 non a luglio, bens\u00ec a fine giugno 1980, il periodo cio\u00e8 della caduta del DC-9 Itavia. Si teorizz\u00f2 quindi che il caccia libico non fosse caduto il giorno in cui fu dichiarato il ritrovamento dalle forze dell'ordine (cio\u00e8 18 luglio), ma molto prima, probabilmente la stessa sera della strage, e che quindi il velivolo fosse stato coinvolto, attivamente o passivamente, nelle circostanze che condussero alla caduta dell'aereo Itavia.\nI sottufficiali Nicola De Giosa e Giulio Linguanti dissero altres\u00ec che la fusoliera del MiG era sforacchiata \u00abcome se fosse stata mitragliata\u00bb da \u00absette od otto fori da 20\u00a0mm\u00bb simili a quelli causati da un cannoncino.\nLa perizia eseguita nel corso dell'istruttoria del giudice Vittorio Bucarelli fece bens\u00ec emergere elementi che vennero interpretati come coerenti con la tesi che l'aereo fosse precipitato proprio il 18 luglio: dalle testimonianze dei Vigili del Fuoco e dai Carabinieri accorsi sul luogo dello schianto e dal primo esame del medico legale si evinse che il pilota era morto da poco; il paracadute nel quale era parzialmente avvolto era sporco di sangue e il cadavere (non ancora in rigor mortis) riportava ferite in cui era visibile del sangue che incominciava a coagularsi. In aggiunta fu riportato che dai rottami del MiG usciva il fumo di un principio di incendio (subito domato dai Vigili del Fuoco). Per contro tali affermazioni vennero criticate, nonostante avessero essi stessi confermato inizialmente la data del decesso al 18 luglio, dal professor Zurlo, che in una lettera scritta con il dottor Rondanelli e inviata nel 1981 alla sede dell'Itavia afferm\u00f2 che il cadavere del pilota del MiG era in avanzato stato di decomposizione, tale da suggerire una morte avvenuta almeno 20 giorni prima del 23 luglio.\nA gennaio 2016 un\u2019inchiesta del canale televisivo francese Canal+ addebit\u00f2 la responsabilit\u00e0 dell'abbattimento dell'aereo Itavia ad alcuni caccia francesi impegnati in un'operazione militare sul mar Tirreno: secondo la ricostruzione proposta, un velivolo estraneo si sarebbe nascosto ai radar volando sotto il DC-9, non riuscendo per\u00f2 a evitare l'intercettazione da parte dei suddetti caccia francesi, che nel tentativo di attaccarlo avrebbero inizialmente colpito per errore l'I-TIGI. Il velivolo nascosto sarebbe poi comunque stato colpito e infine sarebbe precipitato in Calabria, venendo quindi identificato col MiG caduto a Timpa delle Magare. Le ipotesi del documentario vennero per\u00f2 in parte confutate dai documenti di anni di indagini e perizie, come dalla sentenza-ordinanza del giudice Priore.\nTra le testimonianze che datano la caduta del MiG al giorno stesso della strage di Ustica, il 27 giugno, si annovera quella dell'ex caporale Filippo Di Benedetto e alcuni suoi ex commilitoni; la tesi \u00e8 sostenuta dal maresciallo Giulio Linguanti e dal giudice istruttore Rosario Priore, che a sua volta trov\u00f2 una serie di testimoni che riferirono di aver visto il 27 giugno 1980 due caccia che ne inseguivano un terzo, sparando con il cannoncino, lungo una rotta che da Ustica andava su Lamezia e fino a Castelsilano.\nLa tesi della bomba.\nIl giorno dopo il disastro, alle 14:15, una telefonata al \"Corriere della Sera\" annunci\u00f2 a nome dei Nuclei Armati Rivoluzionari, un gruppo terrorista neofascista, la presenza a bordo dell'aereo di un loro \"camerata\" tal Marco Affatigato (imbarcato sotto falso nome), membro dei NAR il quale \"doveva compiere una missione a Palermo\". Affatigato era in quei mesi al servizio dell'intelligence francese e che, nel settembre dello stesso anno, rientrato in Italia, venne recluso nel carcere di Ferrara. Affatigato, per\u00f2, sconfess\u00f2 rapidamente la telefonata: per rassicurare la madre chiese alle Digos di Palermo e di Lucca di smentire la notizia della sua presenza a bordo dell'aereo precipitato. Tuttavia, l\u2019indomani, il Corriere della sera, titolava a tutta pagina \u00abl\u2019unica ipotesi per ora \u00e8 l\u2019esplosione\u00bb, evidenziando insinuante nell\u2019occhiello \u00abI Nar annunciano che a bordo c\u2019era uno di loro (aveva una bomba?)\u00bb e prospettando nell\u2019articolo l\u2019idea che l\u2019ordigno, portato con s\u00e9 dal giovane neofascista o collocato in un suo bagaglio, fosse scoppiato per errore..\nCirca un mese dopo ci fu la strage di Bologna. In entrambi i casi, Bologna era la citt\u00e0 in cui avrebbero colpito i NAR ma per tutti e due i casi Giuseppe Valerio Fioravanti e Francesca Mambro, ai vertici del gruppo terrorista, smentirono un coinvolgimento dell'organizzazione negli eventi, come la sment\u00ec il colonnello Amos Spiazzi dopo aver conosciuto in carcere Marco Affatigato. Vi \u00e8 quindi chi ipotizza un depistaggio nel depistaggio, ovvero che la strage di Bologna sia servita ad avvalorare la tesi della bomba dei NAR collocata all'interno dell'aereo.\nLa bomba sarebbe stata collocata durante la sosta nell'aeroporto di Bologna, nella toilette posteriore dell'aereo. La perizia sulle suppellettili del gabinetto ritrovate ha confermato che erano intatte la tavoletta del water e il lavandino: inoltre secondo gli specialisti britannici del Dra di Halstead, nessuno dei pezzi della toilette, water e lavandino \u00e8 scheggiato da residui di esplosivo.\nI dialoghi registrati.\nAlle 20:58 di quella sera, nella registrazione di un dialogo tra due operatori radar a Marsala, seduti di fronte allo schermo radar, si sent\u00ec uno dei due esclamare:\ne poco dopo anche:\nAlle 22:04 a Grosseto gli operatori radar non si accorsero che il contatto radio con Ciampino era rimasto aperto e che le loro voci venivano registrate. Nella registrazione si sente:\ne quindi:\ne la risposta:\nAlle 22:05, a Ciampino, gli operatori, parlando del radar di Siracusa, dissero:\ne anche:\nI nastri telefonici e le testimonianze in aula.\nNel 1991 gli inquirenti entrarono in possesso solo di una piccola parte dei nastri delle comunicazioni telefoniche fatte quella notte e la mattina seguente. La maggior parte di tali nastri \u00e8 andata perduta, in quanto erano stati riutilizzati sovraincidendo le registrazioni.\nDall'analisi dei dialoghi emerse che la prima ipotesi fatta dagli ufficiali dell'aeronautica militare italiana era stata la collisione e che in tal senso avevano intrapreso azioni di ricerca di informazioni, sia presso vari siti dell'aeronautica sia presso l'ambasciata USA a Roma.\nPi\u00f9 volte si parlava di aerei americani che \"razzolano\", di esercitazioni, di collisione ed esplosione, di come ottenere notizie certe al riguardo.\nTutto il personale che partecipava alle telefonate venne identificato tramite riconoscimenti e incrocio di informazioni. Solo dopo il rinvenimento di quei nastri, si ammise per la prima volta di aver contattato l'ambasciata USA o di aver parlato di \"traffico americano\"; prima era sempre stato negato. Le spiegazioni fornite dagli interessati durante deposizioni e interrogatori contrastano comunque con il contenuto delle registrazioni o con precedenti deposizioni.\nUna volta fatta ascoltare in aula la telefonata all'ambasciata, Guidi afferm\u00f2 di non riconoscere la propria voce nella registrazione e ribad\u00ec che non ricordava la telefonata.\nNel 1991 affermava: \u00abQuella sera non si fece l'ipotesi della collisione\u00bb e ancora \u00abNon mi risulta che qualcuno mi abbia parlato d'intenso traffico militare [...]. Se fossi stato informato di una circostanza come quella dell'intenso traffico militare, avrei dovuto informare nella linea operativa l'ITAV, nella persona del capo del II Reparto, ovvero: Fiorito De Falco\u00bb.\nNel nastro di una telefonata delle 22:23 Guidi inform\u00f2 espressamente il suo diretto superiore, colonnello Fiorito De Falco, sia del traffico americano, sia di un'ipotesi di collisione, sia del contatto che si cercava di stabilire con le forze USA.\nMa nella deposizione dell'ottobre 1991, anche il generale Fiorito De Falco affermava: \u00ab[...] Guidi non mi rifer\u00ec di un intenso traffico militare\u00bb.\nLe morti sospette secondo l'inchiesta Priore.\nPer due dei 12 casi di decessi sospetti permangono indizi di relazione al caso Ustica:\nSui suicidi di Dettori e Parisi Priore scrive:\n\"Entrambi marescialli controllori di sala operativa in centro radar. Entrambi in servizio, il Dettori con alta probabilit\u00e0 il Parisi con certezza, dinnanzi ai PPI, con funzioni delicatissime, rispettivamente la sera e la notte del 27 giugno e il mattino del 18 luglio. Venuti a conoscenza di fatti diversi dalle ricostruzioni ufficiali, rivelano la loro conoscenza in ambiti strettissimi, ma non al punto tale da non essere percepita da ambienti che li stringono od osteggiano anche in maniera pesante. E cos\u00ec ne restano soffocati. E quindi, anche se non si raggiunge la prove di atti omicidiari, resta che gli atti di costoro, se suicid\u00ee, furono determinati da stati psichici di profonde prostrazioni connesse con gli eventi.\"\nGli altri casi presi in esame dall'inchiesta, sono:\nIl rinvio a giudizio.\nAlla luce di queste anomalie inspiegate e delle risposte, da parte del personale dei due siti radar di Marsala e Licola, ritenute insoddisfacenti, il 28 giugno 1989 il giudice Bucarelli accolse la richiesta del procuratore Santacroce e rinvi\u00f2 a giudizio per falsa testimonianza aggravata e concorso in favoreggiamento personale aggravato, ventitr\u00e9 tra ufficiali e avieri in servizio il giorno del disastro.\nL'ipotesi accusatoria fu che i militari, con una vasta operazione di occultamento delle prove e di depistaggio, avrebbero tentato di nascondere una battaglia tra aerei militari, nel corso della quale il DC-9 sarebbe precipitato.\nTelefonata anonima a \"Telefono Giallo\".\nNel 1988, l'anno prima, durante la trasmissione \"Telefono giallo\" di Corrado Augias, con una telefonata anonima qualcuno aveva dichiarato di essere stato \u00abun aviere in servizio a Marsala la sera dell'evento della sciagura del DC-9\u00bb. L'anonimo aveva riferito che i presenti come lui, avrebbero esaminato le tracce, i dieci minuti di trasmissione di cui parlavano nella puntata, dichiarando: \u00abnoi li abbiamo visti perfettamente. Soltanto che il giorno dopo, il maresciallo responsabile del servizio ci disse praticamente di farci gli affari nostri e di non avere pi\u00f9 seguito in quella vicenda. [...] la verit\u00e0 \u00e8 questa: ci fu ordinato di starci zitti\u00bb.\nScontro aereo tra caccia.\nIn un articolo dal titolo \"Battaglia aerea poi la tragedia\", pubblicato dal quotidiano L'Ora il 12 febbraio 1992, il giornalista Nino Tilotta afferm\u00f2 che l'autore della telefonata sarebbe stato in effetti in servizio allo SHAPE di Mons, in Belgio, e che avrebbe detto in trasmissione di essere a Marsala per non farsi riconoscere. Avrebbe rivelato la sua identit\u00e0 rilasciando l'intervista anni dopo essere andato in pensione in quanto, come aveva affermato, non si sentiva pi\u00f9 vincolato dall'obbligo di mantenere il segreto militare. L'articolo parlava di uno scontro aereo avvenuto tra due caccia F-14 Tomcat della US Navy e un MiG-23 libico.\nSecondo questa versione, il SISMI all'epoca comandato dal generale Giuseppe Santovito avrebbe avvertito gli aviatori libici di un progetto di attaccare sul mar Tirreno l'aereo nel quale Gheddafi andava in Unione Sovietica. Sembra che i progettisti di questa azione di guerra siano da ricercare tra quelli indicati dall'ammiraglio Martini, e cio\u00e8 tra francesi e americani. In seguito alla spiata del SISMI, l'aereo che trasportava Gheddafi, arrivato su Malta, torn\u00f2 indietro, mentre altri aerei libici proseguivano la rotta.\nTestimonianze americane.\nVentiquattr'ore dopo il disastro del DC-9, l'addetto militare aeronautico americano Joe Bianckino, dell'ambasciata americana a Roma, organizz\u00f2 una squadra di esperti, formata da William McBride, Dick Coe, William McDonald, dal direttore della CIA a Roma, Duane Clarridge, dal colonnello Zeno Tascio, responsabile del SIOS (servizio segreto aeronautica militare italiana) insieme a due ufficiali italiani. Il giorno successivo alla strage Joe Bianckino era gi\u00e0 in possesso dei tabulati radar e i suoi esperti li avevano sottoposti ad analisi. John Tresue, esperto missilistico del Pentagono, afferm\u00f2, durante il suo interrogatorio come testimone, che gli furono consegnate dopo la sciagura, diverse cartelle con i tabulati dei radar militari; John Tresue inform\u00f2 il Pentagono, che ad abbattere il DC-9 era stato un missile.\nIl 25 novembre 1980, John Macidull, un esperto americano del National Transportation Safety Board, analizz\u00f2 il tracciato radar dell'aeroporto di Fiumicino e si convinse che, al momento del disastro, accanto al DC-9 volava un altro aereo. Macidull disse che il DC-9 era stato colpito da un missile lanciato dal velivolo che era stato rilevato nelle vicinanze, velivolo non identificato in quanto aveva volontariamente spento il dispositivo di riconoscimento (transponder). Tale aereo, secondo Macidull, attraversava la zona dell'incidente da Ovest verso Est ad alta velocit\u00e0, tra 300 e 550 nodi, nello stesso momento in cui si verificava l'incidente al DC-9, ma senza entrare in collisione.\nIl 19 dicembre 2017, Brian Sandlin, all'epoca marinaio statunitense sulla Saratoga, destinata dagli Usa al pattugliamento del Mediterraneo, intervistato nel programma televisivo Atlantide di La7 racconta che la sera del 27 giugno 1980 assistette al rientro di due aerei disarmati \"che sarebbero serviti ad abbattere due MiG libici in volo lungo la traiettoria del DC-9\" nel corso di un'operazione NATO affiancati da una portaerei britannica e una francese.\nTestimonianze libiche.\nNel 1989 l'agenzia di stampa libica Jana preannunci\u00f2 la costituzione di un comitato supremo d'inchiesta sulla strage di Ustica: \u00abTale decisione \u00e8 stata presa dopo che si \u00e8 intuito che si \u00e8 trattato di un brutale crimine commesso dagli USA, che hanno lanciato un missile contro l'aereo civile italiano, scambiato per un aereo libico a bordo del quale viaggiava il leader della rivoluzione\u00bb.\nLa firma falsa del presidente della Repubblica.\nMario Ciancarella, ex capitano che indagava sull'incidente aereo, venne cacciato dall\u2019Aeronautica con decreto del Quirinale nel 1983. Tuttavia il decreto non era stato firmato veramente dal presidente della Repubblica Sandro Pertini, ma da un soggetto esterno che ha falsificato la sua firma. In seguito a questa scoperta, \u00e8 stato richiesto il reintegro del capitano Mario Ciancarella dal ministro della difesa Roberta Pinotti.\nIl processo.\nIl processo sulle cause e sugli autori della strage in realt\u00e0 non si \u00e8 mai tenuto in quanto l'istruttoria relativa defin\u00ec \"ignoti gli autori della strage\" e concluse con un non luogo a procedere nel 1999. (ref. \"L'istruttoria Priore\")\nIl reato di strage non cade comunque in prescrizione per cui, se dovessero emergere nuovi elementi relativi, un eventuale processo potrebbe essere ancora condotto.\nIl processo complementare sui fatti di Ustica, per la parte riguardante i reati di depistaggio, imputati a carico di alti ufficiali dell'aeronautica militare italiana, \u00e8 stato invece definitivamente concluso in Cassazione nel gennaio del 2007, con una sentenza assolutoria che ha negato si siano verificati depistaggi.\nL'istruttoria Priore.\nLe indagini si conclusero il 31 agosto 1999, con l\"ordinanza di rinvio a giudizio-sentenza istruttoria di proscioglimento\", rispettivamente, nei procedimenti penali n\u00ba 527/84 e n\u00ba 266/90, un documento di dimensioni notevoli che, dopo anni di indagini, la quasi totale ricostruzione del relitto, notevole impiego di fondi, uomini e mezzi, escluse le ipotesi di una bomba a bordo e di un cedimento strutturale, circoscrivendo di conseguenza le cause della sciagura a un evento esterno al DC-9. Non si giunse per\u00f2 a determinare un quadro certo e univoco di tale evento esterno. Mancano tuttora, del resto, elementi per individuare i responsabili.\n\u00abL'inchiesta\u00bb, si legge nel documento, \u00ab\u00e8 stata ostacolata da reticenze e false testimonianze, sia nell'ambito dell'aeronautica militare italiana sia della NATO, le quali hanno avuto l'effetto di inquinare o nascondere informazioni su quanto accaduto\u00bb.\nL'ordinanza-sentenza concludeva:\nIl processo in Corte di Assise sui presunti depistaggi.\nIl 28 settembre 2000, nell'aula-bunker di Rebibbia appositamente attrezzata, incominci\u00f2 il processo sui presunti depistaggi, davanti alla terza sezione della Corte di Assise di Roma.\nDopo 272 udienze e dopo aver ascoltato migliaia tra testimoni, consulenti e periti, il 30 aprile 2004, la corte assolse dall'imputazione di alto tradimento - per aver gli imputati \"turbato\" (e non \"impedito\") le funzioni di governo - i generali Corrado Melillo e Zeno Tascio \"per non aver commesso il fatto\". I generali Lamberto Bartolucci e Franco Ferri furono invece ritenuti colpevoli ma, essendo ormai passati pi\u00f9 di 15 anni, il reato era gi\u00e0 caduto in prescrizione.\nAnche per molte imputazioni relative ad altri militari dell'Aeronautica Militare Italiana (falsa testimonianza, favoreggiamento, e cos\u00ec via) fu accertata l'intervenuta prescrizione. Il reato di abuso d'ufficio, invece, non sussisteva pi\u00f9 per successive modifiche alla legge.\nLa sentenza non risult\u00f2 soddisfacente n\u00e9 per gli imputati Bartolucci e Ferri, n\u00e9 per la Procura, n\u00e9 infine per le parti civili. Tutti, infatti, presentarono ricorso in appello.\nIl processo in Corte di Assise d'Appello, sui depistaggi.\nAnche il processo davanti alla Corte di Assise d'Appello di Roma, aperto il 3 novembre 2005, si \u00e8 chiuso il successivo 15 dicembre con l'assoluzione dei generali Bartolucci e Ferri dalla imputazione loro ascritta perch\u00e9 \"il fatto non sussiste\".\nLa Corte rilevava infatti che non vi erano prove a sostegno dell'accusa di \"alto tradimento\".\nLe analisi condotte nella perizia radaristica Dalle Mese, sono state eseguite con \u00absistemi del tutto nuovi e sconosciuti nel periodo giugno-dicembre 1980\u00bb e pertanto non possono essere prese in considerazione per giudicare di quali informazioni disponessero, all'epoca dei fatti, gli imputati. In ogni caso la presenza di altri aerei deducibile dai tracciati radar non raggiunge in alcuna analisi il valore di certezza e quindi di prova. Non vi \u00e8 poi prova che gli imputati abbiano ricevuto notizia della presenza di aerei sconosciuti o USA collegabili alla caduta del DC-9.\nIl ricorso in Cassazione (procedimento penale).\nLa Procura generale di Roma propose ricorso per cassazione chiedendo l'annullamento della sentenza della Corte d'Appello del 15 dicembre 2005, e come effetto dichiarare che \u00abil fatto contestato non \u00e8 pi\u00f9 previsto dalla legge come reato\u00bb anzich\u00e9 \u00abperch\u00e9 il fatto non sussiste\u00bb. La legge inerente all'alto tradimento venne infatti modificata con decreto riguardante i reati d'opinione l'anno successivo.\nIl 10 gennaio 2007 la prima sezione penale della Cassazione ha assolto con formula piena i generali Lamberto Bartolucci e Franco Ferri dichiarando inammissibile il ricorso della Procura generale e rigettando anche il ricorso presentato dal governo italiano.\nLe dichiarazioni di Cossiga: ipotesi francese e nuova inchiesta.\nA ventotto anni dalla strage, la procura di Roma ha deciso di riaprire una nuova inchiesta a seguito delle dichiarazioni rilasciate nel febbraio 2007 da Francesco Cossiga. L'ex presidente della Repubblica, presidente del Consiglio all'epoca della strage, ha dichiarato che ad abbattere il DC-9 sarebbe stato un missile \u00aba risonanza e non a impatto\u00bb, lanciato da un velivolo dell'A\u00e9ronavale decollato dalla portaerei \"Clemenceau\", e che furono i servizi segreti italiani a informare lui e l'allora sottosegretario alla Presidenza Giuliano Amato dell'accaduto.\nIn relazione a ci\u00f2, il giudice Priore dichiar\u00f2 in un'intervista all'emittente francese France 2 che l'ipotesi pi\u00f9 accreditata era che ci fosse un elemento militare francese.\nPerizie d'ufficio e consulenze tecniche di parte.\nVolendo fare una breve sintesi dell'enorme numero di perizie d'ufficio e consulenze di parte, oltre un centinaio al termine del 31 dicembre 1997, possiamo ricordare:\nLe dichiarazioni di Giorgio Napolitano.\nL'8 maggio 2010, il presidente della repubblica Giorgio Napolitano, in occasione del Giorno della memoria dedicato alle vittime del terrorismo, ha chiesto la verit\u00e0 sulla strage di Ustica. Poco prima Fortuna Piric\u00f2, vedova di una delle vittime della strage, aveva chiesto di \u00abcompletare la verit\u00e0 giudiziaria che ha parlato di una guerra non dichiarata, di completarla definendo le responsabilit\u00e0\u00bb. Una richiesta che Napolitano ha appoggiato: \u00abComprendo il tenace invocare di ogni sforzo possibile per giungere ad una veritiera ricostruzione di quel che avvenne quella notte\u00bb. Intorno a quella strage, Napolitano ha visto \u00abanche forse intrighi internazionali, [...] opacit\u00e0 di comportamenti da parte di corpi dello Stato\u00bb.\nPoco tempo dopo, il 26 giugno 2010, in occasione del trentennale del disastro, il Presidente ha inviato un messaggio di cordoglio ai parenti delle vittime: \u00abIl dolore ancora vivo per le vittime si unisce all'amara constatazione che le indagini svolte e i processi sin qui celebrati non hanno consentito di fare luce sulla dinamica del drammatico evento e di individuarne i responsabili... Occorre il contributo di tutte le istituzioni a un ulteriore sforzo per pervenire a una ricostruzione esauriente e veritiera di quanto accaduto, che rimuova le ambiguit\u00e0 e dipani le ombre e i dubbi accumulati in questi anni.\u00bb.\nAnche in occasione del trentunesimo anniversario della strage, il 27 giugno 2011, il presidente Napolitano ha lanciato un appello perch\u00e9 si compia ogni sforzo, anche internazionale, per dare risposte risolutive.\nIl Memorandum e le intercettazioni di Massimo Carminati.\nIl 2 settembre 2014 sono stati rivelati gli appunti segreti, le informative e i carteggi segreti del Ministero degli Affari Esteri, contenuti nel Memorandum che ha per oggetto la strage di Ustica in relazione alle questioni informative aperte con gli Stati Uniti.\nSempre nel 2014, stando ad alcune intercettazioni emerse durante le indagini sulla cosiddetta \"Mafia Capitale\", uno dei boss della cupola mafiosa, Massimo Carminati, conversando con un suo collaboratore, avrebbe affermato che \u00abla responsabilit\u00e0 di Ustica era degli Stati Uniti\u00bb.\nCondanna in sede civile dei ministeri della difesa e dei trasporti.\nIl 10 settembre 2011, dopo tre anni di dibattimento, una sentenza emessa dal giudice civile Paola Proto Pisani ha condannato i ministeri della Difesa e dei Trasporti al pagamento di oltre 100 milioni di euro in favore di 42 familiari delle vittime della Strage di Ustica. Alla luce delle informazioni raccolte durante il processo, i due ministeri sono stati condannati per non aver agito correttamente al fine di prevenire il disastro, non garantendo che il cielo di Ustica fosse controllato a sufficienza dai radar italiani, militari e civili (alch\u00e9 non fu garantita la sicurezza del volo e dei suoi occupanti), e per aver successivamente ostacolato l'accertamento dei fatti.\nLe conclusioni del giudice di Palermo escludono che una bomba fosse esplosa a bordo del DC-9, affermando bens\u00ec che l'aereo civile fosse stato abbattuto durante una vera e propria azione di guerra, dipanatasi senza che nessuno degli enti controllori preposti intervenisse. La sentenza individu\u00f2 inoltre responsabilit\u00e0 e complicit\u00e0 di soggetti dell'Aeronautica Militare Italiana nel perpetrare atti illegali finalizzati a impedire l'accertamento della corretta dinamica dei fatti che condussero alla strage.\nIl 28 gennaio 2013 la Corte di Cassazione, nel respingere i ricorsi dell'avvocatura dello Stato ha confermato la precedente condanna, condividendo che il DC-9 Itavia fosse caduto non per un'esplosione interna, bens\u00ec a causa di un missile o di una collisione con un aereo militare, essendosi trovato nel mezzo di una vera e propria azione di guerra. I competenti ministeri furono dunque condannati a risarcire i familiari delle 81 vittime per non aver garantito, con sufficienti controlli dei radar civili e militari, la sicurezza dei cieli. La sentenza fu accolta favorevolmente dall'associazione dei familiari delle vittime.\nIl 28 giugno 2017 un ulteriore ricorso dell'avvocatura dello Stato \u00e8 stato rigettato dalla Corte d'Appello di Palermo, che ha nuovamente additato a causa dell'incidente un atto ostile perpetrato da un aereo militare straniero.\nRisarcimenti.\nRisarcimento danni all'Itavia e ai suoi dipendenti\nAldo Davanzali, anche se formalmente non per motivi direttamente correlati alla sciagura, perse la compagnia aerea Itavia, che cess\u00f2 di volare e fu posta in amministrazione controllata nel 1980, con i conti in rosso, previa revoca della licenza di operatore aereo: un migliaio di dipendenti restarono senza lavoro. Probabilmente anche l'errata conclusione peritale in merito ai motivi del disastro influ\u00ec sulla decisione di chiudere la societ\u00e0. Lo stesso Davanzali chiese allo Stato un risarcimento di miliardi di lire per i danni morali e patrimoniali sub\u00ecti a seguito della strage di Ustica, nell'aprile 2001. All'Itavia saranno infine corrisposti 108 milioni di euro, a risarcimento delle deficienze dello Stato nel garantire la sicurezza dell'aerovia su cui volava il DC-9.\nIl 22 aprile 2020 la Corte d'Appello di Roma ha condannato il Ministero della Difesa e il Ministero dei Trasporti a risarcire alla Societ\u00e0 di trasporto aereo Itavia 320 milioni di euro, per non aver garantito la sicurezza dei cieli.\nMentre l'unico processo penale per la strage di Ustica, dei generali dell\u2019Aeronautica (Lamberto Bartolucci, Franco Ferri, Zeno Tascio e Corrado Melillo), accusati di depistaggio, si \u00e8 concluso con l\u2019assoluzione definitiva, i procedimenti civili sono giunti alla conclusione che un missile ha centrato l'aereo passeggeri, causandone l'esplosione. Ci\u00f2 metterebbe sotto accusa l'aeronautica di essere stata incapace di difendere il cielo italiano da attacchi stranieri.\nRisarcimento recupero carcassa del DC-9\nLa Corte dei Conti richiese un risarcimento di 27 miliardi di lire a militari e personaggi coinvolti, come compenso per il recupero della carcassa del DC-9.\nRisarcimento vittime\nLa Corte di Cassazione, il 28 gennaio 2013, ha riconosciuto un risarcimento di 1,2 milioni di euro ai familiari di quattro vittime della strage di Ustica.\nIl giudice di Palermo, il 9 ottobre 2014, ha condannato il ministero della Difesa e il ministero dei Trasporti, a rimborsare le spese di giudizio e a risarcire con euro, 14 familiari o eredi, di Annino Molteni, Erica Dora Mazzel, Rita Giovanna Mazzel, Maria Vincenza Calderone, Alessandra Parisi e Elvira De Lisi morti nella tragedia aerea di Ustica.\nIl 10 luglio 2017 la prima sezione civile della Corte di Appello di Palermo ha condannato il ministero della Difesa e il ministero dei Trasporti a risarcire 45 familiari di alcune delle 81 vittime della strage di Ustica per complessivi 55 milioni di euro. La sentenza s'inscrive nella ricostruzione della dinamica dei fatti inerente all'atto ostile perpetrato da un velivolo terzo: secondo i giudici, i dicasteri non avrebbero attuato le \"opportune reazioni\" atte a consentire l'intercettazione del velivolo ostile e la garanzia della sicurezza delle rotte civili sopra il mar Tirreno. La corte indica inoltre nuovamente la sussistenza di un depistaggio delle indagini.\nLa \"Commissione Stragi\".\nNel 1989 la Commissione Stragi, istituita l'anno precedente e presieduta dal senatore Libero Gualtieri, deliber\u00f2 di inserire tra le proprie competenze anche le indagini relative all'incidente di Ustica, che da quel momento divenne pertanto, a tutti gli effetti, la \"Strage di Ustica\".\nL'attivit\u00e0 istruttoria della Commissione determin\u00f2 la contestazione di reati a numerosi militari in servizio presso i centri radar di Marsala e Licola.\nPer undici anni i lavori si susseguirono, interessando i vari governi del tempo e le autorit\u00e0 militari. Come riportato esplicitamente nelle considerazioni preliminari dell'inchiesta del giudice Priore, sin dalle prime fasi gli inquirenti mossero accuse di scarsa collaborazione e trasparenza da parte di, come definito: \u00absoggetti che a vario titolo hanno tentato di inquinare il processo, e sono riusciti nell'intento per anni\u00bb. Venne coniato il termine \"muro di gomma\", divenuto poi il termine utilizzato per descrivere il comportamento delle istituzioni nei confronti delle ricostruzioni che attribuivano la causa del disastro aereo di Ustica a un'azione militare. Dopo cinque mesi, infatti, venne presentata una secca ed essenziale ricostruzione da parte dei due esperti Rana e Macidull, che affermavano con certezza che si era di fronte a un abbattimento causato da un missile. La ricostruzione non venne presa in seria considerazione dal governo presieduto dall'onorevole Francesco Cossiga, che assunse un orientamento diverso e non fu disposto a modificarlo. Il presidente della societ\u00e0 Itavia, Aldo Davanzali, per aver condiviso la tesi del missile, fu indiziato del reato di diffusione di notizie atte a turbare l'ordine pubblico, su iniziativa del giudice romano Santacroce a cui era affidata l'inchiesta sul disastro.\nL'ex ministro Rino Formica, ascoltato dalla Commissione, dichiar\u00f2 di ritenere verosimile l'ipotesi di un missile, gi\u00e0 da lui sostenuta in un'intervista all\"Espresso\" del 1988: a suo dire, a convincerlo tempestivamente che il DC-9 era stato abbattuto da un missile era stato il generale Saverio Rana, presidente del Registro Aeronautico, il quale all'indomani della sciagura, dopo un primo esame dei dati radar, avrebbe detto al ministro dei Trasporti che l'aereo dell'Itavia era stato attaccato da un caccia e abbattuto con un missile. Per Formica, il generale Rana - nel frattempo morto per tumore - era \u00abun compagno, un amico\u00bb nel quale aveva piena fiducia. In seguito all'intervista all\"Espresso\", interrogato dalla commissione parlamentare sulle stragi, Formica disse di aver parlato dopo l'incidente solo col ministro della Difesa Lelio Lagorio delle informazioni avute da Rana, anche se non era andato oltre, trattandosi \"non di certezze\" ma di \"opinioni ed intuizioni\"; ma Lagorio, il 6 luglio 1989, davanti alla stessa commissione, nel confermare che Formica gli parl\u00f2 del missile, comment\u00f2: \u00abMi parve una di quelle improvvise folgorazioni immaginifiche e fantastiche per cui il mio caro amico Formica \u00e8 famoso\u00bb.\nElenco delle vittime.\nI membri dell'equipaggio sono indicati con un asterisco.\nCommemorazioni.\nIl 27 giugno 2007 fu aperto a Bologna il Museo per la Memoria di Ustica, sito in via di Saliceto 3/22, presso gli ex magazzini dell'ATC, ove \u00e8 tuttora conservato l'aereo cos\u00ec come fu ricostruito durante le indagini.\nL'artista Christian Boltanski ha creato intorno alla carcassa una installazione su misura, composta da:\nDietro ciascuno specchio \u00e8 posizionato un altoparlante che diffonde un semplice pensiero/preoccupazione, volendo rappresentare ciascuno dei passeggeri del velivolo (le voci sono attentamente scelte in base all\u2019et\u00e0, provenienza e alle caratteristiche fisiche delle vittime).\nIn alcune casse di legno rivestite di plastica nera, sono conservati tutti gli oggetti ritrovati nei pressi dell'aereo, poich\u00e9, come Boltanski sottolinea, non sono questi importanti per il ricordo che il museo vuole lasciare ai visitatori.\nAi visitatori viene consegnato un piccolo libro con le foto degli oggetti e un d\u00e9pliant che riassume i fatti sulla strage di Ustica."}
{"id": "2604172", "revid": "228587", "url": "https://it.wikipedia.org/wiki?curid=2604172", "title": "UK B-boy Championship", "text": ""}
{"id": "2604175", "revid": "76963", "url": "https://it.wikipedia.org/wiki?curid=2604175", "title": "Tamara Hope", "text": "Nata a Toronto, nell'Ontario, ha partecipato a moltissime serie televisive e film, i suoi ruoli da protagonista pi\u00f9 importanti sono quello in \"Alieni in famiglia\", in \"Ginevra Jones\" e in \"The Nickel Children\", un film sulla prostituzione giovanile. \nTamara ha un ruolo ricorrente nella serie televisiva della CTV \"Whistler\" come Leah McLure. \nLa Hope \u00e8 stata recentemente in evidenza nel Modernista!, campagna pubblicitaria per la promozione del telefono cellulare Palm Pre.\n\u00c8 stata nominata due volte, nel 2002 nella categoria Young Artist Award e nel 2007 nella categoria Prism Award, e ha vinto due volte, nel 2001 nella categoria Young Artist Award e nel 2005 nella categoria Breakout Acting Award."}
{"id": "2604176", "revid": "2128848", "url": "https://it.wikipedia.org/wiki?curid=2604176", "title": "Costa Masnaga", "text": "Costa Masnaga (\"Masn\u00e0ga\" in dialetto brianzolo) \u00e8 un comune italiano di abitanti della provincia di Lecco in Lombardia.\nStoria.\nIl ritrovamento di resti di palafitte preistoriche nel lago di Pusiano e di altri reperti di et\u00e0 romana (tra cui un masso avello) nei dintorni di Costa Masnaga testimoniano la presenza di attivit\u00e0 umane in tempi antichi.\"\"\nDurante il Medioevo, il territorio odierno di Costa Masnaga comprendeva numerose fortificazioni.\"\" Una delle tracce pi\u00f9 antiche di insediamenti sul territorio comunale \u00e8 infatti la Torre di Camisasca, recentemente restaurata, edificata intorno all'anno 1000 probabilmente per difendersi dai continui saccheggi degli Ungari dalle famiglie di origine longobarda. Anche l'abitato di Tregolo si svilupp\u00f2 attorno a un castello, andato tuttavia distrutto nel 1556\"\". Una torre medievale e una casaforte rurale si trovavano (e si trovano tuttora) anche a Brenno, mentre a Centemero si trovava una roccaforte che oggi sopravvive solamente nella denominazione di una corte.\"\"\nNel XVII secolo la Peste decim\u00f2 la popolazione del paese.\nIl comune antico di Costa Masnaga, formatosi nel Medioevo, venne fuso nel 1757 con la vicina Tregolo nell'ambito della riforma amministrativa dell'Imperatrice Maria Teresa. Una prima esperienza di unione amministrativa con Brenno e Centemero fu varata dal governo di Napoleone nel 1809, ma fu abrogata dagli austriaci sette anni dopo. Il comune odierno di Costa Masnaga venne infine creato nel 1870 dalla fusione dei comuni di Brenno della Torre, Centemero e Tregolo.\"\"\nIn epoca pi\u00f9 recente Costa Masnaga vede la nascita dei primi opifici: l'attivit\u00e0 tessile si consolida e si espande negli anni assumendo proporzioni importanti e risultando decisiva per la ricchezza del territorio. \nAccanto alla lavorazione della seta nascono poi aziende specializzate nella lavorazione di altre fibre, come per esempio quella del cotone.\nA suggello di questa inestimabile propensione per le attivit\u00e0 tessili viene conferito al comune il titolo di \"Citt\u00e0 del Tessile\".\nSociet\u00e0.\nEvoluzione demografica.\nComune di Costa Masnaga\nComune di Tregolo\nComune di Tregolo e uniti\nComune di Tregolo\nScuole.\n\u00c8 presente un istituto comprensivo composto da due scuole dell'infanzia, tre scuole primarie e una scuola secondaria di primo grado. Le scuole di Costa Masnaga fanno parte di un istituto che comprende le scuole di comuni limitrofi: Nibionno e Bulciago."}
{"id": "2604179", "revid": "287204", "url": "https://it.wikipedia.org/wiki?curid=2604179", "title": "Nuzzi Chierego", "text": " \nBiografia.\nNata in Istria, visse a Stresa e a Milano.\nSue opere sono conservate in alcuni musei, tra cui la \"Galleria Geri\", i \"Musei Civici del Castello Sforzesco\" e al \"Museo di Arte Moderna\" a Milano, il \"Museo storico di Fiume\" a Roma e il \"Museo Arte Moderna e Contemporanea\" a Fiume.\nAltre sue pitture e sculture sono visibili in chiese (\"Chiesa di San Carlo\" a Stresa,\"Chiesa di San Carlo\" e la \"Parrocchia Prepositurale di Carciano\" a Stresa, la \"Chiesa Mater Amabilis\" a Milano, la chiesa di Garabandal in Spagna ed altre), palazzi comunali (tra gli altri quello di Varese e \"Palazzo Doria\" a Genova) e camposanti (il \"Cimitero Monumentale\" di Milano e il \"Cimitero\" di Lucca tra gli altri).\nIl poeta calabrese Luigi Strano le ha dedicato la poesia \"Alla scultrice Nuzzi Chierego\"."}
{"id": "2604181", "revid": "84184", "url": "https://it.wikipedia.org/wiki?curid=2604181", "title": "Episodi di Melrose Place (quinta stagione)", "text": "La quinta stagione venne trasmessa per la prima volta negli Stati Uniti dal 9 settembre 1996 al 19 maggio 1997 sul canale FOX.\nBrooke Langton viene aggiunta al cast regolare sempre nel ruolo di Samantha Reilly.\nLisa Rinna viene aggiunta al cast regolare nel ruolo di Taylor McBride.\nRob Estes viene aggiunto al cast regolare nel ruolo di Kyle McBride.\nPatrick Muldoon esce definitivamente di scena dopo il terzo episodio; ha interpretato il ruolo di Richard Hart, come \"special guest star\", per un anno.\nJosie Bissett lascia la serie dopo il quindicesimo episodio; torner\u00e0, sempre nel ruolo di Jane Andrews, solo nella settima stagione.\nMarcia Cross lascia definitivamente la serie dopo il ventisettesimo episodio; ha interpretato per cinque anni il ruolo della dott.ssa Kimberly Shaw.\nCourtney Thorne-Smith lascia definitivamente la serie al termine della stagione dopo aver interpretato per cinque anni il ruolo di Allison Parker.\nGrant Show lascia definitivamente la serie al termine della stagione dopo aver interpretato per cinque anni il ruolo di Jake Hanson.\nLaura Leighton lascia definitivamente la serie al termine della stagione dopo aver interpretato per quattro anni il ruolo di Sydney Andrews.\nKelly Rutherford appare a partire dal quinto episodio della stagione nel ruolo di Megan Lewis; viene aggiunta ai crediti d'apertura a partire dal sedicesimo episodio.\nDavid Charvet appare a partire dal quinto episodio della stagione nel ruolo di Craig Field; viene aggiunto ai crediti d'apertura a partire dal ventottesimo episodio.\nAlyssa Milano compare negli ultimi sette episodi della stagione nel ruolo di Jennifer Mancini; sar\u00e0 tra i protagonisti della serie durante la sesta stagione.\nVivere una catastrofe.\nTrama.\nSidney e Jane sono sempre pi\u00f9 preoccupate per ci\u00f2 che potrebbe succedere se la polizia scoprisse il corpo di Richard, ma in realt\u00e0 l'uomo non \u00e8 mai morto e dopo essersi ripreso cerca in tutti i modi di far credere a Jane di impazzire. Amanda ora \u00e8 la moglie di Peter e cerca di farlo scagionare scoprendo la sua vera identit\u00e0 e la storia della sua prima moglie (presunta uccisa da Peter stesso); conosce cos\u00ec Kyle e Taylor, persone in qualche modo legate a Peter. Samantha nel frattempo si \u00e8 trasferita a casa di Jane e Jo \u00e8 andata a vivere a Parigi con il suo fidanzato. Kimberly si riprende dal coma (grazie all'aiuto di suo marito), ma scappa dall'ospedale quando deve testimoniare per conto di Peter. Alison e Jake vivono la loro relazione senza dirlo a Billy, che cerca invano di riconquistare Alison.\nIl cadavere scomparso.\nTrama.\nMentre Kimberly cerca di riacquisire la memoria, Peter ha un duro scontro con una guardia in prigione e si ferisce alla testa. Taylor e Kyle si trasferiscono nell'appartamento di Jo, Taylor sembra legata in qualche modo a Peter. Allison e Jake continuano la loro relazione \"clandestina\" e per evitare di rivelare tutto a Billy, Allison affitta un appartamento a pochi isolati dal condominio. Matt nel frattempo continua a prendere delle pasticche per poter portare avanti gli studi e ha un duro confronto con il suo capo quando quest'ultima lo boccia all'esame. Sidney e Jane sono costrette a pagare un uomo che avrebbe visto entrambe mentre seppellivano Richard: saranno entrambe sorprese e terrorizzate quando scopriranno che si tratta di Richard stesso, vivo e vegeto, pronto a ucciderle per poter riscuotere il loro denaro.\nTraslochi movimentati.\nTrama.\nJane e Sidney usando la furbizia riescono a sfuggire a Richard e chiedono aiuto a una guardia forestale, che nel tentativo di salvarle uccide Richard; la vita delle due \u00e8 finalmente salva e ora possono riprendersi i soldi. Sidney accetta di aiutare Jane nel negozio, a patto che entri a far parte dell'8 per cento. Nel frattempo Michael scopre che Matt ha usato il suo ricettario per prendere una medicina e cerca bruscamente di farlo ritornare sui suoi passi: il capo di Matt inoltre presume che quest'ultimo faccia uso di droghe e dichiara apertamente a Michael che se \u00e8 la verit\u00e0 lo licenzier\u00e0. Peter viene finalmente rilasciato dalla prigione, dopo che Kimberly riesce a ricordare della cena. La sua vita per\u00f2 \u00e8 molto cambiata, ora non \u00e8 pi\u00f9 ricco come prima e probabilmente perder\u00e0 tutto per via delle spese legali: Amanda promette di stargli accanto e di amarlo per il resto della vita. Taylor nel frattempo sembra nascondere qualcosa al marito Kyle, che insieme ad Amanda diventano sempre pi\u00f9 sospettosi. Allison si trasferisce nel suo nuovo appartamento e durante la sua festa di addio invita Jake a passare la notte insieme, ma questo porta Billy a conoscere la verit\u00e0 sulla relazione tra Jake e Allison stessa.\nInaugurazione.\nTrama.\nKimberly riflette sulla sua carriera lavorativa e d\u00e0 le sue dimissioni perch\u00e9 convinta di non poter pi\u00f9 riuscire a fare il medico. Billy per dimenticare Allison, tenta di uscire con Samantha, ma l'appuntamento andr\u00e0 a finire male, poich\u00e9 Billy non \u00e8 ancora pronto a dimenticarla.\nMichael nel frattempo avverte Matt che non lo aiuter\u00e0 pi\u00f9 a \"drogarsi\", perch\u00e9 ancora convinto che Matt usi droghe. Matt in preda allo sconforto, si ubriaca in un bar e credendo di essere sedotto da un uomo, verr\u00e0 arrestato da quest'ultimo che si riveler\u00e0 essere un poliziotto (Matt voleva pagare quest'uomo per sesso). Taylor si rivolge a Peter per un soffio al cuore e Amanda comincia a essere molto sospettosa; decide cos\u00ec di andare in viaggio di nozze con Peter. Sidney per poter pagare le rate dello studio di Peter (mentre l'uomo era in carcere), vende la sua casa a una famiglia di quattro persone: per questo motivo, Peter \u00e8 costretto ad andare a vivere a casa di Amanda e licenzia Sidney per non essersi consultata. Il posto della donna verr\u00e0 sostituito da Kimberly, pronta a ricominciare una nuova carriera lavorativa. Durante l'inaugurazione del negozio di Jane, Billy rivela a tutti della relazione tra Allison e Jake, che molto imbarazzati sono invitati a uscire dal negozio. Pi\u00f9 tardi, Jane si reca a casa di Allison per avere delle spiegazioni e inavvertativamente quando esce, inciampa in un cavo elettrico che provoca un incendio immediato.\nIntrighi.\nTrama.\nJane inizia a stalkerare Jake ed Alison; in seguito, propone a Billy di collaborare per separarli, ma lui rifiuta. Amanda va a Santa Barbara in con Peter; Kyle e Taylor. Alla D&amp;D, il presidente Arthur Field assume il figlio, l'arrogante Craig, che ha subito uno scontro con Billy. Kimberly continmua a non ricambiare il sesso con Michaeal. Sydney conosce Kyle, che sta per aprire il riostorante. Matt inizia un percorso di riabilitazione e conosce il Dr. Dan Hathaway.\nLo zampino di Jane.\nTrama.\nAlison e Jake si interrogano su chi sia il responsabile delle ultime vicende. Jane continua il suo gioco e racconta a Samantha del passato di Billy; Jake scopre Jane, la quale poi lo querela per pedinamento. Amanda cerca di tenere testa a Craig, mentre Billy scopre il piano della famiglia di lui per prendere possesso della D&amp;D e chiede ad Amanda di aiutarlo a riottenere il suo posto. Michael viene corteggiato dalla sua nuova vicina, Megan Lewis. Matt esce dal centro di riabilitazione, ma viene a sapere di essere stato sospeso dall'Universit\u00e0 a causa dei recenti avvenimenti. Sydney cerca di vendere uno dei quadri di Samantha a Kyle per l'inaugurazione del ristorante.\nGiovani medici innamorati.\nTrama.\nDopo una discussione con Amanda, Peter si trasferisce a casa di Michael e Kimberly. Nonostante la riconciliazione, Samantha si fa avanti e gli dice di essere la sorella della sua ex moglie. Jane continua a stalkerare Jake e Alison. Matt dice a Dan che vuole lasciare la riabilitazione perch\u00e9 prova qualcosa per lui. Michael continua la sua relazione sessuale con Megan. Samantha combina un appuntamento al buio a Sydney. Kimberly scopre di avere un problema di salute.\nMissione: rapporti interpersonali.\nTrama.\nMentre Amanda parte per un viaggio di lavoro, Taylor dice a Peter che si sente molto legata a lui e che lo ha sempre amato, ma Peter sa come reagirebbe Amanda e non le dice niente. Michael vuole saperne di pi\u00f9 su Megan; al suo rifiuto, lui fa delle ricerche e scopre che \u00e8 una prostituta. Kimberly scopre di avere un tumore al cervello inoperabile e che ha solo tre mesi di vita; Kimberly conosce Megan. Jake si confronta Jane, la quale mostra chiaramente di essere disturbata. Sydney corteggia Kyle e Craig fa il filo a Samantha.\nChiarimenti.\nTrama.\nMichael fa campagna elettorale per diventare il nuovo primario, cos\u00ec come Peter e la Schulman. Kimberly ha ingaggiato Megan per far essere Michael sessualmente appagato ma gli dice di troncare ogni rapporto con lui, invece Michael inizia una relazione seria con lei. Dopo che Amanda ha salvato Craig per un lavoro fatto male, lui con riluttanza le racconta il piano che ha suo padre di cacciarla via dalla D&amp;D; scopre poi che il padre non gli ha rivelato che, secondo il testamento della madre, lui sarebbe azionista della D&amp;D dall'et\u00e0 di 21 anni. Inoltre, Amanda chiede a Alison di tornare alla D&amp;D. Dan \u00e8 riluttante a lasciarsi andare con Matt. Craig continua ad andare dietro a Samantha, cos\u00ec come Sydney con Kyle, e Taylor con Peter, il quale non rivela ancora la verit\u00e0 su Taylor ad Amanda.\nPassioni e bugie.\nTrama.\nJane va a Chicago dai suoi genitori e sua madre le dice di doversi sottoporre a un intervento. Volendo donarle il sangue per precauzione, scopre di essere stata adottata. Craig torna alla D&amp;D dopo aver appreso che ha diritto alla maggioranza delle azioni e fa spostare Amanda di ufficio. Kimberly racconta a Megan che sta morendo per un tumore al cervello e mette a punto un progetto per il futuro Michael, iniziando dal dovorzio e inducendo Megan a sposarlo. Peter torna al lavoro, ma la paziente che opera muore subito dopo, ricordandogli la morte della sua ex moglie; Taylor gli si avvicina, suscitando la gelosia di Kyle, il quale poi cede alla bellezza di Sydney. Samantha d\u00e0 a Craig uno dei suoi nuovi dipinti e lui lo appende nel suo ufficio. Alison medita sulla proposta fatta da Jake di entrare con lui in societ\u00e0 nella gestione di Shooters. \nSolitudini di sorelle.\nTrama.\nKyle dice a Sydney che quello che \u00e8 successo al ristorante \u00e8 stato un errore che non dovr\u00e0 pi\u00f9 ripetersi e inoltre scopre la verit\u00e0 di Jane, la quale si mette in cerca della sua vera madre. Megan dice a Kimberly che dubita dei sentimenti di Michael per lei. Billy d\u00e0 dei consigli a Alison, la quale decide di accettare l'offerta di Alison. Alla loro prima cena-appuntamento, Matt incontra un ex paziente e amante di Dan, il quale lo mette in guardia da lui. Amanda, su ordine Arthur Field, va a cena con Craig per scoprire i suoi piani sulla D&amp;D. Crai mostra a Samantha uno spazio che ha acquistato per lei e per i suoi dipinti. Peter entra ancora pi\u00f9 in depressione e durante un intervento, si blocca.\nAlla ricerca della madre.\nTrama.\nJane finalmente incontra la sua vera madre, Sherri Doucette, la quale le dice di non volerla pi\u00f9 vedere; scopre che \u00e8 un'ex attrice e ora fa la segretaria. Craig minaccia il padre di rivelare il suo complotto se non lo lascia in pace al lavoro. Michael, divorziato da Kimberly, non se la sente di andare a vivere con Megan e si fa ospitare da Matt,; Dan gli chiede di andare a vivere assieme. Peter, non avendo ottenuto il posto di primario, inizia a giocare a golf e perde una scommessa con Kyle; in seguito, raggiunge Taylor a una cerimonia funebre in onore della sua ex moglie; l\u00ec scopre che Taylor modific\u00f2 il diario della sorella per far sembrare la morte un suicidio e non eutanasia, scagionando cos\u00ec Peter. Kyle assume Sydney come hostess, cosa che fa ingelosire Taylor; Billy cerca di scoprire i piani di Craig nei confronti di Samantha.\nInfelicit\u00e0 cronica.\nTrama.\nAmanda incoraggia Peter ad andare in terapia, ma lui reagisce con comportamenti ossessivi e gelosi, soprattutto quando irrompe durante una cena di Amanda e Craig; lei poi lo butta fuori di casa. Sherry racconta del suo passato a Jane, la quale le chiede di passare il Natale con lei. Samantha va a un'asta sperando di recuperare uno dei quadri che Sydney ha venduto a Kyle, mentre Billy cerca di ottenerne un altro che Craig tiene in ufficio. Sydney incontra Carter Galivan, un milionario, sperando che compri i quadri che sta cercando di vendere. Kimberly dice a Megan che intende suicidarsi facendo sembrare il tutto un incidente in modo da risarcire Michael. Jake va in vacanza con Alison a Utah. Matt incomincia a notare il lato possessivo Dan, nel momento in cui incomincia a riempirlo di regali.\nDottore involontario.\nTrama.\nKyle cerca di riappacificare Peter e Amanda alla festa del suo compleanno, senza successo. Peter continua a tenere il broncio per quanto riguarda la sua carriera medica che lo porta a un altro scontro con Amanda, ma poi salva la vita di una donna che ha avuto un incidente, e questo lo incoraggia. Nel mentre, Sydney fa visita a Carter Galivan a casa sua durante una serata di beneficenza nella quale gli viene regalata una macchina sportiva e lui la regala a Sydney. Le tensioni tra Jane e Sherri crescono e Jane apprende che la madre ha avuto problemi di alcolismo e depressione. Billy cerca di aiutare Samantha a tornare a casa dai suoi e la passione nasce tra di loro. Dan e Matt litigano e Dan lo colpisce. Michael esita a firmare le carte del divorsio da Kimberly.\nAddio a Los Angeles.\nTrama.\nPeter, tornato in s\u00e9, cerca di riconciliarsi con Amanda e lo stesso fa Dan con Matt: i due, dopo essere andati a vivere assieme, hanno un ulteriore scontro. Jane subisce una rapina in negozio e si isola da tutto, facendo sentire anche Sherri in colpa, la quale si pensa di aver fallito come madre. Una visita a sorpresa dei suoi genitori adottivi fa capire a Jane che ha bisogno di ricominciare da capo e decide di tornare a vivere a Chicago con loro. Amanda apprende da un ubriaco Craig, del segreto che riguarda suo padre, che ha ucciso il nonno di Craig e lo usa come arma di ricatto. A Sydney viene chiesto dal bodyguard Carter, Walter di stare con lui a casa sua, ma lei rifiuta in quanto impegnata con un incontro di lavoro. Megan, su ordine Kimberly, porta Michael (che ha firmato i documenti del divorzio) a Las Vegas for per un weekend dove lo convince a sposarla. Peter scopre dal Dr. Stein la malattia di Kimberly e lo rivela a Michael.\nGli occhi della tempesta.\nTrama.\nMichael si precipita da Kimberly dopo aver saputo della sua malattia, ma lei lo caccia via e medita di suicidarsi. Megan rivela a Michael la verit\u00e0, che ad assoldarla \u00e8 stata Kimberly. I due, mentre sono in strada per andare a salvare Kimberly, hanno un incidente proprio con lei. Amanda mette in atto il suo gioco con Craig e suo padre per riottenere quello che le era stato tolto, ma poi Arthur Field muore di infarto. Sydney va a vivere da Samantha e prende le redini della bputique di Jane e scopre che \u00e8 in crisi finanziaria. Allora chiede un prestito a Kyle ma l'aiuto arriva misteriosamente da Carter. Peter apprende degli abusi violenti di Dan, il quale ha un duro confronto con Matt circa i suoi problemi; i due si lasciano definitivamente. Alison scopre di essere incinta: Jake ne \u00e8 felicissimo, lei ha dei dubbi su che strada prendere.\nSi cambia vita.\nTrama.\nSamantha viene minacciata di sfratto; Billy le propone un aiuto legale ma poi scopre che l'avvocato che assumono, Kenny, \u00e8 un suo ex fidanzato. Kyle ritrova un vecchio amico di infanzia, Nick, un misogino che non sopporta Taylor. Amanda visits Peter's new home and makes a move to reconcile. Carter porta Sydney in vacanza in un ranch per farle vedere dove \u00e8 cresciuto e lei cerca di aiutarlo a sciogliere il suo blocco creativo e capisce cos\u00ec perch\u00e9 Walter le aveva chiesto di trascorrere del tempo con lui: voleva solo che Carter riprendesse a fare videogiochi, cos\u00ec la caccia via e dice a Carter che lei voleva solo approfittarsi. Jake chiede a Alison di sposarlo e iniziano a discutere di trasferirsi in un altro posto. In seguito all'incidente, Michael entra in un breve coma e vive un'esperienza tra la vita e la morte nella quale vede Megan come l'angelo che gli chiede di andare con lei in paradiso e Kimberly il diavolo che vuole portarlo all'inferno. Dopo che si sveglia e si riprende, Kimberly gli chiede di passare un po' di tempo con lei.\nAddio al celibato.\nTrama.\nKyle e Nick si fanno un'uscita tra loro che culmina in una rissa da Shooters. Taylor informa Peter che il nuovo primario ha una relazione segreta con la Dr.ssa Ilene Shulman e lui usa ci\u00f2 per ricattarla. Alison e Jake fissano la data delle nozze civili e chiedono rispettivamente a Samantha e Billy di fare da testimoni, ma Billy teme che Alison anche stavolta non sia pronta. Samantha si trasferisce da Billy dopo che si stufa di Sydney. Megan non gradisce che Michael trascorra del tempo con Kimberly e gli impone di restare con lui. Sydney continua a contattare Carter ma lui non le vuole pi\u00f9 parlare.\nFuga dal matrimonio.\nTrama.\nKimberly viene ricoverata dopo che ha cercato di contattare Michael e gli chiede di non andare pi\u00f9 a letto con Megan fino alla sua morte. Amanda usa il desiderio sessuale di Craig nei suoi confronti per farsi firmare dei documenti e prendere possesso della D&amp;D. In seguito scopre che il padre lo ha escluso da tutta l'eredit\u00e0, si ubriaca e passa la notte da Amanda. Peter, credendo che i due siano stati insieme, va da Taylor. Alison ha dei ripensamenti sulle nozze e le annullano e dubita anche se tenere il bambino; Samantha e Billy la ospitano. Peter si fa nominare primario col ricatto, cosa che non gradisce affatto Michael. Sydney si riappacifica con Carter.\nCoglierla in fallo.\nTrama.\nJake, frustrato dagli ultimi avvenimenti, va a trovare la sua ex Colleen e suo figlio di 8 anni. Tornata Los Angeles, Alison durante una visita sente il battito del bambino. Carter, cercando di uscire fuori dalla sua solitudine, va a vivere da Sydney e trova lavoro come cameriere nel ristorante di Kyle. Michael continua a prendersi cura di Kimberly, la quale apprende che il suo tumore \u00e8 in regressione, ma Megan si chiede se tra loro due sia finita e arriva quasi a voler uccidere Kimberly. Peter inizia una storia con Taylor, mentre un vendicativo Craig incontra Nick e lo assume per spiare Peter, sperando di scoprire cosa pu\u00f2 fare per far mollare Peter e Amanda.\nTutti gli uomini di Melrose.\nTrama.\nJake, dopo aver parlato con Colleen, torna a Los Angeles e cerca di riconquistare Alison. Nick ricatta Taylor e Peter dopo averli fotografati insieme. Michael scopre che il tumore di Kimberly \u00e8 regredito, ma nonostante ci\u00f2, gli dice di voler stare con Megan. Carter continua a godersi il mondo reale, ma poi si sente in competizione per Sydney e decide di tornare alla sua vecchia vita. Infine, Megan riceve la visita di Josh Laughlin, il suo vecchio protettore.\nEquivoci e ricatti.\nTrama.\nCraig si trasferisce a Melrose e porta avanti la sua sete di vendetta nei confronti di Amanda. Josh si presenta a Michael e minaccia di rendere pubblici dei filmati hard di Megan a un gal\u00e0 di beneficenza in ospedale, ma il tutto \u00e8 un piano di Kimberly per farli lasciare. Peter e Taylor mettono a punto un piano per rubare le foto di Nick: Taylor lo droga giusto il tempo per poter permettere a Peter di introdursi nel suo appartamento e prendere le foto. Allora Nick e Craig passano al piano B rivelando ad Amanda della storia tra Peter e Taylor; Amanda alla fine si concede a Craig.\nGrida da un matrimonio.\nTrama.\nJosh porta avanti il piano di Kimberly di far rimpere Megan e Michael; riesce a metterli l'uno contro l'altro e fa in modo che Megan venga arrestata. Matt apprende della morte del fratello e in citt\u00e0 arriva la ribelle nipote sedicenne, Chelsea che gli viene affidata. Dopo la notte passata con Craig, Amanda capisce l'errore e lo respinge, mentre lui invece vuole una relazione. Nick fornisce altre prove a Kyle della relazione tra Peter e Taylor; la manda via di casa e poi fa allontanare Nick dalla citt\u00e0, dopo che questi prende a pugni Peter.\nLa finestra sul cortile.\nTrama.\nMegan viene sfrattata di casa dopo che il suo passato e le sue ultime vicende sono diventate di dominio pubblico. Chelsea trascorre un po' di tempo aa casa di Matt, ma il ragazzo si rende subito conto di non riuscire a gestirla. Dopo essere caduta e aver riportato delle fratture, una cliente fa causa a Sydney e Samantha. Alison assiste a un litigio tra Taylor e Kyle e scopre cos\u00ec della relazione tra Taylor e Peter. Taylor apprende da Peter del flirt tra Kyle e Sydney e poi vengono a saperlo anche Samantha e Alison.\nDa qui alla maternit\u00e0.\nTrama.\nContrariamente a quanto consigliato dai medici, Alison torna al lavoro. Michael assume Megan come segretaria, contro il parere di Peter. Kimberly viene ricoverata per un aneurisma che inizia a degenerare. Chelsea scappa di casa; Samantha aiuta Matt a trovarla e lui discute con sua madre circa la custodia. Amanda va con Craig in costa per il weekend e gli rivela di voler fare un periodo di castit\u00e0. Sydney incontra Hilda Morris, la donna che era caduta in negozio, la quale finge di avere molte fratture e il suo sleale avvocato, Harry Dean, che intendono non ritirare la causa e rovinare Sydney. Samantha riceve la visita di suo padre appena uscito dal carcere, Jim Reilly.\nAddio Kimberly.\nTrama.\nLa madre di Kimberly arriva in citt\u00e0 per convincerla a tornare a Cleveland dopo aver appreso delle sue condizioni di salute; Kimberly vorrebbe rivedere Michael per l'ultima volta, ma mentre esce di casa muore. Sydney spia di nascosto la donna che le ha fatto causa per provare che sta fingendo, ma ancora una volta la donna \u00e8 pi\u00f9 furba di lei. Billy apprende da Samantha che fu lei a testimoniare contro il padre e perci\u00f2 vuole accoglierlo in casa. I dottori informano Alison che a causa di alcune complicanze deve interrompere la gravidanza e che non potr\u00e0 avere figli; la donna chiede a Jake di sposarlo. Peter inizia a vedere in Taylor la sua ex moglie Betj. Craig chiede a Amanda di uscire con lui e Kyle si unisce.\nLa crisi di coscienza.\nTrama.\nJake porta Alison in un posto privato per sposarsi, ma durante il tragitto si guasta la macchina e rimangono fermi in un paesino. Jim cerca ottenere un lavoro da Shooters; dice a Billy di volere che Samantha vada a vivere con lui e minaccia Billy di non intromettersi. Dopo la morte di Kimberly, Megan fa dei sogni strani in cui Kimberly la mette in guardia da Michael, che vuole usurpare il posto di primario a Peter. Sydney torna a lavorare al ristorante da Kyle e viene avvicinata da Harry Dean, un viscido e avido avvocato il quale la sprona a farsi del male da sola per poter essere risarcita. Chelsea ha un incontro con sua madre, la quale vuole che torni con lei a Parigi; dopo averla inizialmente rifiutata, decide di seguirla. Taylor capisce che Peter sta cercando di trasformarla nella copia di sua sorella. Amanda e Kyle diventano pi\u00f9 intimi quando lei gli fa pubblicit\u00e0 per il ristorante.\nPresenza dal passato.\nTrama.\nLa sorella minore di Michael, Jennifer Mancini, arriva da New York, si trasferisce da lui e sfoggia la sua arroganza con Amanda quando va a chiedere un lavoro alla D&amp;D. Sydney segue i consigli di Harry e finge di avere fratture e ci\u00f2 provoca la richiesta di un risarcimento alla D&amp;D; Craig pensa di sedurla per modificare la situazione. Alison incontra Colleen, l'ex di Jake; questo la turba e la porta a ricominciare a bere. Matt cerca di dissuadere Chelsea dall'andare a Parigi con sua madre. Samantha usa in segreto i soldi di Billy per pagare un trasferimento al padre, dopo che ha scoperto che \u00e8 evaso dal carcere, in modo che possa scappare di nascosto dal paese. Amanda esce con Kyle e Taylor cerca di soddisfare i desideri di Peter.\nDimenticare Beth.\nTrama.\nAmanda aiuta Kyle a finanziare il suo sogno di rilevare il jazz club sopra il suo ristorante. Jennifer inizia a conoscere il suo vicinato; la ragazza in passato \u00e8 stata l'amante di Kyle e Michael scopre che non ha mai finito l'universit\u00e0 e lei se ne va di casa. Craig continua corteggiare Sydney e la porta in un centro benessere. Alison ha ricominciato a bere e Amanda la licenzia; Jake non crede alle testimonianze di Billy e Amanda. Jim chiede pi\u00f9 soldi a Samantha. Chelsea e Denise complottano contro Matt affinch\u00e9 perda la custodia della nipote. Taylor sente che l'ossessione di Peter per sua sorella sta degenerando e ne parla con Michael.\nUn lavoro per Jennifer.\nTrama.\nJennifer trova un lavoro come cameriera in un night club, il che preoccupa Megan che teme possa iniziare a prostituirsi come successe a lei. Un assistente sociale fa un colloquio a Jake e Alison circa una possibile adozione, ma il progetto affonda a causa della loro dipendenza dall'alcol. Amanda e Kyle, per poter andare avanti col loro progetto, devono divorziare dai rispettivi coniugi. Craig continua a corteggiare Sydney e riesce a ottenere che si ammorbidisca rispetto alla causa, ma Harry non lo gradisce e minaccia Sydney. Billy scopre la verit\u00e0 su\u00f2 padre di Samantha; la costringe a dire addio al padre ma poi vengono entrambi arrestati per favoreggiamento. Taylor si lamenta con Michael dell'ossessione di Peter. Matt e Denise si mettono d'accordo sulla custodia condivisa di Chelsea, ma in segreto Denise chiede a Chelsea di annotare tutte le cose brutte di Matt.\nEvasioni.\nTrama.\nSu richiesta di Megan, Kyle ospita Jennifer a casa sua fintanto che non trova un lavoro migliore. Poco dopo, Amanda porta Kyle in vacanza ai Caraibi per divorziare e si accende la passione tra loro. A Los Angeles, Taylor con riluttanza accetta il piano di Michael di distruggere psicologicamente Peter facendogli credere di essere malato di epilessia. Jake e Alison pensano di lasciare Los Angeles e iniziare una nuova vita. La causa di Sydney viene risolta nel momento in cui Craig minaccia Harry e poi offre a lei un lavoro alla D&amp;D; i due si mettono insieme. Dopo essere stati rilasciati, Billy e Samantha vengono costantemente sorvegliati dalla polizia; Jim si intrufola in casa e li minaccia: o gli pricurano soldi e un biglietto aereo o lui dir\u00e0 che erano suoi complici; anche se Billy acconsente, Jim vuole portare via con s\u00e9 Samantha.\nSegreti, bugie e ancora bugie.\nTrama.\nMichael e Taylor drogano Peter e lei si pratica delle autolesioni per simulare il risultato di un attacco epilettico da parte di Peter. Vedendoli sempre insieme, Megan si convince che i due abbiano una storia. Sydney viene assunta da Craig come segretaria e insieme iniziano a ribellarsi contro Amanda. Colleen torna a far visita a Jake insieme a suo figlio dopo che il suo compagno \u00e8 andato via di casa; Alison si ubriaca e si sfoga con Colleen. Samantha capisce che suo padre vuole portarla via con s\u00e9 e decide di collaborare con la polizia per incastrarlo. Mentre Amanda e Kyle si preparano per l'inaugurazione del loro nuovo locale, l'Upstairs Jazz Club, lei si ingelosisce quando lui assume Jennifer come barista.\nChi ha paura di Amanda Woodward?\nTrama.\nSamantha viene arrestata con l'accusa di favoreggiamento. Billy decide di collaborare con la polizia e incastrare Jim. Jake vende Shooters, mentre Alison progetta un piano per fargli prendere la gestione di un ristorante a Ojai. Per tenere buona Megan, Michael la coinvolge inconsapevolmente nel suo piano contro Peter. Craig e Sydney annunciano il loro fidanzamento e anche la loro uscita dalla D&amp;D per creare una loro azienda pubblicitaria, stufi dell'autorit\u00e0 di Amanda. Matt chiede la custodia di Chelsea, la quale lascia la casa della madre dopo che torna ubriaca con un uomo che cerca di abusare di entrambe.\nCambiamenti.\nTrama.\nAlison decide di divorziare da Jake facendosi trovare con un altro, fingendosi ubriaca e dicendo a Colleen che lui la ama ancora e che non deve arrendersi; lui allora si stabilisce a Ojai con Colleen e il figlio per aprire un ristorante e lei se ne va ad Atlanta. Sebbene Amanda senta qualcosa per Kyle, si tira indietro quando lo vede con Jennifer. Mentre Craig e Sydney pianificano il loro matrimonio, Amanda ha un crollo emotivo nel momento in cui i suoi dipendenti lasciano la D&amp;D per andare a lavorare nella nuova azienda di Craig; decide di lasciare la citt\u00e0, ma Kyle riesce a convincerla a restare. Dopo che Michael obbliga Peter a dare le dimissioni da primario, questi si accorge di non avere niente. Avendo capito il piano, aggredisce Micheal ferendolo alla mano e pianificando di uccidere Taylor per averlo tradito ma lei gli dice di essere incinta. Megan scopre di essere stata usata in questo piano e lo lascia. La corte sancisce la custodia di Chelsea a Denise, ma poco dopo questi dice a Michael che sta meglio con lui. Samantha litiga con Billy dopo che ha scoperto che lui ha incastrato suo padre; Jim la prende in ostaggio da un supermercato e fuggono a tutta velocit\u00e0 su una macchina della polizia. Durante il tragitto travolgono Sydney subito dopo il matrimonio, uccidendola."}
{"id": "2604182", "revid": "767487", "url": "https://it.wikipedia.org/wiki?curid=2604182", "title": "Florin Costea", "text": "Club.\nDopo 5 belle stagioni all'Universitatea Craiova dove nella stagione 2009 vince il titolo di cannoniere rumeno della Liga I passa alla Steaua Bucarest dove non ha una grande stagione, infatti alla fine del campionato resta senza squadra."}
{"id": "2604184", "revid": "287204", "url": "https://it.wikipedia.org/wiki?curid=2604184", "title": "Architettura francese", "text": "L'architettura francese fu inizialmente influenzata da quella romana, quando, con la conquista della Gallia da parte di Giulio Cesare, fu dato avvio alla costruzione di colonie di veterani, ben presto divenute vere e proprie citt\u00e0 come nel caso di Lione, gi\u00e0 \"Lugdunum\".\nIl grande livello raggiunto dall'architettura dell'epoca \u00e8 ancor oggi testimoniato da alcune imponenti costruzioni come il Ponte del Gard (19 a.C. circa), la coeva Maison Carr\u00e9e e l'Arena di N\u00eemes.\nArchitettura paleocristiana e proto-medievale.\nI primi edifici cristiani della Francia presentano caratteristiche analoghe alle chiese e ai battisteri italiani.\nGli schemi sono ancora ricondubicibili ai modelli romani, come nel caso del battistero a pianta ottagonale di Fr\u00e9jus.\nCostruzioni pi\u00f9 interessanti risalgono al periodo merovingio. Il Battistero di San Giovanni a Poitiers ha un fronte tardoromano e insolite finestre triangolari e semicircolari.\nQuindi, a Tours e Clermont-Ferrand sorsero chiese assai vicine agli schemi paleocristiani italiani, con piante articolate per mezzo di colonne e concluse da absidi. Questi complessi furono probabilmente continuati in et\u00e0 carolingia, ma non restano elementi significativi.\nInfluenze bizantine si manifestano nell'oratorio di Germigny-des-Pr\u00e9s, caratterizzato da una pianta a croce greca verosimilmente introdotta dalla Spagna.\nAssai rilevante \u00e8 la chiesa abbaziale di Centula (Abbazia di Saint-Riquier), che fu innalzata tra il 790 ed il 799. L'impianto \u00e8 stato stravolto da successive trasformazioni, ma l'edificio originario era costituito da un corpo basilicale a tre navate con un presbiterio quadrato delimitato da un'abside. Lungo la navata, in prossimit\u00e0 dell'ingresso e dello stesso presbiterio, si inserivano due transetti; entrambi erano affiancati da torri circolari ed erano chiusi da una copertura conica e da una lanterna. Particolarit\u00e0 della chiesa era la presenza di un westwerk che affiancava il primo transetto. Il risultato sar\u00e0 assunto a modello per numerose cattedrali romaniche tedesche.\nArchitettura romanica.\nLo stile romanico si svilupp\u00f2 intorno al X secolo quando furono introdotte due nuove tipologie di piante.\nUna deriv\u00f2 dal secondo edificio dell'Abbazia di Cluny (Cluny II, consacrato nel 981), con navate dotate di coro multiplo presso l'abside est e cappelle absidali lungo il lato est del transetto.\nIn alternativa a questa pianta si diffuse quella con deambulatorio e cerchia di cappelle, un cui esempio precoce \u00e8 la chiesa abbaziale di San Filiberto, a Tournus. Questa tipologia si diffuse in diversi edifici francesi sorti sulla scia della basilica di San Martino, a Tours; un esempio importante si ritrova anche a Tolosa, nella basilica di Saint-Sernin.\nLe grandi chiese costruite prima dello scorcio dell'XI secolo presentavano inizialmente soffitti lignei (Abbazia di Saint-Remi a Reims, chiesa della Trinit\u00e0 e chiesa di Santo Stefano a Caen).\nAl fine di proteggere la struttura da eventuali incendi e di creare un'unit\u00e0 spaziale tra le pareti ed il soffitto furono pertanto introdotte volte a botte, gi\u00e0 impiegate nella citata chiesa di Tournus.\nLa ricostruzione dell'Abbazia di Cluny (Cluny III, 1088) rappresent\u00f2 un momento significativo dell'architettura francese. Caratterizzata da dimensioni colossali, questa chiesa era dotata di nartece ed aveva ben cinque navate, un coro allungato con deambulatorio e cappelle radiali, un doppio transetto e cinque torri. In alzato le pareti erano dotate di triforio cieco, mentre le volte a botte erano a sesto acuto.\nQuesto modello fu usato in molti edifici sacri, come la cattedrale di Saint-Lazare a Autun.\nDiversamente, la basilica di V\u00e9zelay \u00e8 riconducibile a modelli reniani, perch\u00e9 ha volte a crociera anzich\u00e9 a botte ed \u00e8 priva di triforio e galleria.\nSensibili furono le varianti regionali. In Alvernia furono costruite volte particolarmente robuste, realizzate grazie all'uso di pietra vulcanica; nel Poitou prevalsero le proporzioni snelle e strette; in Provenza solitamente le chiese non presentano navatelle.\nTuttavia, in Normandia l'impiego di grandi volte si registra con un certo ritardo, mentre in Angoumois e in P\u00e9rigord si diffusero schemi ispirati all'architettura veneziana e bizantina.\nArchitettura gotica.\nL'architettura gotica si svilupp\u00f2 in Francia con la costruzione della chiesa di Saint-Denis e della cattedrale di Sens intorno al 1140.\nSi caratterizz\u00f2 per l'impiego di archi a sesto acuto e volte a costoloni che permisero la concezione di vertiginose strutture verticali.\nSt-Denis presenta un deambulatorio e cappelle radiali molto vicine tra loro; in facciata, come a Sens, si innalzano due torri campanarie, derivate dall'architettura normanna.\nA questi edifici fecero seguito le cattedrali protogotiche di Noyon, Laon (dove forse furono sperimentati per la prima volta gli archi rampanti) e Parigi.\nIl passaggio al Gotico classico avvenne nella prima met\u00e0 del XIII secolo, quando fu riedificata la cattedrale di Chartres (1194-1230). Rispetto alle chiese precedenti, a Chartres le tribune o matronei furono sostituiti dal solo triforio al fine di snellire la massa muraria e lasciare maggior spazio proprio alle superfici vetrate.\nAnaloghe architetture sorsero ad Amiens e a Reims. Qui le navate raggiungono rispettivamente i 38 ed i 42 metri, con un rapporto tra altezza e larghezza superiore agli edifici precedenti: ad Amiens \u00e8 3:1, a Parigi 2,75:1, a Chartres 2,6:1. La cattedrale di Saint-Pierre a Beauvais, che avrebbe dovuto superare in altezza tutte le altre chiese francesi con navate di 47\u00a0m (rapporto altezza e larghezza di 3,4:1), non fu mai portata a termine a causa del sopraggiungere di gravi problemi di natura statica.\nUn'ulteriore fase evolutiva dello stile prese avvio dalla met\u00e0 del XIII secolo e coincise con un assottigliamento di tutte le strutture (Sainte-Chapelle a Parigi). Il tardo gotico francese o Gotico fiammeggiante si svilupp\u00f2 solo nel XV secolo e lasci\u00f2 tracce significative anche in alcuni edifici civili a Rouen e Bourges.\nParallelamente alla costruzione delle grandi cattedrali, in Francia sorsero numerosi castelli, tutti inizialmente caratterizzati da mastio o dongione.\nCon l'evoluzione dei sistemi fortificati, dovuti alle esperienze fatte durante le crociate, comparvero i primi nuclei regolari, delimitati da torri angolari. Nel corso del Quattrocento, i castelli lasciarono il posto alle magioni signorili e di campagna.\nArchitettura rinascimentale.\nMalgrado alcuni elementi rinascimentali facciano la loro comparsa in Francia gi\u00e0 dalla seconda met\u00e0 del XV secolo, dove furono importati da alcuni artisti italiani (ad esempio a Marsiglia), l'architettura rinascimentale si manifest\u00f2 prevalentemente nel Cinquecento nella sua variante manierista.\nTuttavia, nella Francia cinquecentesca, i principi pi\u00f9 genuini dell'arte italiana non furono mai compresi pienamente, ad eccezione di alcuni edifici di Philibert Delorme.\nInfatti, lo stile rinascimentale si limit\u00f2 al solo apparato decorativo di numerosi castelli, come quelli di Blois, Fontainebleau e Chambord.\nAnche il celebre trattatista Sebastiano Serlio oper\u00f2 in Francia, lavorando nel Castello di Ancy-le-Franc, dove introdusse un linguaggio derivato dal Bramante e una planimetria ispirata ad una villa di Giuliano da Maiano.\nProprio all'opera del Serlio si rifece Pierre Lescot per il progetto della Cour Carr\u00e9e del Louvre.\nArchitettura barocca.\nIn Francia il Barocco fu ripreso attraverso forme derivanti dal Rinascimento e dall'architettura antica, in quello che la critica ha definito come Classicismo barocco.\nDopo un periodo di guerre e tumulti, sotto Enrico IV furono cominciati notevoli interventi urbanistici nella citt\u00e0 di Parigi, con la formazione di piazze incentrate attorno alla figura del sovrano (Place Dauphine, Place des Vosges). Ulteriori piazze furono aperte sotto Luigi XIII (Place des Victoires) e Luigi XIV (Place Vend\u00f4me). Nel complesso questi nuovi punti focali fecero della capitale francese la controparte laica di Roma, la \"citt\u00e0 santa\" del Barocco, dove le piazze invece indicavano i principali luoghi sacri della cristianit\u00e0.\nSalomon de Brosse (Palazzo del Parlamento di Bretagna e Palazzo del Lussemburgo) introdusse un linguaggio classico che anticip\u00f2 quello di Fran\u00e7ois Mansart (autore del Castello di Maisons-Laffitte, dell'ala Orl\u00e9ans del Castello di Blois e, con Jacques Lemercier, della chiesa di Val-de-Gr\u00e2ce).\nSotto Luigi XIV, altro architetto di spicco fu Louis Le Vau (Castello di Vaux-le-Vicomte), in cui si avverte una maggiore predilezione per le curve, sia esterne che interne. A lui subentrarono Jules Hardouin Mansart (Dome des Invalides), e Claude Perrault (facciata est del Louvre, il cui progetto fu preferito a quello del Bernini e altri).\nI pi\u00f9 importanti architetti dell'epoca parteciparono alla costruzione dell'imponente Reggia di Versailles (dal 1664), commissionata a Le Vau, Andr\u00e9 Le N\u00f4tre e Charles Le Brun. Verso la fine del secolo, Hardouin Mansart ampli\u00f2 notevolmente il complesso, innalzando alcuni edifici tra cui spicca l'elegante cappella, che fu d'ispirazione per quella presente nella Reggia di Caserta.\nArchitettura del Settecento.\nIl Rococ\u00f2 fu portato in auge da alcuni architetti della scuola di Mansart, ma riguard\u00f2 soprattutto la decorazione degli interni.\nDalla seconda met\u00e0 del Settecento la Francia volse al Neoclassicismo con la realizzazione di impianti lucidi e sobri come Place de la Concorde a Parigi e il Petit Trianon di Versailles, entrambi di Ange-Jacques Gabriel.\nLe generazione successiva a Gabriel si indirizz\u00f2 verso un'architettura pi\u00f9 classica e severa.\nMarie-Joseph Peyre, vincitore di un concorso indetto dall'Accademia di San Luca a Roma, rientr\u00f2 in Francia e costru\u00ec, nei dintorni di Parigi, uno dei primi edifici autenticamente classici. Quindi, con Charles De Wailly, progett\u00f2 il Teatro dell'Odeon di Parigi (1779-1782), che fu preso a modello da Victor Louis per il Grand Th\u00e9\u00e2tre di Bordeaux.\nIn Jacques Gondouin, ma soprattutto in \u00c9tienne-Louis Boull\u00e9e e Claude-Nicolas Ledoux si manifest\u00f2 un crescente interesse per le volumetrie pure, spesso associato a progetti dai forti connotati utopici (Cenotafio di Newton, Saline Reali di Arc-et-Senans ecc.).\nNell'architettura religiosa, una delle prime reazioni al Rococ\u00f2 \u00e8 la facciata Saint Sulpice, a Parigi di Giovanni Niccol\u00f2 Servandoni. Altra opera da segnalare \u00e8 la chiesa di Saint-Philippe-du-Roule (di Jean Chalgrin), con la navata coperta da volta a botte cassettonata.\nTuttavia, la maggior architettura sacra del Settecento francese \u00e8 il Pantheon, progettato da Jacques-Germain Soufflot e costruito tra il 1757 e il 1791. Inizialmente pensato come una chiesa fu poi trasformato in un mausoleo per la nazione.\nL'esterno \u00e8 preceduto da un pronao e colpisce per la svettante cupola ispirata a quella della cattedrale londinese di San Paolo (e di conseguenza al Tempietto di San Pietro in Montorio a Roma); l'interno, riprende la leggerezza delle cattedrali gotiche, grazie ad un'ardita struttura portante che favorisce la prevalenza dei vuoti sui pieni.\nArchitettura dell'Ottocento.\nL'inizio dell'Ottocento trasform\u00f2 Parigi nella capitale dell'impero napoleonico. Dal punto di vista formale, l'architettura fu influenzata dalle costruizioni della Roma imperiale ed in parte, dopo la campagna d'Egitto, anche dalle architetture egiziane; i principali architetti che affermarono le nuove tendenze furono Charles Percier e Pierre-Fran\u00e7ois-L\u00e9onard Fontaine, autori peraltro delle trasformazioni urbanistiche di Rue de Rivoli.\nL'ascesa di Napoleone coincise con la costruzione di opere monumentali, quali: la chiesa della Maddalena, l'Arc de Triomphe, la Borsa di Parigi (di Alexandre-Th\u00e9odore Brongniart) e la Colonna Vend\u00f4me.\nCon la fine dell'impero, la figura di riferimento divenne Antoine Chrysostome Quatrem\u00e8re de Quincy, che per\u00f2 caus\u00f2 un irrigidimento dello stile (Palazzo di Giustizia di Lione, di Louis-Pierre Baltard).\nAlcune innovazioni furono introdotte da Jakob Ignaz Hittorff, sostenitore della teoria secondo la quale l'architettura greca doveva essere ricca di colore: la sua chiesa di San Vincenzo de' Paoli, a Parigi, mostra una navata con colonne color albicocca, pareti affrescate e capriate dipinte e dorate.\nCon la caduta di Napoleone si afferm\u00f2 anche il Neogotico. Tuttavia la produzione architettonica risulta assai limitata, relegando questo stile soprattutto alla costruzione di chiese e ai restauri dei monumenti medievali portati avanti da Viollet-Le-Duc.\nInvece, il Neorinascimento si concretizz\u00f2 in un ritorno allo stile francese dei secoli XVI e XVII (ricostruzione dell'H\u00f4tel de Ville di Parigi, completamento del Louvre), che ebbe notevole fortuna anche negli Stati Uniti d'America.\nNella seconda met\u00e0 dell'Ottocento, il Neobarocco raggiunse la massima espressione sotto l'impero di Napoleone III con il Teatro dell'Opera di Parigi, costruito da Charles Garnier sullo sfondo delle trasformazioni urbanistiche promosse dal barone Haussmann.\nAl Neoromanico, con influssi bizantini, \u00e8 riconducibile la basilica parigina del Sacr\u00e9-C\u0153ur, di Paul Abadie; la riscoperta di questo stile gett\u00f2 le premesse per l'architettura di Henry Hobson Richardson negli Stati Uniti.\nNel medesimo periodo fecero la loro comparsa diverse strutture in ferro, che trovarono la pi\u00f9 celebre espressione nella Torre Eiffel (1889). Precedenti importanti vanno comunque ricercati in numerosi edifici parigini, come la Biblioteca Sainte-Genevi\u00e8ve, la Biblioth\u00e8que nationale de France, la Gare de Paris Nord e i mercati centrali.\nMalgrado queste innovazioni strutturali, l'architettura francese vera e propria di fine secolo non produsse risultati particolarmente significativi.\nArchitettura del Novecento.\nLa Francia ritrov\u00f2 la propria strada a cavallo tra Ottocento e Novecento con il Liberty di Hector Guimard e i progetti di Auguste Perret (Th\u00e9\u00e2tre des Champs-\u00c9lys\u00e9es) e Tony Garnier, che aprirono la strada al Razionalismo, anche grazie all'impiego dell'innovativo calcestruzzo armato.\nFigura di primo piano di questa fase fu lo svizzero Le Corbusier (Villa Savoye), ma maggiore successo ottennero inizialmente i gusti di derivazione neoclassica.\nAl contempo, geniali innovazioni si ebbero in campo ingegneristico, con gli hangar dell'aeroporto di Parigi-Orly (1916, distrutti nel 1944), realizzati su disegno di Eug\u00e8ne Freyssinet, che qui introdusse volte a paraboloide iperbolico.\nLa ricostruzione dopo la seconda guerra mondiale non dette, in generale, risultati positivi. Infatti, Perret e altri architetti scivolarono nel classicismo, tranne Le Corbusier (Unit\u00e9 d'Habitation a Marsiglia, cappella di Notre-Dame du Haut).\nLa periferia parigina fu investita da grandi trasformazioni, con risultati contrastanti; vasti quartieri sorsero nella seconda met\u00e0 degli anni cinquanta e nuove citt\u00e0 furono previste lungo la valle della Senna dal piano regolatore del 1964.\nSperimentazioni si ebbero nel campo degli edifici prefabbricati (Jean Prouv\u00e9 e Bernard Zehrfuss), mentre negli anni settanta, con la costruzione del Centro Georges Pompidou (Renzo Piano e Richard Rogers), l'architettura volse verso l'high-tech.\nAltri architetti che hanno operato in Francia tra la fine del XX secolo e l'inizio del nuovo Millennio, sono, ad esempio: Jean Nouvel (Istituto del Mondo Arabo), Norman Foster (Carr\u00e9 d'Art, viadotto di Millau), Gae Aulenti (Gare de Paris Mus\u00e9e d'Orsay) e Richard Meier (Sede centrale dell'emittente TV Canal+)."}
{"id": "2604185", "revid": "767487", "url": "https://it.wikipedia.org/wiki?curid=2604185", "title": "Mick Mills", "text": "\u00c8 stato insignito dell'Ordine dell'Impero Britannico per il servizio reso al mondo del calcio britannico.\nCarriera.\nGiocatore.\nTitolare della difesa dell'Ipswich Town dalla seconda met\u00e0 degli anni sessanta fino alla prima parte degli anni ottanta, \u00e8 diventato il giocatore con il maggior numero di presenze nella storia del club (741 contando tutte le competizioni ufficiali); con l'Ipswich ha vinto una FA Cup e una Coppa UEFA. Nel 1982 \u00e8 stato ceduto al Southampton, rimanendovi per tre stagioni, prima di passare allo Stoke City, dove assume la funzione di allenatore-giocatore fino al 1987, quando abbandona definitivamente l'attivit\u00e0 agonistica.\nHa debuttato nella Nazionale maggiore inglese nel 1973. Ha fatto parte della spedizione agli Europei del 1980 e poi ai Mondiali spagnoli del 1982 (dove ha indossato la fascia di capitano). Ha collezionato complessivamente 42 presenze.\nAllenatore.\nDopo il ritiro da giocatore, mantiene l'incarico di manager dello Stoke City fino al 1989, avendo poi un'altra esperienza come tecnico nel 1990 al Colchester Utd. In seguito ha lavorato come collaboratore di altre squadre inglesi."}
