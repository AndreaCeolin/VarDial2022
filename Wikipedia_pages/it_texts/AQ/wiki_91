{"id": "2606319", "revid": "729019", "url": "https://it.wikipedia.org/wiki?curid=2606319", "title": "Battaglia di Omdurman", "text": "Nella battaglia di Omdurman in Sudan (2 settembre 1898), durante la guerra mahdista, un esercito comandato dal generale britannico Sir Hebert Kitchener sconfisse l'esercito di Abdullah Al-Taashi, l'erede dell'autoproclamato Mahdi, Muhammad Ahmad. Kitchener voleva vendicarsi per la morte del generale Charles Gordon nel 1885.\nFu una dimostrazione della superiorit\u00e0 militare di un esercito altamente addestrato, equipaggiato con fucili moderni, mitragliatrici e artiglieria rispetto a una forza pi\u00f9 che doppia. Ci\u00f2 determin\u00f2 il successo degli sforzi britannici per la riconquista del Sudan. Tuttavia, la sconfitta finale delle truppe del Mahdi avvenne solo nel 1899, con la battaglia di Umm Diwaykarat.\nOmdurman oggi \u00e8 una periferia di Khartoum nel Sudan centrale, con una popolazione di circa 1,5 milioni di abitanti. Il villaggio di Omdurman fu scelto nel 1884 come base operativa dal Mahdi. Dopo la sua morte nel 1885, successivamente al riuscito assedio di Khartoum, il suo successore (\"Khalifa\") Abdullah la elesse a propria capitale.\nDal 1881 il Sudan fu governato dai Dervisci, musulmani che riconoscevano il Mahdi come loro capo spirituale e vero successore di Maometto. Essi inflissero gravi sconfitte a inglesi ed egiziani, loro alleati, ma nel 1896 il governo britannico avvi\u00f2 la riconquista del paese. Un corpo di spedizione anglo-egiziano comandato da Lord Kitchener avanz\u00f2 per terra e lungo il Nilo verso Omdurman, la capitale dei Mahdisti (oggi sobborgo di Khartum). In settembre il corpo di spedizione - formato da truppe appiedate, da due ali di cavalleria e cammellati e a monte e a valle del Nilo, e da due flottiglie di cannoniere a vapore - si schier\u00f2 sulla riva opposta del Nilo, rispetto a Khartoum.\nSvolgimento della battaglia.\nLa battaglia ebbe luogo a Kerreri, 11 chilometri a nord di Omdurman. Kitchener comandava un esercito di 8000 soldati regolari britannici e un esercito misto, composto da 17.000 truppe egiziane e del Sudan. Posizion\u00f2 il suo esercito in una formazione ad arco intorno al villaggio di Egeiga, vicino alla riva del Nilo, dove dodici cannoniere aspettavano come supporto, affacciate su vaste pianure sulla destra e sulla sinistra. I reparti di cavalleria britannica e egiziana erano schierati su entrambi i fianchi.\nI seguaci di Abdullah, che tra loro si chiamavano Ansar, e che i britannici conoscevano come Dervisci, erano circa 50.000, includendo circa 3.000 uomini a cavallo. Erano divisi in cinque gruppi. Un esercito di 8.000 uomini sotto il comando di Osman Azrak era posizionato direttamente di fronte ai britannici, lungo un largo arco di 1,6 chilometri su una cresta che portava fino alla pianura: inizialmente gli altri eserciti Mahdisti erano nascosti all'esercito britannico. Abdullah Al-Taashi e 17.000 uomini erano nascosti dietro le colline di Surgham, a nord e dietro l'esercito di Osman Azrak, con altri 20.000 uomini posizionati a nord-ovest, vicino al fronte dietro le Colline di Kerreri, comandati da Ali-Wad-Helu e Sheikh Ed-Din. Un ultimo esercito di 8.000 uomini era raccolto sul declivio della collina a destra dell'esercito di Azrak.\nLa battaglia inizi\u00f2 il mattino presto, intorno alle 6. Dopo le schermaglie del giorno precedente, gli 8.000 uomini sotto il comando di Osman Azrak avanzarono dritti verso i britannici che li aspettavano, seguiti da circa 8.000 uomini fra quelli in attesa a nord-ovest, un esercito armato di lance e fucili. Le 52 mitragliatrici a fuoco rapido degli inglesi aprirono il fuoco quando i nemici si trovavano a poco meno di 3.000 metri di distanza, causando pesanti perdite all'esercito Mahdista, prima ancora che arrivassero entro la portata dei fucili dei soldati. L'attacco frontale fin\u00ec velocemente, con 4.000 morti Mahdisti; nessuno degli attaccanti si avvicin\u00f2 a meno di 50 metri dalle trincee britanniche. Un tentativo di aggiramento sulla destra degli Ansar fu controllato, i combattimenti sanguinosi sul fianco opposto dispersero l'esercito Mahdista che era l\u00ec.\nKitchener era ansioso di occupare Omdurman prima che le forze Mahdiste potessero ritirarvisi. Kitchener fece avanzare il suo esercito nella citt\u00e0, organizzandolo in colonne separate per l'attacco. Il reggimento di cavalleria leggera britannico, il 21\u00b0 Lanceri, fu mandato avanti per ripulire la pianura di Omdurman. Non ebbero vita facile: il reggimento, forte di 400 uomini, attacc\u00f2 ci\u00f2 che pensava essere solo qualche centinaio di musulmani, ma li aspettava invece un reparto di fanteria di 2.500 uomini nascosto dietro di loro in una depressione.\nDopo un feroce scontro, i Lanceri li respinsero (ottenendo cos\u00ec tre Victoria Cross per aver aiutato a soccorrere i compagni feriti). Uno dei partecipanti a questo scontro era il tenente Winston Churchill. Tuttavia l'avanzata britannica permise al Califfo di riorganizzare le sue forze. Aveva ancora 30.000 uomini sul campo di battaglia e diresse la sua riserva principale per attaccare dal lato ovest mentre ordinava alle truppe posizionate a nord-ovest ad attaccare contemporaneamente sulle Colline di Kerreri.\nLe forze di Kitchener fecero una conversione a sinistra per scaglioni per raggiungere la cima del Surgham e per dirigersi poi verso sud. Per proteggere la retroguardia, una brigata di 3.000 uomini, principalmente Sudanesi, comandata da Hector MacDonald, rinforzata con mitragliatrici Maxim e artiglieria, raggiunse l'esercito principale a poco pi\u00f9 di 1.000 metri. Curiosamente, le risorse e i feriti attorno a Egeiga furono lasciati quasi indifesi.\nMacDonald fu avvertito della presenza di truppe nemiche (circa 15.000 uomini) in movimento verso di lui da ovest, dietro il Surgham. Egli schier\u00f2 nella nuova direzione le sue forze e le prepar\u00f2 alla carica nemica. La fanteria Mahdista attacc\u00f2 con una formazione a mezzaluna, la Brigata Egizia di Lewis riusc\u00ec a gestirne una, ma MacDonald fu obbligato a rischierare i propri battaglioni. La brigata svilupp\u00f2 un fuoco estremamente intenso. Kitchener, ora consapevole del problema, \"cominci\u00f2 a lanciare all'attacc\u00f2 le sue brigate come se fossero compagnie\". La brigata di MacDonald ricevette presto rinforzi sui fianchi e altre mitragliatrici Maxim; le forze Mahdiste vennero cos\u00ec respinte. Alla fine ruppero le linee, fuggirono o morirono dov'erano. Le forze Mahdiste a nord si raggrupparono troppo tardi ed entrarono in azione solo dopo che le forze nella valle centrale si furono ritirate nel caos. Pressarono pesantemente le brigate Sudanesi di MacDonald, ma la brigata di Wauchope, con il Reggimento Lincolnshire, fu raggruppata velocemente e, con intense raffiche, respinsero l'avanzata nemica. Un'ultima disperata carica della cavalleria, formata da circa 500 cavalieri, venne completamente annientata. La marcia su Omdurman fu ripresa alle ore 11:30 circa.\nConseguenze.\nCirca 12.000 Mahdisti furono uccisi, 13.000 feriti e 5.000 furono presi prigionieri. Le forze di Kitchener persero 47 uomini e 382 furono feriti. La maggior parte di queste perdite si ebbero nelle forze di MacDonald. Un testimone oculare ha descritto la terribile scena:Non potevano avvicinarsi e si rifiutavano di arretrare. ... Non era una battaglia, ma un'esecuzione. ... I corpi non erano ammucchiati ... anzi, non erano neanche corpi; ma si spargevano per acri e acri di terreno. Alcuni erano stesi compostamente con i propri pantaloni sotto la testa come per un ultimo pisolino; alcuni in ginocchio, interrotti nel mezzo di un'ultima preghiera. Altri erano fatti in pezzi ...Questa fu la prima circostanza in cui il proiettile a espansione Mark IV, prodotto presso l'arsenale di Dum Dum, fu usato in una grande battaglia. Era un proiettile che si espandeva e le unit\u00e0 che lo utilizzavano lo consideravano di grande efficacia.\nLa polemica sui Mahdisti feriti uccisi dopo la battaglia cominci\u00f2 subito dopo lo scontro. Il dibattito si scaten\u00f2 da un articolo molto critico pubblicato da Ernest Bennett (presente alla battaglia come giornalista) sulla \"Contemporary Review\". Il pezzo provoc\u00f2 una feroce risposta a difesa di Kitchener da parte di Bennet Burleigh (un altro giornalista presente alla battaglia). Winston Churchill, in privato, si dichiar\u00f2 d'accordo con Bennett che Kitchener fosse stato troppo brutale nell'uccidere i feriti. Questa opinione si riflesse nel suo resoconto della battaglia quando fu pubblicato per la prima volta nel 1899. Tuttavia, consapevole dell'effetto che una pubblica opinione patriottica potesse avere sulla sua carriera politica, Churchill edulcor\u00f2 significativamente la sua posizione su Kitchener nella sua seconda edizione del libro nel 1902.\nIl Califfo scapp\u00f2 e sopravvisse fino al 1899, quando fu ucciso nella battaglia di Umm Diwaykarat.\nQualche giorno dopo la battaglia, Kitchener fu inviato a Fascioda, a causa degli sviluppi dell'episodio di Fascioda.\nA Kitchener fu assegnato il titolo di barone Kitchener di Khartoum, per la sua vittoria. Furono conferite quattro Victoria Cross, tre a dei membri dei 21\u00b0 Lanceri, come risultato di questa azione: il secondo tenente Raymond H.L.J. De Montmorency, il capitano Paul A. Kenn e il soldato semplice Thomas Byrne e una al capitano Nevill Smyth del 2\u00b0 Guardie Dragoni.\nWinston Churchill era presente alla battaglia combattendo nelle file del 21\u00b0 Lanceri. Pubblic\u00f2 il suo resoconto della battaglia nel 1899 con il titolo di \"The River War: An Account of the Reconquest of the Sudan\". Come corrispondente di guerra per il Times era presente il colonnello Frank Rhodes, fratello di Cecil, che fu ferito gravemente al braccio destro. Per i suoi servizi durante la battaglia fu ripristinato nell'elenco attivo dell'esercito.\nLa battaglia di Omdurman ha anche dato il nome a molte strade nelle citt\u00e0 britanniche e del Commonwealth, ad esempio \"Omdurman Road\" a Southampton e \"Omdurman Street\" a Freshwater, Sydney, Australia.\nLibri e film con riferimenti a Omdurman.\nL'adattamento filmografico del 1939 del romanzo \"The Four Feathers\" \u00e8 ambientato nello stesso periodo di questa battaglia, e copre altri aspetti della Campagna del Sudan.\nIl romanzo del 2008 \"After Omdurman\" di John Ferry \u00e8 parzialmente ambientato durante la riconquista del Sudan del 1898, con il protagonista del romanzo, Evelyn Winters, che gioca un ruolo secondario nella battaglia di Omdurman.\nNella sitcom britannica \"Dad's Army\", il personaggio del Caporale Jones spesso fa riferimento ai giorni in cui ha servito sotto il generale Kitchener nella battaglia di Omdurman. Nell'episodio \"The Two and a Half Feathers\" c'\u00e8 un esteso flashback dei giorni immediatamente precedenti alla battaglia, narrati da Jones.\nIl film del 1972 \"Gli anni dell'avventura\" include una descrizione dell'artiglieria anglo-egiziana all'inizio della battaglia cos\u00ec come una ricostruzione della carica del 21\u00b0 Lanceri.\nIl romanzo del 2009 \"The Devil's Paintbrush\" di Jake Arnott comprende un flashback della vita di Hector MacDonald, includendo la battaglia e la costruzione da parte di Kitchener di una ferrovia attraverso il Sudan.\nIl romanzo del 2005 \"The Triumph of the Sun\" di Wilbour Smith dipinge l'assedio di Khartoum e la battaglia di Omdurman con un mix fra personaggi storici e fittizi.\nIl romanzo \"With Kitchner in the Soudan\" di G.A Henty racconta la storia della spedizione militare Britannica e la distruzione dei seguaci del Mahdi durante la Guerra Mahdista (1881-1899). Fu pubblicato per la prima volta nel 1903.\nNell'arte.\nL'argomento della battaglia fece la sua apparizione in diversi dipinti ad olio esposti in Gran Bretagna all'epoca. In particolare, la carica del 21\u00b0 Lanceri ha suscitato particolare interesse e diversi artisti hanno ritratto la scena, tra cui Stanley Berkeley, Robert Alexander Hillingford, Richard Caton Woodville, William Barnes Wollen, Gilbert S. Wright, Edward Mathew Hale, il Capitano Adrian Jones, il Maggiore John C. Mathews e Allan Stewart. La stampa pittorica copr\u00ec ampiamente la campagna e impieg\u00f2 diversi artisti per registrare gli eventi."}
{"id": "2606322", "revid": "767487", "url": "https://it.wikipedia.org/wiki?curid=2606322", "title": "Lasagna (singolo)", "text": "Lasagna \u00e8 un singolo di \"Weird Al\" Yankovic estratto dall'album \"Even Worse\" ed \u00e8 la parodia della canzone \"La Bamba\".\nSignificato.\nLa canzone \u00e8 una satira verso l'Italia e verso il cibo degli italiani.\nOriginariamente Yankovic voleva scrivere il testo tutto in italiano, ma si rese conto che cos\u00ec facendo avrebbe perso il 99% dell'umorismo.\nIl video.\nNel 1997 venne fatto un video incompleto e venne trasmesso nel \"The Weird Al Show\".\nNel video viene rappresentato lo stereotipo della famiglia italiana: un padre (\"Weird Al\" Yankovic senza occhiali), una madre di mezza et\u00e0, due figli (maschio e femmina) e un uomo grasso (nella canzone viene chiamato \"Cugino Luigi\") che mangiano alcuni piatti tipici italiani (lasagne, linguine ecc.) e alla fine tutti si mettono a ballare il can can."}
{"id": "2606327", "revid": "767487", "url": "https://it.wikipedia.org/wiki?curid=2606327", "title": "Il migliore dei mondi possibili", "text": "Il migliore dei mondi possibili \u00e8 un album discografico del gruppo musicale italiano Statuto, pubblicato nel 2002 dalla Sony Music.\nIl disco.\n\u00c8 l'ottavo album musicale degli Statuto, uscito in contemporanea con l'omonimo libro scritto da Oscar Giammarinaro, voce del gruppo, e che presenta delle analogie tra le canzoni del disco e le storie in esso contenute.\nNel disco di 15 tracce, sono presenti alcune collaborazioni con altri artisti tra cui Paolo Belli autore di \"Cos'\u00e8\", oppure i Righeira, che cantano insieme alla band nel brano \"Sole Mare\", mentre per la parte di produzione gli Statuto si ri-affidano a Carlo Ubaldo Rossi."}
{"id": "2606332", "revid": "729019", "url": "https://it.wikipedia.org/wiki?curid=2606332", "title": "Type 97 (granata)", "text": "La Type 97 \u00e8 stata una granata (\"Ky\u016bnana-shiki Shurudan\" in lingua giapponese) in dotazione alla fanteria dell'esercito e della marina dell'Impero giapponese a partire dal 1937. L'ordigno era caricato con 65 grammi di TNT e, diversamente dai modelli precedenti, non era utilizzabile su lanciagranate. Prodotto in milioni di esemplari, conobbe vasto impiego durante la seconda guerra mondiale.\nStoria.\nNella prima met\u00e0 degli anni trenta le forze armate giapponesi erano equipaggiate con due tipi di bomba a frammentazione: la Type 10 risalente al 1921 e la pi\u00f9 recente Type 91, introdotta in servizio nel 1931. Quest'ultima, sebbene pi\u00f9 efficace, era tuttavia stata progettata anche per essere adoperata su lanciagranate da fucile. Nel 1937 perci\u00f2 fu messa allo studio una nuova granata impiegabile solo con lancio manuale, che fu collaudata e accettata dall'esercito nello stesso anno come \"Type 97\", dalle ultime due cifre del corrispondente anno del calendario imperiale (il 2597).\nLa granata fu prodotta in circa di esemplari; fu distribuita ai reparti combattenti in ragione di tre ordigni per soldato. Fu impiegata sino alla fine della seconda guerra mondiale e del conflitto con la Cina sia dall'esercito, sia dalle forze anfibie della marina. La Type 97 rivel\u00f2 in battaglia una certa inaffidabilit\u00e0 della spoletta a tempo e un raggio d'azione effettivo inferiore alle omologhe armi alleate, quali la Mark 2 statunitense o la Mills britannica. Oltretutto l'attivazione del detonatore generava un forte schiocco e nei secondi precedenti l'esplosione la granata emetteva fumo con un sibilo caratteristico, permettendone l'individuazione e talvolta il rilancio da parte delle truppe avversarie. Perci\u00f2 alla fine degli anni trenta fu progettata una nuova bomba a mano, che fu immessa in servizio nel 1939 con la designazione Type 99, utilizzata per tutta la durata della guerra ma che non rimpiazz\u00f2 del tutto la Type 97.\nCaratteristiche.\nLa Type 97 era una granata a frammentazione con involucro a sezione segmentata, di forma cilindrica. Era lunga in totale 100\u00a0mm e presentava un diametro di 48\u00a0mm, per un peso complessivo di 540 grammi: di questi, 65 grammi costituivano la carica esplosiva a base di TNT. Una fonte ritiene invece che il peso fosse pari a 450 grammi. A differenza della Type 91, non aveva il fondo filettato adatto ad accogliere un basamento apposito per l'impiego sui lanciagranate di reparto Type 89, n\u00e9 era equipaggiabile con codolo ad alette allo scopo di spararla dai lanciagranate dei fucili d'ordinanza Type 38.\nAl centro dell'involucro era avvitato un cannello per la spoletta a tempo, che sporgeva dalla sommit\u00e0; qui erano contenuti il sostegno del percussore, il percussore stesso, una molla, la capsula, un cappellotto di ritegno a tacche che teneva insieme i componenti e infine la sicura, costituita da una graffetta a forma di \"U\" dotata di cordicella e i cui denti s'inserivano nel cappellotto. Infine, alla base, era stato ricavato un piccolo foro, coperto da una guaina in alluminio impermeabile, atta a far uscire i gas durante le operazioni di armamento. Il resto del cilindro era occupato da una mistura di polvere di catalizzazione e in fondo dal detonatore, il quale poggiava su un tampone morbido, in carta o feltro. Per armare la granata l'operatore doveva avvitare verso il basso il percussore, in quanto esso era incassato nel proprio alloggiamento, fino a che non terminava la sua corsa; a questo punto il detonatore era armato e l'operatore procedeva a rimuovere la sicura, quindi sbatteva la testa della spoletta una superficie solida: ci\u00f2 vinceva la resistenza della molla, rompeva un piccolo disco di ottone e permetteva al percussore di accendere l'innesco. La granata veniva dunque lanciata e il detonatore, raggiunto dopo 4-5 secondi dalla fiammella della polvere catalizzatrice, si attivava e faceva esplodere la carica di TNT."}
{"id": "2606334", "revid": "3732", "url": "https://it.wikipedia.org/wiki?curid=2606334", "title": "Alberto Mondadori", "text": "Biografia.\nFiglio primogenito di Arnoldo Mondadori, fondatore dell'omonima casa editrice, e di Andreina Monicelli, \u00e8 fratello maggiore di Giorgio (1917-2009), Laura (detta Mimma), (1924-1991) e Cristina (detta Pucci, 1934-2015). Frequenta le scuole elementari a Verona fino alla quarta classe; poi si trasferisce a Milano con la famiglia. Qui termina le elementari e s'iscrive dapprima al Ginnasio Parini e poi al Liceo Berchet. Conosce Remo Cantoni, con cui stringe una fraterna amicizia. Frequenta i corsi della Facolt\u00e0 di Scienze Politiche all'Universit\u00e0 degli Studi di Pavia, senza peraltro giungere alla laurea.\nAll'et\u00e0 di 13 anni (1927) ha gi\u00e0 fatto il suo ingresso in azienda, per restarvi fino alla maggiore et\u00e0 (1935). In quell'anno si avvicina al mondo del cinema, sceneggiando e dirigendo \"I ragazzi della via Paal\", in collaborazione con il cugino Mario Monicelli. Nel 1938 fonda a Roma una sua societ\u00e0 di produzione: la \u00abMontedoro Film\u00bb (che riprendeva il soprannome attribuito ad Arnoldo da Gabriele D'Annunzio), che per\u00f2 non ottiene risultati soddisfacenti.\nRitorna a Milano e si dedica al giornalismo, fondando e dirigendo il periodico \u00abTempo\u00bb (1939), settimanale d'attualit\u00e0 stampato in rotocalco, con illustrazioni a colori (il primo in Italia), che incontra subito un buon successo. Allo scoppio della Seconda guerra mondiale (settembre 1939) si reca all'estero come inviato di guerra: tra il 1940 e il 1943 spedisce i suoi servizi da Ungheria, Unione Sovietica e Germania. Nel 1941 torna in Italia per sposare Virginia Barella (figlia di Giulio Barella, amministratore del quotidiano \u00abIl Popolo d'Italia\u00bb). Dall'unione nasceranno Fabrizio (1943), Marco (1945) e Nicoletta (1947). Nel 1943 le pubblicazioni di \u00abTempo\u00bb si interrompono a causa dei bombardamenti.\nNel secondo dopoguerra, ceduto \u00abTempo\u00bb all'editore Aldo Palazzi, Mondadori rientra nell'azienda di famiglia per assumere compiti direttivi. Nel 1950 partecipa alla nascita del settimanale in rotocalco \"Epoca\". Assume in prima persona la direzione ed imprime una linea editoriale che sar\u00e0 la cifra della rivista: massima cura della qualit\u00e0 dei testi e delle immagini.\nSi occupa inoltre dei rapporti con gli scrittori che collaborano con la casa editrice; fonda nuove collane, come \"Orientamenti\", \"Biblioteca storica\", \"Il pensiero critico\", \"Biblioteca moderna Mondadori\", \"Urania\". \u00c8 tra i fondatori della Casa della Cultura di Milano.\nNel 1958 fonda la casa editrice \u00abIl Saggiatore\u00bb, pur continuando a collaborare con l'azienda di famiglia. Negli anni seguenti i problemi di salute si fanno pi\u00f9 pressanti: dedito all'alcol, deve interrompere pi\u00f9 volte l'attivit\u00e0 lavorativa per disintossicarsi in clinica.\nNel 1965 idea con Vittorio Sereni la collana di libri tascabili \u00abOscar Mondadori\u00bb. Alberto cura personalmente l'elenco dei primi cinquanta titoli. Nel 1969 conclude definitivamente la collaborazione con l'azienda di famiglia.\nScrittore e saggista, pubblica inoltre quattro raccolte poetiche. Con la raccolta \"Quasi una vicenda\" vince nel 1957 il Premio Viareggio ex aequo con Pier Paolo Pasolini e Sandro Penna.\nMuore d'infarto il 14 febbraio 1976 a Venezia, citt\u00e0 scelta nei suoi ultimi anni come seconda residenza.\nNel 1969 \u00e8 nata la Fondazione Arnoldo e Alberto Mondadori con lo scopo di tramandare la memoria del suo operato editoriale."}
{"id": "2606336", "revid": "729019", "url": "https://it.wikipedia.org/wiki?curid=2606336", "title": "Enrico Ferdinando d'Asburgo-Lorena", "text": "Quinto figlio dell'ultimo Granduca di Toscana, Ferdinando IV di Toscana di Granducato di Toscana e di sua moglie Alice di Borbone-Parma.\nBiografia.\nPrest\u00f2 il servizio militare nell'esercito austriaco. Nel 1912 divorzi\u00f2 e il 29 novembre 1919 spos\u00f2 morganaticamente Maria Karoline Ludescher (Staudach-Egerndach, 6 dicembre 1883 - Salisburgo, 25 marzo 1981), figlia di Johann-Georg Ludescher e B\u00e1rbara Prantl. Enrico Ferdinando d'Asburgo-Lorena mor\u00ec il 21 maggio 1969 a Salisburgo.\nDiscendenza.\nDal matrimonio con Maria Karoline Ludescher nacquero tre figli:"}
{"id": "2606337", "revid": "767487", "url": "https://it.wikipedia.org/wiki?curid=2606337", "title": "Fabio Zuffanti (album)", "text": "Fabio Zuffanti \u00e8 un album di Fabio Zuffanti pubblicato nel 2009."}
{"id": "2606344", "revid": "371529", "url": "https://it.wikipedia.org/wiki?curid=2606344", "title": "South Saturn Delta", "text": "South Saturn Delta \u00e8 una raccolta di canzoni di Jimi Hendrix, pubblicata postuma nel 1997, ovvero 26 anni dopo la sua morte.\nIl disco.\nQuando nel 1995 la famiglia di Hendrix acquist\u00f2 i diritti del catalogo discografico di Jimi, firm\u00f2 un contratto con la MCA Records per la pubblicazione di compilation contenenti materiale raro o ancora inedito. Il primo album risultato di questo accordo fu \"First Rays of the New Rising Sun\", che venne pubblicato nel 1997 come tentativo di ricostruzione dell'album lasciato incompleto da Hendrix alla sua morte. \"South Saturn Delta\", qualche mese dopo, fu la seconda uscita ed \u00e8 una raccolta di materiale inedito ufficialmente. La scaletta dei brani include tracce da dischi ormai fuori catalogo come \"Rainbow Bridge\" (\"Look Over Yonder\", \"Pali Gap\"); \"War Heroes\" (\"Bleeding Heart\", \"Tax Free\", \"Midnight\"); e \"Loose Ends\" (\"The Stars That Play with Laughing Sam's Dice\", \"Drifter's Escape\") insieme a nuovi missaggi di canzoni note (\"All Along the Watchtower\").\n\"Look Over Yonder\" \u00e8 un outtake del 1968 della formazione originale degli Experience. \"Little Wing\" \u00e8 un nastro demo eseguito solo da Hendrix e Mitch Mitchell e musicalmente molto somigliante a \"Angel\". \"Here He Comes (Lover Man)\" \u00e8 un brano che Hendrix eseguiva spesso in concerto nell'ultimo periodo di carriera ma che non compare su nessuno dei suoi album. \"South Saturn Delta\" \u00e8 un brano in stile funk-jazz mentre \"Power of Soul\" e \"Message to the Universe (Message to Love)\" sono versioni in studio di due brani presenti su \"Band of Gypsys\". \"Tax Free\" \u00e8 una versione registrata in studio della canzone scritta dal duo svedese Hansson &amp; Carlsson, occasionalmente suonata da Hendrix dal vivo. \"All Along the Watchtower\" \u00e8 la stessa traccia che appare in \"Electric Ladyland\", ma con un missaggio differente opera di Chas Chandler. Il missaggio stereo di \"The Stars That Play with Laughing Sam's Dice\" (originariamente Lato B del singolo \"Burning of the Midnight Lamp\") viene dall'album \"Loose Ends\", pubblicato nel 1974 solamente in Europa e in Giappone. \"Midnight\" \u00e8 un brano strumentale proveniente dalle sessioni di registrazione di \"Electric Ladyland\". \"Sweet Angel\" \u00e8 una versione embrionale di \"Angel\" con Hendrix che usa una primitiva drum machine. \"Bleeding Heart\" \u00e8 una improvvisazione basata su un vecchio blues e apparve in \"War Heroes\" del 1972 e sull'album \":Blues\" del 1994. \"Pali Gap\" \u00e8 uno strumentale. \"Drifter's Escape\" \u00e8 una cover di un brano di Bob Dylan apparsa precedentemente su \"Loose Ends\". \"Midnight Lightning\" \u00e8 un nastro demo della canzone blues scritta da Hendrix, eseguita da Jimi in solitudine tenendo il tempo con il battito del piede.\nTracce.\nTutte le canzoni sono state scritte da Jimi Hendrix, eccetto dove annotato."}
{"id": "2606345", "revid": "119127391", "url": "https://it.wikipedia.org/wiki?curid=2606345", "title": "Giovanni Saziari", "text": "Biografia.\nNacque nel quartiere di Sant'Agostino della citt\u00e0 di Cagli da genitori di umile estrazione. Si trattava di un uomo di modeste condizioni, celibe, appartenente al Terzo Ordine Francescano e che traeva sostentamento da un piccolo terreno di sua propriet\u00e0, situato in localit\u00e0 oggi detta Cabaldello, esercitando il mestiere del contadino.\nVisse a Cagli, nel periodo delle libert\u00e0 comunali e delle lotte fra castelli per la contesa dei territori, mentre alla guida della diocesi di Cagli si succedettero i vescovi: Alberto Siccardi (1328-1339), Pietro II (1340-1342), Guido Luzi (1342-1353) e Tommaso Sferrati (1353- 1379), francescano, che consacr\u00f2 la stessa chiesa di San Francesco nel 1369.\nCome riportano le cronache degli storici cagliesi ebbe fama di guaritore, in quanto si verificarono numerosi casi in cui i malati di peste che a lui ricorrevano durante l'imperversare del morbo in citt\u00e0 trovavano miracolosamente guarigione per sua intercessione. L'aura di santit\u00e0 esplose alla sua morte e continu\u00f2 a perpetrarsi anche nei secoli successivi.\nIl pio contadino di Cagli ha donato \"uno straordinario esempio di santit\u00e0 vissuto nella modestia della vita quotidiana\" e precisa che \"un notaio di Imola, nel 1374 registr\u00f2 ufficialmente alcuni miracoli. In un antico documento del 1441 \u00e8 gi\u00e0 chiamato beato\".\nSepoltura.\nNella chiesa di san Francesco a Cagli, presso l'altare detto della Concezione nell'arco del coro, nell'anno 1372 fu realizzata un'urna marmorea opera di Mastro Antonio, tra i pi\u00f9 celebri scalpellini del tempo, per celebrare e accogliere le spoglie mortali di Giovanni Saziari da Cagli, che chiuse i suoi giorni a Cagli il 21 aprile 1372 in odore di santit\u00e0.\nIl suddetto altare venne demolito successivamente nel 1642, per ammodernare l'aula della chiesa attraverso quella che si riteneva una pi\u00f9 armonica impostazione al sacro tempio. Da allora le spoglie mortali del beato Giovanni Saziari si trovano custodite in un'urna lignea posta sopra la mensa dell'altare della Madonna della Neve (terzo altare laterale destro).\nAccanto a esso l'iscrizione commemorativa superstite recita cos\u00ec: \"Miraculus claret hic sanctus ut semper apparet quem Deus Deorum vocavit ad regna Coelorum. Hoc opus fecit magister Antonius de Callio ab nomine B. Johannis tempore guardianatus fratris Samperj de Urbino. MCCLXXII\".\nDa ci\u00f2 possiamo ricavare dunque le prime informazioni su questo personaggio: la data della morte, risalente al 21 aprile 1372 e la fama di santit\u00e0 dovuta a una serie di miracolose guarigioni ottenute per sua intercessione.\nNon se ne conosce la data di nascita, ma dalla settecentesca ricognizione delle reliquie \u00e8 stato possibile determinare che alla morte il beato Giovanni avesse circa 45 anni e fosse di statura inferiore alla media.\nBeatificazione.\nIl 9 dicembre 1980, con decreto della S. Congregazione per i Sacramenti e il Culto Divino, \u00e8 stato riconosciuto il culto del beato Giovanni per la citt\u00e0 e per la diocesi di Cagli, determinando che la sua celebrazione nel giorno 21 aprile di ogni anno fosse inserita nel proprio calendario con il grado di \u201cmemoria\u201d.\nPreghiera.\nO Ges\u00f9, Redentore Divino, che Ti sei degnato di lasciare il Tuo Trono di gloria per la ricerca dell'umanit\u00e0 smarrita, per i meriti e l'intercessione del Beato Giovanni Saziari, che, da vero figlio di S. Francesco d'Assisi, pass\u00f2 su questa terra di Cagli, dando eroico esempio di virt\u00f9 cristiane e mostrandosi, poi, in cielo, valido mediatore di grazie presso di Te, suscita anche in noi lo stesso ardore di fede che ci metta a completo servizio del Tuo Vangelo e fa che questa Citt\u00e0 e Diocesi, pur nel travaglio delle vicende umane, non dimentichi mai di dare gloria al Tuo Nome. Amen."}
{"id": "2606346", "revid": "109651", "url": "https://it.wikipedia.org/wiki?curid=2606346", "title": "Janine Stifler", "text": ""}
{"id": "2606347", "revid": "767487", "url": "https://it.wikipedia.org/wiki?curid=2606347", "title": "Locomotiva SB 4 II", "text": "La locomotiva 4 II della S\u00fcdbahn era una locomotiva a vapore con bagaglialio, costruita per il traino di treni locali su linee secondarie.\nStoria.\nLe 14 locomotive del gruppo 4 II (numerate 51\u201364) furono costruite dal 1880 al 1881 dalla Lokomotivfabrik Floridsdorf. Il bagagliaio che caratterizzava queste macchine venne eliminato gi\u00e0 dopo pochi anni di esercizio (fra il 1898 e il 1902). Ci\u00f2 ne aument\u00f2 la circolabilit\u00e0 sulle malandate linee secondarie in seguito alla diminuzione del peso assiale ma allo stesso tempo ne diminu\u00ec anche la capacit\u00e0 di traino in seguito alla diminuzione di massa aderente complessiva.\nLe locomotive furono assegnate ad alcune linee locali della S\u00fcdbahn; alcune unit\u00e0 vennero noleggiate alla Graz-K\u00f6flacher Bahn (GKB).\nIn seguito allo smembramento della rete S\u00fcdbahn conseguente alla prima guerra mondiale, le 10 unit\u00e0 superstiti vennero ripartite fra le FS italiane e le JD\u017d jugoslave.\nLe 4 II in Italia.\nLe FS ottennero 2 unit\u00e0, e le classificarono nel gruppo 814 con numeri 814.001\u2013002. Tali unit\u00e0 erano in servizio sulle linee Bolzano\u2013Merano e Mezzocorona-Mezzolombardo.\nNel 1927 la 814.001 (ex SB 54) venne ceduta alle Acciaierie di Terni, mentre la 814.002 venne venduta alla \"Puricelli\" di Lecco; quest'ultima (ex SB 59), dopo un lungo accantonamento venne esposta nel 1986 presso il Museo nazionale della scienza e della tecnologia di Milano, dove si trova tuttora, ed \u00e8 la pi\u00f9 antica locomotiva conservata in Italia.\nLe 4 II in Jugoslavia.\nLe 8 unit\u00e0 pervenute alle JD\u017d furono classificate nel gruppo 162 e rimasero in servizio finoltre la seconda guerra mondiale. La locomotiva 162-001 (ex SB 52) \u00e8 oggi conservata al Museo tecnico sloveno di Lubiana."}
{"id": "2606350", "revid": "124123", "url": "https://it.wikipedia.org/wiki?curid=2606350", "title": "Pee Wee Reese", "text": "Carriera.\nInizi\u00f2 a giocare come professionista con i Louisville Colonels, squadra affiliata alla American Association, all'et\u00e0 di 18 anni. Nel 1938 le sue prestazioni attirarono l'interesse dei dirigenti delle squadre della Major League, in particolare fu molto forte l'interesse dei Boston Red Sox che nel frattempo avevano incluso i Louisville Colonels tra le proprie squadre affiliate. Il suo passaggio nella squadra di Boston fu ostacolato da Joe Cronin, all'epoca manager-giocatore (nello stesso ruolo di Reese) della franchigia del Massachusetts. Il giocatore pass\u00f2 quindi ai Brooklyn Dodgers in cambio di 35.000 dollari e alcuni giocatori.\nRimase con la squadra di Louisville per tutta la stagione 1939 e solo nel 1940 venne chiamato a Brooklyn per giocare in MLB.\nLa sua avventura coi Dodgers fu inizialmente difficoltosa: la prima stagione disput\u00f2 solo 84 gare limitato dalle conseguenze di una frattura al calcagno. La stagione 1941 fu caratterizzata da prestazioni opache e da molti errori difensivi (ben 47). Il 1942 fu l'anno della sua consacrazione, in quella stagione partecip\u00f2 per la prima volta all'All-Star Game e fu il miglior interbase della lega per eliminazioni e assist.\nTra il 1943 e il 1945 prest\u00f2 servizio nella Marina degli Stati Uniti e fu impiegato nelle operazioni sul Pacifico.\nNel 1946 Reese rientr\u00f2 negli Stati Uniti e torn\u00f2 a giocare con i Dodgers. Nel 1947 l'attenzione di tutto il mondo del baseball statunitense era concentrata sui Dodgers che fecero esordire Jackie Robinson, il primo giocatore afroamericano a rompere la barriera razziale. Questo fatto cre\u00f2 fortissime tensioni sia intorno alla squadra che al suo interno. Reese fu uno dei maggiori sostenitori di Robinson, rilasci\u00f2 molte dichiarazioni in suo favore e si rifiut\u00f2 di firmare una petizione preparata da alcuni giocatori per boicottarlo. Nel 2005 \u00e8 stata inaugurata al KeySpan Park di Coney Island una statua che rappresenta Reese e Robinson.\nNel 1950 divenne il capitano della squadra, nel 1955 vinse le World Series.\nNel 1984 fu introdotto nella Baseball Hall of Fame e il 1\u00ba luglio dello stesso anno i Dodgers ritirarono ufficialmente il suo numero (# 1)."}
{"id": "2606351", "revid": "767487", "url": "https://it.wikipedia.org/wiki?curid=2606351", "title": "Maurice Leenhardt", "text": "Fu professore universitario dal 1926 fino alla morte e con lui si formarono molti studiosi delle culture melanesiane. Leenhardt inaugur\u00f2 l'etnografia oceanica francese.\nLa traduzione della Bibbia e la scoperta della lingua canaki.\nNei primi anni del Novecento Leenhardt fu inviato giovanissimo in Nuova Caledonia, una grande isola della Melanesia a nord-ovest della Nuova Guinea. Qui svilupp\u00f2 i propri interessi etnologici; in quanto missionario doveva trovare il metodo per evangelizzare la popolazione locale, ma all'approccio di coloro che tentavano di forzare o persuadere i nativi ad abbandonare le proprie credenze e i propri riti, Leenhardt prefer\u00ec \"mettersi sulla scia\" della tradizione locale. Egli cerc\u00f2 di stabilire un \"ponte\" con la cultura Canaki in modo da trasfondere in essa la fede nel Dio cristiano. A tale scopo Leenhardt si impegn\u00f2 in un grande lavoro di traduzione delle Sacre Scritture nella lingua degli abitanti dell'isola. Fu cos\u00ec che Leenhardt intraprese una grande indagine sulla lingua Canaki, una lingua che gli disvel\u00f2, negli oltre venti anni di permanenza in Nuova Caledonia, un mondo denso di simboli, rappresentazioni e idee complesse relative alla vita e alla morte.\nIl mito e la persona.\nStudiando i materiali etnologici per lunghi anni, Leenhardt giunse alla elaborazione (certamente non indenne dall'influsso della religione cristiana) delle idee che la cultura canaki aveva del mito e della persona. tali idee vennero da lui illustrate in \"Do Kamo. La persona e il mito nel mondo melanesiano\" del 1947, il suo ultimo libro e anche il pi\u00f9 famoso.\nLa visione di Leenhardt del mito canaki, per certi versi analoga a quella che Marcel Griaule elabor\u00f2 in Dio d'Acqua riguardo ai Dogon del Mali, mette al centro la religione e il mito come emanazione della persona. In questo Leenhardt si discosta dalla tradizione durkheimiana, che si concentrava sul legame tra la religione e i \"fatti sociali\", e rifiuta anche la proposta di Frazer del mito come giustificazione pre-razionale dei fenomeni, oltre che l'ipotesi di Malinowski, per cui esso fosse un racconto in cui era trasfigurata una realt\u00e0 storica. Sono i fatti personali, per Leenhardt, a costituire il mito: la ricerca di una soluzione di senso del tempo, del paesaggio e dell'essere umano. Il mito rendeva conto della partecipazione dell'uomo al mondo.\nLeenhardt inaugura una prospettiva destinata ad avere seguito nell'etnografia francese e non solo: lo studio delle cosmologie indigene come \"sistemi di pensiero\" piuttosto che come specchio della struttura sociale."}
{"id": "2606353", "revid": "36426", "url": "https://it.wikipedia.org/wiki?curid=2606353", "title": "San Gerolamo in preghiera", "text": ""}
{"id": "2606354", "revid": "36426", "url": "https://it.wikipedia.org/wiki?curid=2606354", "title": "San Gerolamo in meditazione (Caravaggio)", "text": ""}
{"id": "2606355", "revid": "36426", "url": "https://it.wikipedia.org/wiki?curid=2606355", "title": "San Gerolamo (Leonardo)", "text": ""}
{"id": "2606357", "revid": "339392", "url": "https://it.wikipedia.org/wiki?curid=2606357", "title": "San Gerolamo (Caravaggio)", "text": ""}
{"id": "2606363", "revid": "767487", "url": "https://it.wikipedia.org/wiki?curid=2606363", "title": "I Think I'm a Clone Now", "text": "I Think I'm a Clone Now \u00e8 un singolo di \"Weird Al\" Yankovic estratto dall'album \"Even Worse\" ed \u00e8 la parodia della canzone \"I Think We're Alone Now\" di Tiffany.\nSignificato.\nLa canzone parla di un uomo che ad un certo punto comincia a pensare di essere un clone di un'altra persona.\nIl video.\nNon \u00e8 mai stato fatto nessun video per questa canzone."}
{"id": "2606370", "revid": "287204", "url": "https://it.wikipedia.org/wiki?curid=2606370", "title": "Ambah", "text": " \nAmbah \u00e8 una suddivisione dell'India, classificata come \"municipality\", di 36.443 abitanti, situata nel distretto di Morena, nello stato federato del Madhya Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 26\u00b0 42' 27 N e 78\u00b0 13' 34 E e ha un'altitudine di 160 .\nSociet\u00e0.\nEvoluzione demografica.\nAl censimento del 2001 la popolazione di Ambah assommava a 36.443 persone, delle quali 19.670 maschi e 16.773 femmine. I bambini di et\u00e0 inferiore o uguale ai sei anni assommavano a 5.791, dei quali 3.246 maschi e 2.545 femmine. Infine, coloro che erano in grado di saper almeno leggere e scrivere erano 23.964, dei quali 14.628 maschi e 9.336 femmine."}
{"id": "2606376", "revid": "287204", "url": "https://it.wikipedia.org/wiki?curid=2606376", "title": "Amarwara", "text": " \nAmarwara \u00e8 una suddivisione dell'India, classificata come \"nagar panchayat\", di 12.025 abitanti, situata nel distretto di Chhindwara, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 22\u00b0 18' 0 N e 79\u00b0 10' 0 E e ha un'altitudine di 795 .\nSociet\u00e0.\nEvoluzione demografica.\nAl censimento del 2001 la popolazione di Amarwara assommava a 12.025 persone, delle quali 6.283 maschi e 5.742 femmine. I bambini di et\u00e0 inferiore o uguale ai sei anni assommavano a 1.765, dei quali 925 maschi e 840 femmine. Infine, coloro che erano in grado di saper almeno leggere e scrivere erano 8.447, dei quali 4.837 maschi e 3.610 femmine."}
{"id": "2606377", "revid": "287204", "url": "https://it.wikipedia.org/wiki?curid=2606377", "title": "Amarpatan", "text": " \nAmarpatan \u00e8 una suddivisione dell'India, classificata come \"nagar panchayat\", di 16.365 abitanti, situata nel distretto di Satna, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 24\u00b0 19' 0 N e 80\u00b0 58' 60 E e ha un'altitudine di 357 .\nSociet\u00e0.\nEvoluzione demografica.\nAl censimento del 2001 la popolazione di Amarpatan assommava a 16.365 persone, delle quali 8.666 maschi e 7.699 femmine. I bambini di et\u00e0 inferiore o uguale ai sei anni assommavano a 2.784, dei quali 1.480 maschi e 1.304 femmine. Infine, coloro che erano in grado di saper almeno leggere e scrivere erano 10.294, dei quali 6.113 maschi e 4.181 femmine."}
{"id": "2606378", "revid": "287204", "url": "https://it.wikipedia.org/wiki?curid=2606378", "title": "Amarkantak", "text": " \nAmarkantak \u00e8 una suddivisione dell'India, classificata come \"nagar panchayat\", di 7.074 abitanti, situata nel distretto di Shahdol, nello stato federato del Madhya Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 22\u00b0 40' 0 N e 81\u00b0 45' 0 E e ha un'altitudine di 1.047 .\nSociet\u00e0.\nEvoluzione demografica.\nAl censimento del 2001 la popolazione di Amarkantak assommava a 7.074 persone, delle quali 3.830 maschi e 3.244 femmine. I bambini di et\u00e0 inferiore o uguale ai sei anni assommavano a 919, dei quali 434 maschi e 485 femmine. Infine, coloro che erano in grado di saper almeno leggere e scrivere erano 4.784, dei quali 2.979 maschi e 1.805 femmine."}
{"id": "2606385", "revid": "22475", "url": "https://it.wikipedia.org/wiki?curid=2606385", "title": "Jerry Reed", "text": "Come cantautore, \u00e8 forse meglio conosciuto con le canzoni \"(Who Was the Man Who Put) The Line in Gasoline\"; \"Lord, Mr. Ford (What Have You Done)\"; \"Amos Moses\", utilizzata come una delle colonne sonore del gioco \"GTA San Andreas\", ascoltabile sulla stazione \"K-Rose\"; \"When You're Hot, You're Hot\" per la quale ricevette un Grammy Award per \"migliore cantante country\" nel 1972; e \"East Bound and Down\", la colonna sonora del film \"Il bandito e la \"Madama\"\".\n\u00c8 noto alla comunit\u00e0 chitarristica internazionale come uno dei finger-pickers pi\u00f9 abili e influenti; secondo, forse, solo a Chet Atkins, ha composto brani per chitarra solista di grande difficolt\u00e0 tecnica e molto innovativi per l'epoca (\"the Claw\", \"Struttin\" e \"Jerry's Breakdown\").\nRecit\u00f2 inoltre una dozzina di film."}
{"id": "2606388", "revid": "729019", "url": "https://it.wikipedia.org/wiki?curid=2606388", "title": "Battaglia di Hama", "text": "La battaglia di Hama, chiamata anche battaglia di Hamat fu una battaglia tra Babilonesi e le rimanenti forze dell'esercito Egiziano sconfitto precedentemente a Carchemish. Venne combattuta nei pressi dell'antica citt\u00e0 di Hamath sulle rive del fiume Oronte. La battaglia \u00e8 menzionata nelle Cronache Babilonesi, ora conservate al British Museum.\nDa queste si apprende che Nabucodonosor II uccise praticamente tutti i combattenti Egiziani, e i pochi superstiti erano talmente sfiancati da non riuscire a tornare in patria.\nLe Cronache non riportano la presenza di Necho e la stessa Bibbia parla solo dell'\"esercito di Necho\" (Ger 46:2), e quindi \u00e8 possibile che quello degli egiziani fosse solo una semplice guarnigione."}
{"id": "2606393", "revid": "287204", "url": "https://it.wikipedia.org/wiki?curid=2606393", "title": "Amanganj", "text": " \nAmanganj \u00e8 una suddivisione dell'India, classificata come \"nagar panchayat\", di 11.614 abitanti, situata nel distretto di Panna, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 24\u00b0 25' 60 N e 80\u00b0 1' 60 E e ha un'altitudine di 328 .\nSociet\u00e0.\nEvoluzione demografica.\nAl censimento del 2001 la popolazione di Amanganj assommava a 11.614 persone, delle quali 6.239 maschi e 5.375 femmine. I bambini di et\u00e0 inferiore o uguale ai sei anni assommavano a 1.973, dei quali 1.055 maschi e 918 femmine. Infine, coloro che erano in grado di saper almeno leggere e scrivere erano 6.969, dei quali 4.172 maschi e 2.797 femmine."}
{"id": "2606396", "revid": "287204", "url": "https://it.wikipedia.org/wiki?curid=2606396", "title": "Alampur", "text": " \nAlampur \u00e8 una suddivisione dell'India, classificata come \"nagar panchayat\", di 9.350 abitanti, situata nel distretto di Bhind, nello stato federato del Madhya Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 26\u00b0 1' 28 N e 78\u00b0 47' 33 E e ha un'altitudine di 158 .\nSociet\u00e0.\nEvoluzione demografica.\nAl censimento del 2001 la popolazione di Alampur assommava a 9.350 persone, delle quali 5.071 maschi e 4.279 femmine. I bambini di et\u00e0 inferiore o uguale ai sei anni assommavano a 1.486, dei quali 800 maschi e 686 femmine. Infine, coloro che erano in grado di saper almeno leggere e scrivere erano 5.700, dei quali 3.672 maschi e 2.028 femmine."}
{"id": "2606397", "revid": "827882", "url": "https://it.wikipedia.org/wiki?curid=2606397", "title": "UHF (singolo)", "text": "UHF \u00e8 un singolo di \"Weird Al\" Yankovic estratto dall'album \"UHF - Original Motion Picture Soundtrack and Other Stuff\" ed \u00e8 una delle sue poche canzoni originali.\nLa canzone fu anche la colonna sonora del film \"UHF - I vidioti\".\nSignificato.\nLa canzone \u00e8 una satira verso le sigle che servono per pubblicizzare le stazioni televisive.\nIl video.\nNel video, oltre ad alcune scene di \"UHF - I vidioti\", sono presenti delle parodie di alcune scene di altri video di altri cantanti e sono:"}
{"id": "2606401", "revid": "767487", "url": "https://it.wikipedia.org/wiki?curid=2606401", "title": "Raimund Marasigan", "text": "Il suo nome \u00e8 spesso storpiato in altre versioni, come Raymond, Raymund, Raimond e altre varianti. Le sue grandi capacit\u00e0 a livello musicale e i suoi molteplici progetti lo hanno reso uno dei musicisti pi\u00f9 rispettati dell'arcipelago. \u00c8 stato membro, assieme a Ely Buendia, Buddy Zabala e Marcus Adoro della band Eraserheads. \u00e8 impiegato con 5 diversi gruppi musicali: Pedicab, Sandwich, Cambio, Project 1 e Squid 1.\nOltre ad essere un cantautore e un produttore discografico, \u00e8 anche doppiatore e presentatore televisivo."}
{"id": "2606404", "revid": "580197", "url": "https://it.wikipedia.org/wiki?curid=2606404", "title": "Racing White Daring Molenbeek", "text": "Il Racing White Daring Molenbeek, meglio noto come RWD Molenbeek o anche con l'acronimo RWDM, fu una societ\u00e0 calcistica belga con sede nel comune di Molenbeek-Saint-Jean, nell'area metropolitana di Bruxelles.\nIl club, avente matricola numero 47, venne fondato nel 1909 come White Star Athletic Club. Nel 1963 divenne Royal Racing White a seguito di una fusione col Racing Bruxelles, mentre nel 1973 divenne Racing White Daring Molenbeek dopo una fusione col . Il club venne sciolto nel 2002 a seguito di una fusione col KFC Strombeek, che diede origine al FC Molenbeek Brussels Strombeek. Nella sua storia il club ha vinto il campionato belga nella stagione 1974-1975.\nStoria.\nWhite Star Woluwe.\nIl club venne fondato nel 1909 come White Star Athletic Club da un gruppo di studenti dell'istituto Saint-Boniface d'Ixelles, i quali scelsero come colori sociali il rosso e il bianco caratteristici del loro istituto e vi aggiunsero una stella bianca. Il club venne poi affiliato alla UBSSA, la societ\u00e0 belga organizzatrice del campionato di calcio, ottenendo la matricola numero 47. Nei primi anni il club gioc\u00f2 nelle serie provinciali del Brabante. Dopo la prima guerra mondiale il club spost\u00f2 il proprio campo di gioco su un terreno tra Woluwe-Saint-Lambert e Woluwe-Saint-Pierre. Nel 1924 arriv\u00f2 la prima promozione nella massima serie nazionale, ma il White Star Woluwe retrocesse gi\u00e0 al termine della stagione 1924-1925. Il ritorno in Division d'Honneur avvenne nove anni dopo, categoria che mantenne fino alla stagione 1946-1947. Nel 1935 il club ottenne il suffisso \"Royal\", concesso ai club con almeno 25 anni di storia. In quel periodo le migliori prestazioni del White Star furono un sesto posto nel 1936-1937 e un quinto posto nel 1945-1946. Negli anni successivi il club tent\u00f2 pi\u00f9 volte di tornare nella massima serie, sfiorandola nella stagione 1952-1953 quando una sconfitta nell'ultima giornata di campionato cost\u00f2 il secondo posto e la conseguente promozione.\nRoyal Racing White.\nNel 1963 Emile Michiels, un uomo d'affari di Bruxelles, entra nel mondo del calcio, facendo il suo ingresso nel consiglio di amministrazione del Royal Racing Club de Bruxelles e del KFC La Rhodienne. Poco dopo lo stesso Michiels acquist\u00f2 le quote di maggioranza del White Star Woluwe, mossa che spinse Henri Mabille, amministratore del Racing Club, a chiedere a Michiels la fusione delle due societ\u00e0. Dopo una serie di discussioni, nel giugno 1963 venne completata la fusione dei due club, dando origine al Royal Racing White, che mantenne la matricola numero 47 del White Star, assunse come colori sociali il bianco e il nero, e mantenne il campo da gioco allo stadio Fallon a Woluwe-Saint-Lambert.\nNel 1965 il club, sotto la guida dell'allenatore rumeno Norberto H\u00f6fling, conquist\u00f2 la promozione in Division 1. Negli anni seguenti il club mantenne la categoria, raggiungendo anche la finale della Coppa del Belgio nell'edizione 1968-1969, venendo per\u00f2 sconfitto dal per 2-0. Le prestazioni del club migliorarono anno dopo anno, fino alla conquista del terzo posto finale al termine della stagione 1972-1973. In quella stessa stagione arriv\u00f2 l'esordio in una competizione internazionale, grazie al quarto posto ottenuto nella stagione precedente, con la partecipazione alla Coppa UEFA: il Royal Racing White venne eliminato gi\u00e0 ai trentaduesimi di finale dai portoghesi del .\nRacing White Daring Molenbeek.\nIl 1\u00ba luglio 1973 arriv\u00f2 una nuova fusione, questa volta tra il Royal Racing White e il Royal Daring Club de Bruxelles, da quattro stagioni in seconda serie. La fusione avvenne soprattutto per l'impulso di Jean-Baptiste L'Ecluse, presidente del Daring Club, con l'obiettivo di riportare il calcio di alto livello a Molenbeek. Dalla fusione nacque il Racing White Daring Molenbeek, che mantenne la matricola numero 47 del Royal Racing White, mentre il Daring Club port\u00f2 lo stadio Oscar Bossaert. Lo stadio venne rinominato stadio Edmond Machtens in onore di un noto sindaco di Molenbeek, venne poi ampliato e inaugurato il 22 agosto successivo con un'amichevole contro il .\nLa prima stagione del RWDM si concluse con un terzo posto in campionato. Nella stagione 1974-1975 arriv\u00f2 la conquista del titolo di campione del Belgio per la prima volta nella sua storia. Il RWDM perse due sole partite e concluse il campionato con nove punti di vantaggio su e , vincendo il titolo nel primo campionato dell'era professionistica in Belgio, nonch\u00e9 il torneo di massima serie col maggior numero di partecipanti. Il RWDM vinse il titolo il 27 aprile 1975 con tre giornate d'anticipo con la vittoria sull' allenato da Norberto H\u00f6fling, storico allenatore del Royal Racing White e del Daring Club.\nGrazie alla vittoria in campionato, il RWDM partecip\u00f2 alla Coppa dei Campioni nella stagione successiva: dopo aver superato i norvegesi del nei sedicesimi di finale, i belgi vennero eliminati dagli jugoslavi dell' negli ottavi di finale. In campionato non riusc\u00ec a confermarsi, ma concluse al terzo posto, seguito da un quarto posto l'anno dopo. La stagione 1976-1977 fu caratterizzata dal raggiungimento delle semifinali di Coppa UEFA: il cammino del RWD Molenbeek part\u00ec eliminando i danesi del nei trentaduesimi di finale, passando poi a superare, in sequenza, i polacchi del dopo i tiri di rigore, i tedeschi dello e gli olandesi del . In semifinale arriv\u00f2 il doppio pareggio con gli spagnoli dell', che si qualificarono alla finale grazie alla regola dei gol fuori casa.\nNegli anni successivi il club ha mantenuto le posizioni di medio-alta classifica, partecipando ad altre due edizioni della Coppa UEFA, ma inizi\u00f2 a calare all'inizio degli anni ottanta fino a retrocedere in Division 2 al termine della stagione 1983-1984. La permanenza in seconda serie dur\u00f2 una sola stagione con un pronto ritorno in Division 1. Quattro anni dopo il RWD Molenbeek retrocesse nuovamente, salvo poi tornare in massima serie dopo una sola stagione. Il club non riusc\u00ec a tornare ai livelli di competitivit\u00e0 degli anni settanta, se non per la semifinale di Coppa del Belgio 1993-1994 e per la stagione 1995-1996, che vide il RWDM concludere il campionato al quarto posto. Grazie a questo risultato la squadra si qualific\u00f2 per la Coppa UEFA sedici anni dopo l'ultima partecipazione, ma il cammino dei belgi si concluse subito ai trentaduesimi di finale per mano dei turchi del . Nel frattempo, erano iniziati ad emergere problemi sia finanziari sia di gestione. Nel 1998 il club retrocesse in Division 2 e vi rimase per tre stagioni consecutive, quando vinse gli spareggi promozione e torn\u00f2 in Division 1 nel 2001. Il RWD Molenbeek concluse la stagione 2001-2002 al decimo posto, ma quella risult\u00f2 alla fine l'ultima stagione del club. Infatti, i problemi economici del club erano tali che gli stipendi non venivano pagati dal mese di febbraio 2002 e non c'era la certezza di pagare la licenza di partecipazione al campionato successivo. Nell'estate 2002 il RWDM non ottenne la licenza professionistica e venne retrocesso in Division 3, senza per\u00f2 iscriversi vista la situazione debitoria. Il Racing White Daring Molenbeek venne cos\u00ec sciolto e la storia della matricola numero 47 termin\u00f2 in quel 2002.\nEredit\u00e0.\nGi\u00e0 dalla stagione 2002-2003 il KFC Strombeek, che era stato rilevato da Johan Vermeersch, gi\u00e0 presidente del RWDM, si trasfer\u00ec allo stadio Edmond Machtens, lasciato libero dalla scomparsa del RWDM. Lo stesso club nel 2003 cambi\u00f2 denominazione in Football Club Molenbeek Brussels Strombeek e approd\u00f2 in Division 1 nella stagione successiva. Nel 2013 il club venne rinominato RWDM Brussels FC, riprendendo la storica sigla RWDM, ma chiuse le attivit\u00e0 nel 2014.\nNel 2003 un gruppo di tifosi fond\u00f2 un club dal nome Racing Whitestar Daring Molenbeek, ricomponendo la sigla RWDM, rimanendo attivo per una decina di anni e giocando nelle serie inferiori del campionato belga.\nUn nuovo progetto part\u00ec nel 2015 quando un gruppo di uomini d'affari di Bruxelles rilev\u00f2 i diritti dello Standaard Wetteren, cambiandone la denominazione in RWDM47, avente matricola numero 5479. Il club risal\u00ec dalla quarta divisione belga fino al raggiungimento della Division 1B, secondo livello nazionale, nel 2020."}
{"id": "2606405", "revid": "287204", "url": "https://it.wikipedia.org/wiki?curid=2606405", "title": "Akodia", "text": " \nAkodia \u00e8 una suddivisione dell'India, classificata come \"nagar panchayat\", di 10.408 abitanti, situata nel distretto di Shajapur, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 23\u00b0 22' 60 N e 76\u00b0 35' 60 E e ha un'altitudine di 457 .\nSociet\u00e0.\nEvoluzione demografica.\nAl censimento del 2001 la popolazione di Akodia assommava a 10.408 persone, delle quali 5.419 maschi e 4.989 femmine. I bambini di et\u00e0 inferiore o uguale ai sei anni assommavano a 1.769, dei quali 907 maschi e 862 femmine. Infine, coloro che erano in grado di saper almeno leggere e scrivere erano 6.296, dei quali 3.837 maschi e 2.459 femmine."}
{"id": "2606407", "revid": "2066040", "url": "https://it.wikipedia.org/wiki?curid=2606407", "title": "Sociedad Deportiva Leioa", "text": "La Sociedad Deportiva Leioa \u00e8 una societ\u00e0 calcistica con sede a Leioa, nei Paesi Baschi, in Spagna. \nGioca nella \"Tercera Divisi\u00f3n RFEF\", la quinta serie del campionato spagnolo e disputa le partite interne nell\"'Estadio Sarriena\", con capienza di 1.000 posti.\nFondato nel 1925, gioc\u00f2 a lungo nelle categorie regionali dei Paesi Baschi, fino ad interrompere l'attivit\u00e0 per motivi economici negli anni 1950.\nRifondato nel 1974, raggiunse per la prima volta la Tercera Division nel 2008-09, vincendo la Division de Honor della Vizcaya. \nNella stagione 2013-14, dopo aver conquistato la prima posizione nel proprio girone, riusc\u00ec ad ottenere la promozione in Segunda Divisi\u00f3n B, dopo la vittoria nei play-off contro il Club Deportivo Varea."}
{"id": "2606409", "revid": "1564499", "url": "https://it.wikipedia.org/wiki?curid=2606409", "title": "Putignano", "text": "Putignano (\"Putign\u00e0ne\" in dialetto barese) \u00e8 un comune italiano di abitanti situato nella Murgia della citt\u00e0 metropolitana di Bari in Puglia. \u00c8 noto per l'antico Carnevale, per le aziende manifatturiere tessili e per le grotte carsiche.\nGeografia fisica.\nPutignano sorge in posizione collinare nella Murgia dei trulli e delle grotte, ad un'altitudine di 372 m s.l.m.. Il territorio, che si estende su una superficie di 99,11\u00a0km\u00b2 e ha un'altitudine compresa fra i 293 e i 456\u00a0m s.l.m., \u00e8 morfologicamente costituito da una serie di terrazzi composti da strati di roccia calcarea posizionati su livelli irregolari.\nOrigini del nome.\nVarie sono le congetture intorno all'origine del toponimo:\nStoria.\nPutignano avrebbe tratto origine da un antico centro peuceta. Lo testimoniano numerosi reperti archeologici come vasi, monete, armi, rinvenuti in antiche sepolture. \u00c8 ipotizzabile, in mancanza di ulteriori evidenze, che abbia prosperato durante l'et\u00e0 della Magna Grecia, fino a diventare, successivamente, un \"municipium\" romano. Il centro and\u00f2 decadendo nel corso dei secoli.\nAttorno all'anno 1000 il territorio di Putignano divenne propriet\u00e0 dei monaci benedettini, che risiedevano nell'Abbazia di Santo Stefano di Monopoli. Da allora cominciarono a vivere nel territorio di Putignano piccole famiglie di contadini al servizio dei Benedettini. Con il passare degli anni la popolazione and\u00f2 progressivamente aumentando, sicch\u00e9 nacque un piccolo centro agricolo, che si svilupp\u00f2 nel corso dei secoli.\nAl furore di Federico II si aggiunsero le lotte del vescovo di Conversano per ottenere la giurisdizione spirituale sul territorio. Tuttavia, per un lungo periodo di tempo, Putignano ha goduto (come \u00e8 accaduto per la vicina citt\u00e0 di Rutigliano) dello status di \"ecclesia nullius diocesis\", ovvero non apparteneva a nessuna diocesi ed era sotto la diretta dipendenza della Santa Sede.\nNel 1317, per via di alcune discordie tra i monaci benedettini, consegn\u00f2 Putignano nelle mani dell'ordine dei Cavalieri Gerosolimitani. Il feudo fu dichiarato baliaggio e chi ne otteneva l'investitura era chiamato Bal\u00ec ed aveva il potere temporale e spirituale.\nProprio in questo periodo la costiera adriatica fu vittima delle scorrerie dei turchi. Per questo motivo si decise di trasferire un'icona bizantina con l'effigie della Vergine e delle reliquie di Santo Stefano dall'Abbazia di Santo Stefano in Monopoli in territori pi\u00f9 sicuri. Fu scelta Putignano, dove venne costruita una chiesa per la conservazione di questi oggetti. Si narra, inoltre, che proprio in occasione della processione per il trasferimento delle reliquie ebbero origine i festeggiamenti delle \"Propaggini\", manifestazione di apertura del Carnevale di Putignano.\nIl periodo di maggior splendore vissuto sotto il dominio dei Gerosolimitani o Cavalieri di Malta, fu quello del governo del Bal\u00ec Carafa. Nel 1472 fece costruire una nuova cinta muraria in sostituzione di quella antica danneggiata da Federico II. La costru\u00ec pi\u00f9 grande ed imponente, dotata di 14 torrioni rotondi e 12 quadrangolari, circondata da un grande fossato. Concesse inoltre l'apertura di una seconda porta, Porta Barsento, in aggiunta alla preesistente Porta Grande.\nNel 1477 complet\u00f2 un'altra grande opera. Riedific\u00f2 la Chiesa di San Pietro Apostolo, costruendola molto pi\u00f9 grande e dotandola di un grande pregio artistico e architettonico. Era infatti la prima chiesa costruita a Putignano ed era diventata piccola e decadente, perch\u00e9 risaliva al periodo del primo nucleo contadino dell'anno 1000.\nNel corso del seicento Putignano si svilupp\u00f2 notevolmente, divenendo un importante centro agricolo e accumulando grandi ricchezze e opere d'arte, custodite nelle numerose chiese della citt\u00e0 e nei tanti conventi istituiti. Alla fine del Settecento, per\u00f2, anche Putignano fu vittima delle requisizioni di beni dei francesi, che portarono via tutte le campane delle chiese (eccetto la maggiore della chiesa di San Pietro, ancora oggi esistente) e numerosi dipinti e arredi sacri.\nNel 1806 a Putignano vennero piantati dai francesi tre olmi in memoria delle idee di democrazia e libert\u00e0. Di questi, uno \u00e8 tutt'oggi esistente. Nel Risorgimento numerosi putignanesi si aggregarono ai Mille di Garibaldi, tra cui il capitano Francesco Saverio Tateo, uno degli insorti di Villa Glori.\nDopo l'Unit\u00e0 d'Italia, Putignano crebbe e si svilupp\u00f2. Durante la dittatura fascista fu oggetto di visita per due volte da parte del Principe Umberto II di Savoia, amico della famiglia Romanazzi-Carducci, una nobile famiglia putignanese.\nPutignano raggiunse il suo pieno sviluppo durante gli anni cinquanta e sessanta, in cui fior\u00ec lo sviluppo dell'industria tessile e il Carnevale prese la sua forma attuale. Inoltre furono costruite numerose infrastrutture, tra cui l'ospedale, che resero Putignano uno dei centri principali del sud-est barese.\nStemma.\nLo stemma di Putignano \u00e8 formato da uno scudo sannitico, sormontato da una corona reale a cinque punte. Nella parte bassa ci sono tre colli verdi, di cui il centrale \u00e8 pi\u00f9 alto, sormontati da due stelle. Si dice sia stato voluto cos\u00ec da Federico II di Svevia. I monti sono simbolo dei tre colli su cui sorge la citt\u00e0, le stelle simbolo della gloria di cui risplende Putignano, la corona per distinguere la citt\u00e0 e renderla illustre tra tutte le altre.\nLa citt\u00e0 di Putignano \u00e8 ricca di confraternite che sono cos\u00ec elencate; Arciconfraternita Santissimo Sacramento, confraternita Mater Domini, confraternita Santissima Trinit\u00e0, confraternita Maria Santissima Addolorata, confraternita Visitazione di Maria Vergine, confraternita Maria Santissima del Carmine, confraternita Pio Monte del Purgatorio.\nQuartieri periferici.\nQuartiere periferico di rilievo a Putignano \u00e8 San Pietro Piturno, conta circa 1000 abitanti e dista 3\u00a0km dal centro abitato e 6\u00a0km da Turi.\nMonumenti e luoghi d'interesse.\nGrotta del Trullo.\nLa grotta di Putignano (localmente nota come \"grotta del Trullo\") \u00e8 la prima grotta carsica che \u00e8 stata utilizzata a fini turistici in Puglia.\nLa sua scoperta risale al 29 maggio 1931 quando, in occasione dei lavori di scavo per l'esecuzione di un tronco fognario, per caso si scopr\u00ec questa ampia cavit\u00e0 che si apriva a pochi metri sotto il piano campagna, come una enorme cupola \"al negativo\", scintillante (alla luce artificiale di faretti dislocati in punti strategici) perch\u00e9 ricca non solo di concrezioni alabastrine sotto forma di stalattiti e stalagmiti, ma anche di (altrove rare) infiorescenze di calcite-aragonite, che luccicano perch\u00e9 costantemente interessate dallo stillicidio dell'acqua che incessantemente perpetua il continuo \"divenire\" del processo carsico.\nA seguito della scoperta la cavit\u00e0 fu oggetto di lavori finalizzati all'accessibilit\u00e0 da parte del pubblico. A tale scopo, in corrispondenza del suo ingresso fu realizzato un manufatto secondo la tipologia costruttiva dei trulli, avente funzione di accoglienza e punto di informazione per i turisti, oltre che come luogo di inizio e termine della visita.\nSociet\u00e0.\nLingue e dialetti.\nIl dialetto putignanese \u00e8 una variante del ceppo barese e come questo si caratterizza per la sedimentazione linguistica dovuta alle dominazioni susseguitesi nei secoli. Cospicua \u00e8 la presenza di vocaboli di origine greca, acquisiti durante il periodo della Magna Grecia e durante la posteriore dominazione bizantina:\nIstituzioni, enti e associazioni.\nSanit\u00e0.\nNella cittadina ha sede il distretto Socio Sanitario 14 della ASL-BA nonch\u00e9 l'ospedale Santa Maria degli Angeli.\nIstruzione.\nA Putignano hanno sede:\n- 2 scuole elementari: Gennaro Minzele, Alcide De Gasperi-Di Mizio;\n- 2 scuole secondarie di primo grado (scuole medie): Giuseppe Parini, Stefano da Putignano;\n- 2 scuole secondarie di secondo grado (scuole superiori): il Polo Liceale \"Majorana Laterza\" (indirizzi: liceo scientifico, classico, scienze applicate e linguistico); L'I.I.S. \"Da Vinci - Agherbino\".\nMedia.\nVengono inoltre stampati i periodici, \"Informatissimo Putignano\", \"La Voce del Paese\", \"Il Giornale di Putignano\", \"Fax\" e \"Putignanonelmondo\".\nA Putignano \u00e8 stata fondata nel 1977 l'emittente radiofonica GR Radio Onda sulla frequenza 100.200 FM. Nel 2012 \u00e8 stata inoltre fondata la web-radio Radio JP.\nSet cinematografico.\nPutignano \u00e8 stata scelta come ambientazione della fiction \"Il generale dei briganti\" (2012) di Paolo Poeti. Alcune scene sono state girate nel Palazzo del Bal\u00ec.\nCucina.\nIl piatto tipico della citt\u00e0 \u00e8 la farinella, ovvero una farina mista di ceci e orzo; essa viene degustata principalmente con piatti ricchi di sughi.\nEventi.\nCarnevale di Putignano.\nIl Carnevale di Putignano \u00e8 uno dei pi\u00f9 lunghi per durata. Infatti esso comincia il 26 dicembre con la manifestazione delle \"Propaggini\". Essa ricorda l'arrivo a Putignano delle reliquie di Santo Stefano dall'abazia di Monopoli. Durante questa giornata i putignanesi si esibiscono in teatrini in vernacolo, accusando e sfottendo le autorit\u00e0 locali sui problemi del paese rimasti irrisolti. Poi ci sono i gioved\u00ec di carnevale, sono sette e vengono conteggiati a partire dal 17 Gennaio (festa di Sant'Antonio Abate). Ogni gioved\u00ec \u00e8 dedicato a ogni categoria della popolazione putignanese, che \u00e8 chiamata a festeggiare il carnevale, quindi abbiamo il gioved\u00ec: dei Monsignori, dei preti, delle Monache, dei Vedovi e delle Vedove, dei Pazzi (i ragazzi celibi), delle donne sposate, dei Cornuti (gli uomini sposati). Il pi\u00f9 importante \u00e8 quello dei cornuti, in quanto esso ricorda alla popolazione che il carnevale sta per terminare. Durante il gioved\u00ec dei cornuti, l' \"Accademia delle Corna\" elegge il \"Gran Cornuto dell'anno\" tra i membri di spicco della popolazione. Il carnevale si conclude il marted\u00ec grasso, con la ultima sfilata serale e il funerale del Carnevale. Famosi sono i giganti di cartapesta detti genericamente \"Carri allegorici\"; essi sfilano durante le quattro sfilate di carnevale, generalmente realizzate di domenica, salvo il marted\u00ec grasso.\nIl Carnevale di Putignano \u00e8 il pi\u00f9 conosciuto del Sud Italia ma anche il pi\u00f9 antico d'Europa. La sua prima edizione risale al lontano 1394. Nel 2019 \u00e8 giunto alla sua 625\u00aa edizione\nEconomia.\nAgricoltura.\nSono presenti numerose masserie dedite all'allevamento prevalente di bovini per la produzione di latte e carne e per la produzione di graminacee.\nLa produzione agricola comprende anche frutta come ciliegie e olive sia ad uso da tavola che ad uso industriale per la rispettiva produzione di confetture ed olio d'oliva.\nSono presenti anche, in quantit\u00e0 limitate, colture di mandorli.\nCarciofo di Putignano.\nNegli orti del comune di Putignano \u00e8 frequente trovare due tipologie di carciofo autoctono: il \"Verde\" ed il \"Violetto\" detti appunto di Putignano. Queste variet\u00e0 di carciofi sono a rischio di estinzione, infatti sono state aggiunte nell'allegato 8 del PSR Puglia 2017-2013. Il carciofo \"Verde\" di Putignano \u00e8 una variet\u00e0 di carciofo medio-tardiva, con inizi nella produzione a Marzo e con un ciclo produttivo medio-breve. E' possibile riconoscerlo grazie all'uniformit\u00e0 del colore verde del capolino. A differenza del \"Verde\", il \"Violetto\"\u00e8 pi\u00f9 precoce e presenta un capolino a forma ovoidale piuttosto compatto; le brattee esterne presentano una colorazione violetta, da cui prende il nome la variet\u00e0.\nArtigianato e industria tessile.\nPutignano \u00e8 un importante polo italiano per la produzione di abiti da sposa e cerimonia. Nella cittadina ha sede il Consorzio Sposa &amp; moda Italia. Rilevanti anche le produzioni di capi per bambino.\nRinomata \u00e8 anche l'attivit\u00e0 artigianale della lavorazione dei metalli, in special modo del ferro.\nInfrastrutture e trasporti.\nLa principale arteria stradale che serve Putignano \u00e8 la SS 172 - strada statale 172 dei Trulli. La viabilit\u00e0 locale \u00e8 assicurata dalle strade provinciali 58, 106 e 237.\nSul territorio di Putignano \u00e8 presente la stazione di Putignano e due fermate non presenziate site in localit\u00e0 San Pietro Piturno e San Michele in Monte Laureto gestite dalle Ferrovie del Sud Est dal 1905 sulle linee ferroviarie Bari-Martina Franca-Taranto e Bari-Casamassima-Putignano.\nLa mobilit\u00e0 \u00e8 garantita da 3 linee di autobus urbani e diverse linee di autobus extraurbani.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nCalcio a 11\nL\"'A.S.D. Virtus Putignano Calcio\" \u00e8 la principale squadra calcistica della citt\u00e0, fondata nel 2009, militante nell'anno di nascita nel campionato Juniores e successivamente iscritta alla Terza Categoria 2010/2011, dove il 17 aprile 2011 ha conquistato matematicamente la promozione in Seconda Categoria.\nNella stagione 2011/2012 milita nel girone B pugliese di Seconda Categoria, conquistando la seconda promozione consecutiva in Prima Categoria.\nNella stagione 2013/2014 milita nel girone B pugliese di Promozione.\nNel 2015 la \"Virtus Putignano\" passa a Noci col nome di \"Polisportiva Noci\".\nL' A.S. Putignano \u00e8 stata una societ\u00e0 calcistica con sede a Putignano. Ha militato in serie D.\nCalcio a 5\nNel calcio a 5 lo Sport Five Putignano ha militato in serie A, mentre il C.S.G. Putignano ha raggiunto la serie A2. Il New Team Putignano milita in Serie C1, in seguito alla promozione ottenuta nella stagione 2017-2018. Vi sono anche varie squadre militanti nei campionati inferiori.\nPallamano.\nLa Polisportiva UISP 80 Putignano disputa il campionato di Serie A - 1\u00aa Divisione Nazionale militando nel girone C. Nel campionato di Serie A2 2011-2012 - Girone E (pallamano maschile) la squadra si \u00e8 classificata prima ottenendo la promozione nel campionato di massima categoria."}
{"id": "2606413", "revid": "287204", "url": "https://it.wikipedia.org/wiki?curid=2606413", "title": "Ajaigarh", "text": " \nAjaigarh \u00e8 una suddivisione dell'India, classificata come \"nagar panchayat\", di 13.979 abitanti, situata nel distretto di Panna, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 24\u00b0 53' 60 N e 80\u00b0 16' 0 E e ha un'altitudine di 317 .\nSociet\u00e0.\nEvoluzione demografica.\nAl censimento del 2001 la popolazione di Ajaigarh assommava a 13.979 persone, delle quali 7.442 maschi e 6.537 femmine. I bambini di et\u00e0 inferiore o uguale ai sei anni assommavano a 2.281, dei quali 1.209 maschi e 1.072 femmine. Infine, coloro che erano in grado di saper almeno leggere e scrivere erano 8.183, dei quali 4.974 maschi e 3.209 femmine."}
{"id": "2606416", "revid": "287204", "url": "https://it.wikipedia.org/wiki?curid=2606416", "title": "Agar (India)", "text": " \nAgar \u00e8 una suddivisione dell'India, classificata come \"municipality\", di 31.202 abitanti, situata nel distretto di Shajapur, nello stato federato del Madhya Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 23\u00b0 41' 60 N e 76\u00b0 1' 0 E e ha un'altitudine di 504 .\nSociet\u00e0.\nEvoluzione demografica.\nAl censimento del 2001 la popolazione di Agar assommava a 31.202 persone, delle quali 16.196 maschi e 15.006 femmine. I bambini di et\u00e0 inferiore o uguale ai sei anni assommavano a 4.919, dei quali 2.543 maschi e 2.376 femmine. Infine, coloro che erano in grado di saper almeno leggere e scrivere erano 20.817, dei quali 12.124 maschi e 8.693 femmine."}
{"id": "2606420", "revid": "287204", "url": "https://it.wikipedia.org/wiki?curid=2606420", "title": "Anjad", "text": " \nAnjad \u00e8 una suddivisione dell'India, classificata come \"nagar panchayat\", di 22.890 abitanti, situata nel distretto di Barwani, nello stato federato del Madhya Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 22\u00b0 1' 60 N e 75\u00b0 2' 60 E e ha un'altitudine di 150 .\nSociet\u00e0.\nEvoluzione demografica.\nAl censimento del 2001 la popolazione di Anjad assommava a 22.890 persone, delle quali 11.668 maschi e 11.222 femmine. I bambini di et\u00e0 inferiore o uguale ai sei anni assommavano a 3.747, dei quali 1.889 maschi e 1.858 femmine. Infine, coloro che erano in grado di saper almeno leggere e scrivere erano 13.506, dei quali 7.888 maschi e 5.618 femmine."}
{"id": "2606427", "revid": "729019", "url": "https://it.wikipedia.org/wiki?curid=2606427", "title": "Tungiasi", "text": "La tungiasi, o \"sarcopsillosi penetrante\", \u00e8 una forma di parassitosi epidermica prodotta dall'infiltrazione nella cute da parte del parassita \"Tunga penetrans\" (\"Sarcopsylla penetrans\"), una pulce ematofaga di piccole dimensioni che non supera il millimetro di lunghezza.\nMeccanismo d'azione.\nIl parassita penetra nella cute dell'ospite creandosi una fessurazione che dallo strato corneo esterno della pelle arriva al derma, dove trova nutrimento nella vascolarizzazione capillare sanguigna attraverso la spirotromba, un apparato boccale succhiante a forma di proboscide. \nL'infiltrazione cutanea viene operata esclusivamente dalla Tunga gravida, mentre i maschi e le femmine non fertilizzate si limitano alla sola suzione temporanea del sangue dall'esterno.\nL'ospite bersaglio di questa pulce pu\u00f2 essere l'uomo, un animale domestico (cane, gatto, topo) o qualsiasi altro mammifero allo stato brado (equini, ovini, suini).\nSviluppo.\nLa Tunga, dopo essersi invaginata profondamente nella cute, con la testa sul derma e l'apparato escretore addominale che fuoriesce dallo strato esterno dell'epidermide, inizia a nutrirsi di sangue al fine di completare il ciclo gravidico che si protrae per circa 7-10 giorni, dopodich\u00e9 le uova (da 100 a 200) vengono gradualmente espulse all'esterno e si depositeranno al suolo dove completeranno lo sviluppo larvale. Il ciclo maturativo ovulare prosegue in successive fasi di larva e pupa che, in condizioni ambientali ottimali, per umidit\u00e0 e temperatura, produrranno una nuova pulce adulta in circa un mese.\nDecorso.\nL'infestazione \u00e8 asintomatica nelle fasi iniziali di impianto del parassita. A seguito del costante nutrimento a base di sangue, la \"Tunga\" accresce le sue dimensioni (in particolare dell'addome) fino ad arrivare ad una forma sferica di circa 2\u20134\u00a0mm in 7-10 giorni.\nSulla cute del soggetto ospite comparir\u00e0 una lesione simil-papulosa con un punto nero centrale, costituito dall'apparato escretore della pulce, contornato da un anello rossastro (eritematoso) e/o giallastro se alla lesione si \u00e8 aggiunta una infezione batterica o da altro microrganismo. In questa fase il soggetto potr\u00e0 avvertire prurito e dolore nella zona interessata dalla parassitosi.\nTerapia.\nIl trattamento si basa sulla eradicazione del corpo estraneo con strumento idoneo, ad es. pinzette o ago sterile, dopo aver applicato sulla parte interessata etere o cloroformio o benzine. Nei casi pi\u00f9 difficili pu\u00f2 essere utile effettuare una incisione con bisturi della cute circostante. \u00c8 comunque necessario porre attenzione a non incidere l'addome dell'animale da cui potrebbero fuoriuscire larve ancora in gestazione. Nel caso di infestazione multipla pu\u00f2 essere utile la somministrazione orale di ivermectina (o Abamectina), niridazolo o similari, che possono favorire la riduzione della flogosi nella zona infetta, facilitando l'estrazione del corpo estraneo.\nRisultati di buon rilievo sono stati ottenuti anche con applicazione topica, per 12-24 ore, di vaselina salicilata al 20%, che causa la morte del parassita rendendone pi\u00f9 agevole l'estrazione.\nDiagnosi differenziale.\nPu\u00f2 essere posta diagnosi differenziale con forme di aspetto similare quali ad esempio verruche, granuloma da corpo estraneo (come la puntura di spina vegetale o animale), patereccio, esostosi, paronichia batterica/micotica, cisti mixoidi, dermatite bollosa, miasi causate da larve di ditteri. Un parametro essenziale per la diagnosi differenziale \u00e8 la permanenza o l'effettuazione di un viaggio nelle aree endemiche.\nAree endemiche.\nLe zone notoriamente conosciute come endemiche, sono l'Africa subsahariana, i Caraibi, il Sud America, il Centro America e l'India.\nPrevenzione.\nLa \"Tunga penetrans\" (pulce penetrante) insieme alle \"Xenopsylla cheopis\" (pulce della peste) e \"Pulex irritans\" (pulce umana) sono le specie che rivestono maggiore importanza eziopatologica per l'uomo. \nLa \"Tunga\" pu\u00f2 compiere balzi non pi\u00f9 alti di 20\u201330\u00a0cm, per cui le zone del corpo a pi\u00f9 alto rischio di contatto sono le estremit\u00e0 inferiori. Negli spostamenti in zone endemiche, una buona prevenzione consiste essenzialmente nell'indossare scarpe chiuse e nell'uso congiunto di prodotti repellenti per gli insetti."}
{"id": "2606428", "revid": "287204", "url": "https://it.wikipedia.org/wiki?curid=2606428", "title": "Ch\u00e9zy", "text": ""}
{"id": "2606430", "revid": "111349858", "url": "https://it.wikipedia.org/wiki?curid=2606430", "title": "Torre de' Dardanoni", "text": "Torre de' Dardanoni (in dialetto lodigiano \"La Tur\") \u00e8 una cascina compresa nel comune di Lodi, posta alcuni chilometri ad ovest della citt\u00e0. Fino al 1841 costituiva un comune autonomo.\nStoria.\nSecondo lo storico locale Giovanni Agnelli, la cascina deriva dalla trasformazione di un antico castello di propriet\u00e0 della famiglia lodigiana dei Dardanoni, mentre il Lang\u00e9 vi legge una variazione rurale della tipologia della villa seicentesca con facciata simmetrica inquadrata da due avancorpi laterali.\nNel 1643 il proprietario, conte Pietro Petraccino Maraschi, fece allestire un piccolo oratorio dedicato a Sant'Anna nell'avancorpo occidentale; nel 1771 un suo omonimo discendente fece erigere un ulteriore oratorio dedicato a San Giacomo lungo la strada per Lodi, ad alcune centinaia di metri di distanza.\nAmministrativamente Torre de' Dardanoni costituiva un comune autonomo, al quale appartenevano anche le localit\u00e0 di Castello de' Roldi, C\u00e0 del Prestera e Pizzafuma.\nAl censimento del 1805 il comune contava 163 abitanti.\nDopo un'effimera annessione alla citt\u00e0 di Lodi in et\u00e0 napoleonica (1809) e il successivo ripristino dell'autonomia (1816), Torre de' Dardanoni fu aggregata nel 1841 ai Chiosi di Porta Regale, uno dei 3 comuni (\"Chiosi\") che costituivano il suburbio lodigiano.\nAttualmente, in seguito allo spopolamento delle aree rurali, Torre de' Dardanoni \u00e8 disabitata e in rovina."}
{"id": "2606431", "revid": "287204", "url": "https://it.wikipedia.org/wiki?curid=2606431", "title": "Akoda", "text": " \nAkoda \u00e8 una suddivisione dell'India, classificata come \"nagar panchayat\", di 11.034 abitanti, situata nel distretto di Bhind, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 26\u00b0 33' 05 N e 78\u00b0 53' 12 E.\nSociet\u00e0.\nEvoluzione demografica.\nAl censimento del 2001 la popolazione di Akoda assommava a 11.034 persone, delle quali 6.073 maschi e 4.961 femmine. I bambini di et\u00e0 inferiore o uguale ai sei anni assommavano a 1.957, dei quali 1.040 maschi e 917 femmine. Infine, coloro che erano in grado di saper almeno leggere e scrivere erano 6.185, dei quali 4.103 maschi e 2.082 femmine."}
{"id": "2606433", "revid": "729019", "url": "https://it.wikipedia.org/wiki?curid=2606433", "title": "SU-14", "text": "Il SU-14 fu un SPG (semovente d'artiglieria) pesante sovietico, costruito sullo scafo di un T-35. La variante SU-14-1 del 1936 aveva un cannone B-10 da 152,4\u00a0mm (chiamato anche modello 1935) navale che poteva sparare proiettili da 43,5\u00a0kg fino a 20\u00a0km. La corazzatura era spessa dai 20 ai 30\u00a0mm. La sua utilit\u00e0 principale e il motivo della commissione era quello di perfezionare l'artiglieria campale: la dotazione delle artiglierie era ottima, ma si puntava all'aumentare la velocit\u00e0 di marcia e di messa in batteria dei pezzi pi\u00f9 pesanti. L'idea era giustificata, ma la scarsa occultabilit\u00e0 del mastodontico mezzo in campo aperto portarono all'abbandono del progetto dopo che le linee di produzione avevano fornito appena 2 esemplari. Questi furono inseriti in postazioni preparate sul Mar Baltico e utilizzati come pezzi d'artiglieria costiera."}
{"id": "2606436", "revid": "348618", "url": "https://it.wikipedia.org/wiki?curid=2606436", "title": "Tito &quot;El Bambino&quot;", "text": ""}
{"id": "2606441", "revid": "287204", "url": "https://it.wikipedia.org/wiki?curid=2606441", "title": "Ambada", "text": " \nAmbada \u00e8 una suddivisione dell'India, classificata come \"census town\", di 6.895 abitanti, situata nel distretto di Chhindwara, nello stato federato del Madhya Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 22\u00b0 12' 04 N e 78\u00b0 41' 20 E.\nSociet\u00e0.\nEvoluzione demografica.\nAl censimento del 2001 la popolazione di Ambada assommava a 6.895 persone, delle quali 3.703 maschi e 3.192 femmine. I bambini di et\u00e0 inferiore o uguale ai sei anni assommavano a 580, dei quali 311 maschi e 269 femmine. Infine, coloro che erano in grado di saper almeno leggere e scrivere erano 4.812, dei quali 2.885 maschi e 1.927 femmine."}
{"id": "2606443", "revid": "166020", "url": "https://it.wikipedia.org/wiki?curid=2606443", "title": "Kernel Linux", "text": ""}
{"id": "2606446", "revid": "92723", "url": "https://it.wikipedia.org/wiki?curid=2606446", "title": "Bamboli del Campo Incantato", "text": ""}
{"id": "2606448", "revid": "253269", "url": "https://it.wikipedia.org/wiki?curid=2606448", "title": "Odile Rodin", "text": "Biografia.\nCresciuta in una famiglia della borghesia lionese di ambiente medico, fu interprete fra il 1955 e il 1956 di due film, \"Ragazze folli\" di Marc All\u00e9gret, e \"Si Paris nous \u00e9tait cont\u00e9\" di Sacha Guitry. Interpret\u00f2 inoltre il ruolo di Marinette nella commedia teatrale \"Fabien\" di Marcel Pagnol, la cui prima rappresentazione fu messa in scena il 28 settembre 1956 al Th\u00e9\u00e2tre des Bouffes-Parisiens.\nIl suo matrimonio con Rubirosa fu celebrato quando aveva diciannove anni, il 27 ottobre 1956, nel comune di Sonchamp, in Seine-et-Oise. Dopo la morte di Rubirosa per un incidente d'auto, la Rodin spar\u00ec dalla scene e dalle cronache mondane, stabilendosi a Rio de Janeiro. All'attrice \u00e8 stata attribuita una relazione con il figlio di Aristotele Onassis, Alexandre."}
{"id": "2606449", "revid": "228587", "url": "https://it.wikipedia.org/wiki?curid=2606449", "title": "Glenfield", "text": ""}
{"id": "2606450", "revid": "767487", "url": "https://it.wikipedia.org/wiki?curid=2606450", "title": "Luigi Pagana", "text": "Carriera.\nInizia la propria carriera nel San Paolo Pisa come giocatore, per poi arrivare nel 2000 ad allenare lo stesso San Paolo Pisa come allenatore della prima squadra con cui giunge alla serie A vincendo i play-off nella stagione 2002-03. \nNel 2004 frequenta il corso a Coverciano e consegue l'abilitazione ad allenatore di calcio a 5 di primo livello. Viene quindi ingaggiato dal : al secondo tentativo centra la promozione in serie A e la vittoria della Coppa Italia. Al termine della stagione inoltre gli viene assegnato il premio \"Le ali della vittoria\" come miglior allenatore di calcio a 5 italiano. Resta sulla panchina cesenate anche la stagione successiva in Serie A ma il suo Romagna (nuova denominazione del Cesena) conclude la stagione all'ultimo posto, retrocedendo in Serie A2. Nel 2007 viene chiamato ad allenare l'Arzignano Grifo ma divergenze con la societ\u00e0 mettono termine al rapporto prima della naturale scadenza.\nDal 2008 al 2010 al San Giorgio nella stagione 2008/2009 ha affrontato play-off e \"final eight\" di coppa Italia di A2 mentre nella stagione 2009-2010 ha raggiunto la salvezza tramite play-out.\nDalla stagione 2010-11 allena per tre stagioni il Venezia, vincendo prima il campionato di serie A2 e quindi raggiungendo in entrambi i campionati successivi i play-out di serie A, che vince il primo anno sconfiggendo il Fiumicino ma venendo sconfitto l'anno seguente contro il Napoli. \nLa stagione successiva si accorda con la societ\u00e0 veneziana della Fenice C5 militante nel campionato regionale di serie C1."}
{"id": "2606456", "revid": "149727", "url": "https://it.wikipedia.org/wiki?curid=2606456", "title": "Torre dei Dardanoni", "text": ""}
{"id": "2606458", "revid": "2188887", "url": "https://it.wikipedia.org/wiki?curid=2606458", "title": "Campionati mondiali di tiro con l'arco", "text": "I Campionati mondiali di tiro con l'arco (\"World Archery Championships\") sono una manifestazione internazionale di tiro con l'arco organizzata dalla FITA, che si tiene con cadenza biennale dal 1931."}
{"id": "2606460", "revid": "767487", "url": "https://it.wikipedia.org/wiki?curid=2606460", "title": "Glenfield (Dakota del Nord)", "text": "Glenfield \u00e8 un centro abitato (\"city\") degli Stati Uniti d'America, situato nella Contea di Foster, nello Stato del Dakota del Nord. Nel censimento del 2000 la popolazione era di 134 abitanti. La citt\u00e0 \u00e8 stata fondata nel 1912.\nGeografia fisica.\nSecondo i rilevamenti dell'United States Census Bureau, la localit\u00e0 di Glenfield si estende su una superficie di 0,30\u00a0km\u00b2, tutti occupati da terre.\nPopolazione.\nSecondo il censimento del 2000, a Glenfield vivevano 134 persone, ed erano presenti 38 gruppi familiari. La densit\u00e0 di popolazione era di 402 ab./km\u00b2. Nel territorio comunale si trovavano 59 unit\u00e0 edificate. Per quanto riguarda la composizione etnica degli abitanti, il 97,76% era bianco e il 2,24% apparteneva a due o pi\u00f9 razze.\nPer quanto riguarda la suddivisione della popolazione in fasce d'et\u00e0, il 26,1% era al di sotto dei 18, il 5,2% fra i 18 e i 24, il 22,4% fra i 25 e i 44, il 23,9% fra i 45 e i 64, mentre infine il 22,4% era al di sopra dei 65 anni di et\u00e0. L'et\u00e0 media della popolazione era di 40 anni. Per ogni 100 donne residenti vivevano 88,7 maschi."}
{"id": "2606463", "revid": "101175", "url": "https://it.wikipedia.org/wiki?curid=2606463", "title": "David De Gea", "text": ""}
{"id": "2606464", "revid": "287204", "url": "https://it.wikipedia.org/wiki?curid=2606464", "title": "Ashta", "text": " \nAshta \u00e8 una suddivisione dell'India, classificata come \"municipality\", di 39.773 abitanti, situata nel distretto di Sehore, nello stato federato del Madhya Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 23\u00b0 01' 22 N e 76\u00b0 43' 40 E.\nSociet\u00e0.\nEvoluzione demografica.\nAl censimento del 2001 la popolazione di Ashta assommava a 39.773 persone, delle quali 20.813 maschi e 18.960 femmine. I bambini di et\u00e0 inferiore o uguale ai sei anni assommavano a 6.763, dei quali 3.512 maschi e 3.251 femmine. Infine, coloro che erano in grado di saper almeno leggere e scrivere erano 25.195, dei quali 14.671 maschi e 10.524 femmine."}
{"id": "2606465", "revid": "28592", "url": "https://it.wikipedia.org/wiki?curid=2606465", "title": "Cornegliano Bertario", "text": ""}
{"id": "2606470", "revid": "782789", "url": "https://it.wikipedia.org/wiki?curid=2606470", "title": "Episodi di 30 Rock (quarta stagione)", "text": "La quarta stagione di \"30 Rock\" \u00e8 andata in onda sul network americano NBC dal 15 ottobre 2009 al 20 maggio 2010.\nIn Italia la serie va in onda dal 4 luglio 2011 sul canale satellitare Sky Uno, dal 21 agosto 2011 verr\u00e0 trasmessa in chiaro da Rai 4."}
{"id": "2606482", "revid": "287204", "url": "https://it.wikipedia.org/wiki?curid=2606482", "title": "Aron (India)", "text": " \nAron \u00e8 una suddivisione dell'India, classificata come \"nagar panchayat\", di 21.230 abitanti, situata nel distretto di Guna, nello stato federato del Madhya Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 24\u00b0 24' 20 N e 77\u00b0 25' 11 E.\nSociet\u00e0.\nEvoluzione demografica.\nAl censimento del 2001 la popolazione di Aron assommava a 21.230 persone, delle quali 11.211 maschi e 10.019 femmine. I bambini di et\u00e0 inferiore o uguale ai sei anni assommavano a 3.730, dei quali 1.927 maschi e 1.803 femmine. Infine, coloro che erano in grado di saper almeno leggere e scrivere erano 10.843, dei quali 6.697 maschi e 4.146 femmine."}
{"id": "2606484", "revid": "486946", "url": "https://it.wikipedia.org/wiki?curid=2606484", "title": "Gonfalone di Milano", "text": ""}
{"id": "2606486", "revid": "27280723", "url": "https://it.wikipedia.org/wiki?curid=2606486", "title": "Shin'ei Doga", "text": ""}
{"id": "2606487", "revid": "355597", "url": "https://it.wikipedia.org/wiki?curid=2606487", "title": "Dublin City F.C.", "text": ""}
{"id": "2606490", "revid": "834", "url": "https://it.wikipedia.org/wiki?curid=2606490", "title": "Huey Lewis &amp; The News", "text": ""}
{"id": "2606491", "revid": "287204", "url": "https://it.wikipedia.org/wiki?curid=2606491", "title": "Cehegin", "text": ""}
{"id": "2606492", "revid": "287204", "url": "https://it.wikipedia.org/wiki?curid=2606492", "title": "Antari", "text": " \nAntari \u00e8 una suddivisione dell'India, classificata come \"nagar panchayat\", di 9.534 abitanti, situata nel distretto di Gwalior, nello stato federato del Madhya Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 26\u00b0 04' 48 N e 78\u00b0 12' 19 E.\nSociet\u00e0.\nEvoluzione demografica.\nAl censimento del 2001 la popolazione di Antari assommava a 9.534 persone, delle quali 5.061 maschi e 4.473 femmine. I bambini di et\u00e0 inferiore o uguale ai sei anni assommavano a 1.554, dei quali 824 maschi e 730 femmine. Infine, coloro che erano in grado di saper almeno leggere e scrivere erano 5.089, dei quali 3.337 maschi e 1.752 femmine."}
{"id": "2606501", "revid": "709565", "url": "https://it.wikipedia.org/wiki?curid=2606501", "title": "Campionati mondiali di vela", "text": "I Campionati mondiali di vela (\"Sailing World Championships\") sono una manifestazione internazionale di vela organizzata dalla ISAF (\"Federazione Internazionale della Vela\") dal 2003. Nel 2014 si \u00e8 disputata la IV edizione.\nI campionati mondiali unificati di vela si tengono con una cadenza quadriennale ed assegnano titoli solo per le classi olimpiche. Essi costituiscono il primo e pi\u00f9 importante evento di qualificazione ai successivi Giochi Olimpici. A partire dal 2014, si svolgono due anni prima dei Giochi Olimpici invece che nell'anno preolimpico. \nQuesto evento \u00e8 l'unico in cui sono contemporaneamente assegnati i titoli mondiali delle varie classi olimpiche. Negli altri anni, invece, ogni classe velica organizza, in sedi e luoghi diversi, i propri campionati mondiali di classe.\nWorld Windsurfing Championships.\nGli RS:X World Championships (o anche World Windsurfing Championships), sempre organizzati dalla ISAF, sono invece la competizione mondiale per la classe Mistral del Windsurf, si disputano con cadenza annuale.\nGiova precisare che lo sport olimpico del windsurf nel corso degli anni ha cambiato varie configurazioni dell'imbarcazione e anche nome, nel dettaglio:"}
{"id": "2606502", "revid": "834", "url": "https://it.wikipedia.org/wiki?curid=2606502", "title": "The Power of Love (Huey Lewis &amp; The News)", "text": ""}
{"id": "2606505", "revid": "287204", "url": "https://it.wikipedia.org/wiki?curid=2606505", "title": "Amlai", "text": " \nAmlai \u00e8 una suddivisione dell'India, classificata come \"census town\", di 30.292 abitanti, situata nel distretto di Shahdol, nello stato federato del Madhya Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 23\u00b0 12' 48 N e 81\u00b0 35' 26 E.\nSociet\u00e0.\nEvoluzione demografica.\nAl censimento del 2001 la popolazione di Amlai assommava a 30.292 persone, delle quali 15.955 maschi e 14.337 femmine. I bambini di et\u00e0 inferiore o uguale ai sei anni assommavano a 4.563, dei quali 2.279 maschi e 2.284 femmine. Infine, coloro che erano in grado di saper almeno leggere e scrivere erano 19.610, dei quali 11.873 maschi e 7.737 femmine."}
{"id": "2606506", "revid": "290023", "url": "https://it.wikipedia.org/wiki?curid=2606506", "title": "Ippolit Monighetti", "text": "Di origine ticinese, lavor\u00f2 essenzialmente per la famiglia Romanov. \nMonighetti frequent\u00f2 l'Universit\u00e0 statale di Arti e Industria Stroganov di Mosca e successivamente studi\u00f2 all'Accademia Russa di Belle Arti sotto Alexander Brullov, immatricolandosi nel 1839 con una medaglia d'oro. I suoi lunghi viaggi in Egitto e Italia durante gli anni Quaranta dell'Ottocento determinarono in lui un grande interesse nell'architettura di \"revival\".\nMonighetti inizi\u00f2 la propria carriera come architetto di tendenza disegnando una serie di ville a Tsarskoe Selo, di cui le pi\u00f9 degne di nota erano quelle per la Principessa Yusupov e il Principe Bagration. Nel 1850, ricevette la commissione da parte di Nicola I di Russia di progettare un bagno turco nel parco del Palazzo di Caterina con le fattezze di una piccola moschea. Durante gli anni Sessanta dell'Ottocento, venne incaricato della rimessa a nuovo di diverse stanza del Palazzo stesso.\nForte del successo riscosso a Tsarskoe Selo, Monighetti venne interpellato da Alessandro II per progettare la propria residenza estiva a Livadiya, Crimea. Delle sue strutture crimee, resta attualmente in piedi solamente la chiesa neobizantina del Livadia Palace. Cur\u00f2 anche il rinnovamento degli yacht imperiali \"Livadia\" e \"Derzhava\".\nDurante gli anni Settanta, Monighetti cur\u00f2 invece i nuovi interni di Palazzo Skierniewice (nelle vicinanze di Varsavia), Palazzo Ani\u010dkov e Palazzo Jusupov (entrambi a San Pietroburgo). Negli ultimi anni della sua vita, Monighetti si interess\u00f2 anche al Revival russo. Questo nuovo stile trov\u00f2 applicazione nel Museo Politecnico di Mosca, nella chiesa russa di Vevey, Svizzera, e nel sepolcro per il figlio illegittimo di Alessandro II a Tsarskoe Selo."}
{"id": "2606512", "revid": "287204", "url": "https://it.wikipedia.org/wiki?curid=2606512", "title": "Amla", "text": " \nAmla \u00e8 una suddivisione dell'India, classificata come \"municipality\", di 29.553 abitanti, situata nel distretto di Betul, nello stato federato del Madhya Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 21\u00b0 56' 48 N e 78\u00b0 07' 52 E.\nSociet\u00e0.\nEvoluzione demografica.\nAl censimento del 2001 la popolazione di Amla assommava a 29.553 persone, delle quali 15.409 maschi e 14.144 femmine. I bambini di et\u00e0 inferiore o uguale ai sei anni assommavano a 3.657, dei quali 1.911 maschi e 1.746 femmine. Infine, coloro che erano in grado di saper almeno leggere e scrivere erano 22.655, dei quali 12.742 maschi e 9.913 femmine."}
{"id": "2606519", "revid": "124004970", "url": "https://it.wikipedia.org/wiki?curid=2606519", "title": "Gennaro Bellelli", "text": "Biografia.\nApparteneva alla illustre famiglia dei Bellelli; il padre Gaetano Bellelli de Angelis (1780 - 1838) era stato creato barone il 24 dicembre 1811 da Gioacchino Murat, titolo poi passato ai suoi discendenti.\nDevoto alle idee liberali, ebbe notevoli contrasti con il governo borbonico che lo portarono alla prigionia e poi all'esilio. Deputato di Salerno nel Parlamento napoletano del 1848, fu costretto a trasferirsi con la famiglia a Firenze per ben dieci anni, fino all'unit\u00e0 d'Italia.\nDestinato dapprima alla carica di direttore generale delle poste, dei telegrafi e delle strade ferrate nelle provincie meridionali, esercit\u00f2 questo incarico dal settembre 1860 fino al 19 marzo 1861, quando tale ufficio fu soppresso.\nVenne quindi eletto al Senato del Regno (Italia), di cui fu anche segretario.\nSposato con Laure Degas, zia del pittore Edgar Degas, ebbe da lei due figlie: Giovanna e Giulia. Fu immortalato dal suo nipote acquisito nel celebre ritratto \"La famiglia Bellelli\", accanto a moglie e figlie."}
{"id": "2606530", "revid": "287204", "url": "https://it.wikipedia.org/wiki?curid=2606530", "title": "Jose David De Gea", "text": ""}
{"id": "2606538", "revid": "1305772", "url": "https://it.wikipedia.org/wiki?curid=2606538", "title": "Pneumonia", "text": ""}
{"id": "2606539", "revid": "1494169", "url": "https://it.wikipedia.org/wiki?curid=2606539", "title": "Knack", "text": ""}
{"id": "2606544", "revid": "1728", "url": "https://it.wikipedia.org/wiki?curid=2606544", "title": "Beato Giovanni Saziari", "text": ""}
{"id": "2606548", "revid": "729019", "url": "https://it.wikipedia.org/wiki?curid=2606548", "title": "Farman F.222", "text": "Il Farman F.222, poi SNCAC NC.233, era un bombardiere pesante quadrimotore ad ala alta progettato ed inizialmente prodotto dall'azienda francese Soci\u00e9t\u00e9 des avions Henri &amp; Maurice Farman ed in seguito, dopo la nazionalizzazione delle aziende aeronautiche francesi, dalla Soci\u00e9t\u00e9 nationale de constructions a\u00e9ronautiques du Centre (SNCAC) tra la fine degli anni trenta e l'inizio dei quaranta.\nEvoluzione dell'originario F.220, ne condivideva l'impostazione generale caratterizzata dalle forme squadrate, dall'ala di grande spessore montata alta e controventata e dalla collocazione dei motori tra i montanti alari in configurazione traente-spingente ed introducendo un carrello d'atterraggio retrattile negli elementi anteriori.\nEntrato in servizio alla fine degli anni trenta costitu\u00ec, allo scoppio della seconda guerra mondiale, il pi\u00f9 moderno velivolo da bombardamento pesante in dotazione all'Arm\u00e9e de l'air, l'aeronautica militare francese, venendo intensamente impiegato contro le forze tedesche della Wehrmacht durante le fasi della campagna di Francia.\nUn singolo Farman 223.4 della Marina Francese il 7 giugno 1940 compie la prima incursione alleata su Berlino."}
{"id": "2606552", "revid": "121077314", "url": "https://it.wikipedia.org/wiki?curid=2606552", "title": "Strage di Falzano", "text": "La strage di Falzano fu un eccidio compiuto dalle truppe naziste il 27 giugno 1944, nei pressi di Falzano, localit\u00e0 situata nel comune di Cortona, in provincia di Arezzo.\nStoria.\nIl 26 giugno 1944 una pattuglia tedesca, formata da tre soldati, comp\u00ec una razzia nei pressi di una fattoria. Poco dopo, tale pattuglia fu intercettata da un gruppo di partigiani. Ne nacque uno scontro a fuoco, che cost\u00f2 la vita a due dei soldati e port\u00f2 al ferimento del terzo. Quest'ultimo, tuttavia, riusc\u00ec a fuggire e a raggiungere un ponte vicino, dove si trovava un gruppo di genieri dell'esercito tedesco. Costoro appartenevano all'818\u00b0 \"Battaglione Pionieri di Montagna\" della Wehrmacht, posto a guardia di un gruppo di civili incaricati della riparazione del ponte medesimo.\nAvvertiti dell'agguato, il gruppo di soldati mosse immediatamente in direzione di Falzano. Lungo la strada, venne ucciso un giovane del luogo e la sua casa venne data alle fiamme.\nA questo punto il gruppo tedesco entr\u00f2 nuovamente in contatto coi partigiani, che riuscirono a bloccarli per la notte.\nIl mattino seguente il gruppo nazista ripart\u00ec in direzione di Falzano. Lungo il percorso, vennero uccise altre tre persone, mentre undici furono catturate e successivamente rinchiuse in un'abitazione precedentemente data alle fiamme. A questo punto la casa fu fatta esplodere e solo un giovane allora quindicenne, Gino Massetti, riusc\u00ec miracolosamente a salvarsi grazie ad una trave caduta poco prima dello scoppio che lo ripar\u00f2 dall'esplosione. Altre due persone furono passate per le armi nel corso della giornata.\nProcesso.\nIl 16 febbraio 2004 il Tribunale militare di La Spezia rinvi\u00f2 a giudizio l'ex maggiore Herbert Stommel, 88 anni, gi\u00e0 comandante del reparto pionieri di montagna, responsabile del massacro, e Josef Scheungraber, all'epoca sottufficiale dello stesso battaglione. Nel processo il Comune di Cortona e la provincia di Arezzo si sono costituite parti civili.\nGli imputati furono condannati all'ergastolo nel 2006, sentenza confermata poi dal Tribunale militare d'appello di Roma, nel novembre del 2007.\nNel 2008 anche il Tribunale militare di Monaco di Baviera condann\u00f2 i due all'ergastolo."}
{"id": "2606561", "revid": "834", "url": "https://it.wikipedia.org/wiki?curid=2606561", "title": "Dj Quik", "text": ""}
{"id": "2606564", "revid": "20768", "url": "https://it.wikipedia.org/wiki?curid=2606564", "title": "Beirut (gruppo musicale)", "text": "I Beirut sono un gruppo musicale statunitense nato nel 2006 dal progetto musicale solista di Zachary Francis Condon (nativo di Santa Fe, Nuovo Messico), che si \u00e8 evoluto, in seguito, in una band guidata dallo stesso Condon. I loro primi concerti sono del maggio 2006, eseguiti per promuovere l'uscita del loro album di debutto \"Gulag Orkestar\".\nLa loro musica combina elementi del folk dell'Europa dell'Est con la musica pop e indie rock occidentale.\nStoria.\nPrimi anni.\nZach Condon \u00e8 nato ad Albuquerque (Nuovo Messico) il 13 febbraio 1986. Ha frequentato la High School di Santa Fe, che ha per\u00f2 abbandonato all'et\u00e0 di 16 anni. L'esperienza che gli cambia la vita \u00e8 un viaggio in Europa che fa a 17 anni assieme a suo fratello maggiore Ryan. L\u00ec viene a conoscenza della musica folk balcanica. Questa scoperta e l'ascolto approfondito di world music si \u00e8 rivelata determinante per lo sviluppo del suono dei Beirut.\n\"Gulag Orkestar\".\nAl suo ritorno dall'Europa, Condon si iscrisse all'Universit\u00e0 del Nuovo Messico, dove studi\u00f2 il portoghese e la fotografia. Condon, in questo periodo, registr\u00f2 da solo, nella sua camera da letto, la maggior parte del materiale poi utilizzato per \"Gulag Orkestar\", per poi andare in studio per finire l'album con l'assistenza di Jeremy Barnes (Neutral Milk Hotel, A Hawk and a Hacksaw) e Heather Trost (A Hawk and a Hacksaw), che divennero i primi membri della band Beirut.\nForte delle registrazioni, Condon firm\u00f2 per la Ba Da Bing! Records. \"Gulag Orkestar\" venne pubblicato nel maggio 2006. Condon reclut\u00f2 alcuni amici per suonare la sua musica dal vivo e cos\u00ec nacquero i Beirut.\nIl primo video ufficiale dei Beirut, \u00e8 stato della canzone \"Elephant Gun\". Il video \u00e8 stato diretto da Alma Har'el. Il secondo video, realizzato per la canzone \"Postcards from Italy\", \u00e8 stato diretto sempre da Alma Har'el ed \u00e8 stato pubblicato in seguito. Lauren Tafuri \u00e8 stata la costumista per entrambi questi video.\nIl 2007 vede la prima pubblicazione della band al completo con l'EP \"Lon Gisland\".\n\"The Flying Club Cup\".\nIl secondo album dei Beirut,\"The Flying Club Cup,\" \u00e8 stato registrato in gran parte improvvisando in uno studio di registrazione ad Albuquerque e completato nello studio di registrazione degli Arcade Fire in Qu\u00e9bec. La musica dell'album ha una influenza francese a causa dell'interesse di Condon per le chanson francesi durante la sua registrazione. Condon ha citato come influenze cantanti francesi e belgi, Jacques Brel, Serge Gainsbourg e Yves Montand. Egli ha inoltre espresso interesse per i film e per la cultura francese, in generale sostenendo che questa era la ragione principale che lo ha portato a viaggiare per l'Europa. La notizia dell'uscita di \"The Flying Club Cup\" \u00e8 trapelata su Internet nel mese di agosto 2007, prima di essere ufficialmente pubblicato nell'ottobre seguente. Nel settembre del 2007 il gruppo ha realizzato un take-away show girato da Vincent Moon di una loro sessione acustica.\n\"March of the Zapotec\".\nIl 3 aprile 2008, i Beirut hanno annullato un tour europeo gi\u00e0 annunciato in precedenza per l'estate. Condon ha spiegato la cancellazione del tour in un post sul sito ufficiale dei Beirut, affermando di voler essere certo che ogni show fosse \"il meglio umanamente possibile\". Successivamente Condon ha riferito di stare lavorando ad un terzo album. Questo album si materializz\u00f2 come un doppio EP \"March of the Zapotec/Holland\". Nati rispettivamente da un recente viaggio di Condon a Oaxaca (\"March of the Zapotec\") e da una raccolta di brani sotto il nome di \"Realpeople\" di stampo elettronico (\"Holland\").\nIl 6 febbraio 2009 i Beirut hanno presentato le loro canzoni al loro debutto televisivo negli Stati Uniti al \"Late Show\" di David Letterman, eseguendo \"A Sunday's Smile\".\n\"The Rip Tide\".\nIl 30 luglio 2011 i Beirut pubblicano il loro quarto album \"The Rip Tide\" (registrato l'inverno precedente a New York) dall'etichetta, di propriet\u00e0 dello stesso Condon, Pompeii Records.\nIl disco contiene nove nuovi brani, incluso il singolo \"East Harlem\" che la band ha deciso di mettere in streaming gratuito (accompagnato successivamente su disco dalla B-side \"Goshen\").\nA detta di critici e colleghi musicisti, quest'album differisce dalle produzioni precedenti per le sonorit\u00e0 pi\u00f9 vicine al classico pop americano pur sempre mantenendo vivo lo stile unico e peculiare dei Beirut.\n\"No No No\".\nDopo 4 anni dalla pubblicazione di \"The Rip Tide\" , esce l'11 settembre 2015 il nuovo album dei Beirut intitolato \"No no no\".\nLo stile della band \u00e8 fresco e rinnovato, intraprendendo di fatto un nuovo percorso musicale. Ci si allontana dalle sonorit\u00e0 prettamente balcaniche per lasciare spazio a strumenti quali percussioni e pianoforte, senza per\u00f2 mai tralasciare la particolarit\u00e0 del suono che da sempre li contraddistingue.\nZach Condon ha spiegato come questo lungo periodo di vuoto musicale fosse dovuto a vicende personali, quali problemi fisici e un divorzio, che hanno turbato il suo animo ed impedito la vena musicale. Ha confessato infatti di non esser riuscito in questo periodo a scrivere musica che fosse realmente nuova e non uno strascico dell'album \"The Rip Tide\".\nSempre nel 2015 sono iniziati una serie di tour in tutto il mondo che, assieme al nuovo album, hanno segnato una rinascita dei Beirut.\n\"Gallipoli\".\nIl 22 ottobre 2018, Condon annuncia l'uscita di un nuovo album a firma Beirut ed in contemporanea rilascia il singolo \"Gallipoli\", dal nome della citt\u00e0 italiana, situata in Salento, dove Condon ha scritto il brano.\nL'album verr\u00e0 pubblicato il 1\u00ba febbraio 2019 e, come \u00e8 ormai solito per il gruppo, prende il nome del brano di lancio, ovvero \"Gallipoli\". Seguir\u00e0 un tour mondiale che toccher\u00e0 le Americhe e l'Europa a partire dal 10 febbraio 2019.\nNel gennaio 2019 viene anche diffuso il singolo \"Landslide\", che fa seguito a \"Corfu\", datato ottobre 2018.\nMusicisti.\nCondon suona principalmente la tromba, il flicorno e l'ukulele non essendo in grado di suonare la chitarra a causa di un infortunio al polso che ha impedito alla sua mano di aderire pienamente attorno al manico di una chitarra. Inoltre suona mandolino, fisarmonica e varii tipi di tastiere.\nLa formazione attuale durante i live consiste generalmente in Condon accompagnato da Nick Petree (batteria/percussioni/melodica), Paul Collins (basso/contrabbasso), Kelly Pratt (tromba/euphonium/glockenspiel), Ben Lanz (trombone/tuba/glockenspiel) e Aaron Arntz (piano/keyboards)."}
{"id": "2606566", "revid": "834", "url": "https://it.wikipedia.org/wiki?curid=2606566", "title": "Blaqkout", "text": ""}
{"id": "2606567", "revid": "79227", "url": "https://it.wikipedia.org/wiki?curid=2606567", "title": "Ponte della Libert\u00e0 (disambigua)", "text": ""}
{"id": "2606578", "revid": "834", "url": "https://it.wikipedia.org/wiki?curid=2606578", "title": "Blood, Sweat and Towers", "text": ""}
{"id": "2606580", "revid": "834", "url": "https://it.wikipedia.org/wiki?curid=2606580", "title": "The Mercy Killers", "text": ""}
{"id": "2606582", "revid": "287204", "url": "https://it.wikipedia.org/wiki?curid=2606582", "title": "Jan Ksawery Kaniewski", "text": "Biografia.\nJan Ksawery Kaniewski fu pittore, creatore di molti ritratti, dipinti storici e biblici. \nBiografia.\nStudi\u00f2 al Liceo di Krzemieniec, dove ha ricevuto le prime lezioni di disegno e pittura con Giuseppe Pitschmann. Nel periodo 1827-1833 frequent\u00f2 l'Accademia di Belle Arti di San Pietroburgo. Dopo la laurea con il titolo di \"artista libero\", grazie a una borsa di studio del governo, si rec\u00f2 a Roma, dove giunse nel novembre del 1833.\nA Roma, divenne famoso per il ritratto di papa Gregorio XVI che lo zar di Russia Nicola I gli commission\u00f2. In quel periodo esegu\u00ec anche il ritratto del cavaliere Gaetano Moroni. Fu anche membro della Congregazione dei Virtuosi al Pantheon.\nDurante il 1842-1846 fu di nuovo a San Pietroburgo. Nel 1845, per il suo quadro \"Ritratto del maresciallo Ivan Paskievi\u010d\", si guadagn\u00f2 il titolo di accademico. Nel 1846 si trasfer\u00ec a Varsavia. Negli anni successivi (1858-1864) fu direttore dell'Universit\u00e0. Nel 1860 fu uno degli organizzatori della Societ\u00e0 per l'incoraggiamento delle arti. \nFu autore di numerosi ritratti di membri della famiglia imperiale e dignitari del regno polacco."}
{"id": "2606593", "revid": "834", "url": "https://it.wikipedia.org/wiki?curid=2606593", "title": "Blut, Schwei\u00df und Tr\u00e4nen", "text": ""}
{"id": "2606601", "revid": "1305772", "url": "https://it.wikipedia.org/wiki?curid=2606601", "title": "Maip\u00fa", "text": ""}
{"id": "2606605", "revid": "170423", "url": "https://it.wikipedia.org/wiki?curid=2606605", "title": "Fort Wayne Pistons 1949-1950", "text": "La stagione 1949-50 dei Fort Wayne Pistons fu la 1\u00aa nella NBA per la franchigia.\nI Fort Wayne Pistons arrivarono terzi nella \"Central Division\" con un record di 40-28. Nei play-off, dopo aver vinto il \"tie-breaker\" con i Chicago Stags, vinsero la semifinale di division con i Rochester Royals (2-0), perdendo poi nella finale di division con i Minneapolis Lakers (2-0)."}
{"id": "2606608", "revid": "834", "url": "https://it.wikipedia.org/wiki?curid=2606608", "title": "Doomsday Rock'n'Roll", "text": ""}
{"id": "2606610", "revid": "61051", "url": "https://it.wikipedia.org/wiki?curid=2606610", "title": "SNCAC NC-223", "text": ""}
{"id": "2606611", "revid": "834", "url": "https://it.wikipedia.org/wiki?curid=2606611", "title": "Booze, Broads &amp; Beelzebub", "text": ""}
{"id": "2606616", "revid": "803830", "url": "https://it.wikipedia.org/wiki?curid=2606616", "title": "Lo Barnechea", "text": "Lo Barnechea \u00e8 un comune del Cile della provincia di Santiago. Si trova nella Regione Metropolitana di Santiago. Al censimento del 2002 possedeva una popolazione di 74.749 abitanti."}
{"id": "2606622", "revid": "767487", "url": "https://it.wikipedia.org/wiki?curid=2606622", "title": "Lo Espejo", "text": "Lo Espejo \u00e8 un comune del Cile della provincia di Santiago. Si trova nella Regione Metropolitana di Santiago. Al censimento del 2002 possedeva una popolazione di 112.800 abitanti."}
{"id": "2606627", "revid": "287204", "url": "https://it.wikipedia.org/wiki?curid=2606627", "title": "Steppenwolf (album)", "text": ""}
{"id": "2606629", "revid": "767487", "url": "https://it.wikipedia.org/wiki?curid=2606629", "title": "Lo Prado", "text": "Lo Prado \u00e8 un comune del Cile della provincia di Santiago. Si trova nella Regione Metropolitana di Santiago. Al censimento del 2002 possedeva una popolazione di 104.316 abitanti."}
{"id": "2606630", "revid": "59785", "url": "https://it.wikipedia.org/wiki?curid=2606630", "title": "Bademli \u00c7ay\u0131", "text": "Bademli \u00c7ay\u0131 \u00e8 un fiume turco tagliato dalla diga di Bademli. Si getta nel lago di Karata\u015f nella provincia di Burdur. L'emissario del lago di Karata\u015f si getta nell'Eren \u00c7ay\u0131, fiume endoreico che si getta nel lago di Burdur."}
{"id": "2606636", "revid": "110157", "url": "https://it.wikipedia.org/wiki?curid=2606636", "title": "Macul", "text": "Macul \u00e8 un comune del Cile della provincia di Santiago. Si trova nella Regione Metropolitana di Santiago. Al censimento del 2002 possedeva una popolazione di 112.535 abitanti."}
{"id": "2606638", "revid": "767487", "url": "https://it.wikipedia.org/wiki?curid=2606638", "title": "Clint Wager", "text": ""}
{"id": "2606640", "revid": "92920", "url": "https://it.wikipedia.org/wiki?curid=2606640", "title": "Money for Nothing/Beverly Hillbillies*", "text": "Money for Nothing/Beverly Hillbillies* \u00e8 un singolo di \"Weird Al\" Yankovic estratto dall'album \"UHF - Original Motion Picture Soundtrack and Other Stuff\", pubblicato nel 1989 ed \u00e8 la parodia di \"Money for Nothing\" dei Dire Straits.\nSignificato.\nLa canzone \u00e8 un'ode alla sitcom americana degli anni sessanta e '70 \"The Beverly Hillbillies\".\nIl video.\nIl video non \u00e8 altro che una scena del film \"UHF - I vidioti\" dove il protagonista George Newman (\"Weird Al\" Yankovic) si addormenta e sogna di suonare, insieme alla sua band, nello stesso video di \"Money for Nothing\", ma cantando la sua canzone.\nNel video si vedono anche delle immagini tratte da \"The Beverly Hillbillies\".\nIl video \u00e8 per met\u00e0 animato e per met\u00e0 con persone vere."}
{"id": "2606641", "revid": "110157", "url": "https://it.wikipedia.org/wiki?curid=2606641", "title": "\u00d1u\u00f1oa", "text": "\u00d1u\u00f1oa \u00e8 un comune del Cile della provincia di Santiago. Si trova nella Regione Metropolitana di Santiago. Al censimento del 2002 possedeva una popolazione di 163.511 abitanti."}
{"id": "2606644", "revid": "26630", "url": "https://it.wikipedia.org/wiki?curid=2606644", "title": "Angelo Zomegnan", "text": "Biografia.\nEntrato alla Gazzetta dello Sport nel 1979, fu caposervizio e caporedattore centrale e ne divent\u00f2 vice-direttore nel 2003. Dal 2004 al 2011 \u00e8 stato il direttore unico del Giro d'Italia. Nel corso della carriera giornalistica ha seguito e raccontato eventi sportivi come i Giochi Olimpici (otto edizione estive da Montreal 1976 ad Atene 2004), Tour de France, Giro d'Italia, Classiche e Mondiali di ciclismo.\nHa inoltre pubblicato numerosi volumi dedicati a questo sport. Da segnalare anche, negli anni ottanta, gli aggiornamenti dell'opera enciclopedica Rizzoli-Larousse per tutte le discipline sportive. Nel 2004 \u00e8 stato comandato da RCS Quotidiani su RCS Sport con la responsabilit\u00e0 tra l'altro dell'organizzazione del Giro d'Italia, della Milano-Sanremo, del Giro di Lombardia (tutti eventi de La Gazzetta dello Sport che sono caduti nel centenario della nascita e/o delle edizioni) e della Tirreno-Adriatico. \nPer il solo Giro d'Italia, nel 2005 propose la novit\u00e0 della partenza in notturna da Reggio Calabria e lo sterrato sul Colle delle Finestre, nel 2006 ricord\u00f2 in Vallonia il disastro di Marcinelle, nel 2009 ha portato Lance Armstrong al debutto al Giro, dopo due anni di inattivit\u00e0. Nel 2007 lanci\u00f2 la gara per professionisti \"Strade Bianche\" sulle strade sterrate e sulle crete del senese, con conclusione in piazza del Campo.\nDal 2005 al 2011, \u00e8 vicepresidente dell'AIOCC, l'Associazione Internazionale degli Organizzatori di Corse Ciclistiche, che raggruppa 147 manifestazioni in tutto il mondo. Dal 2009 al 2011 \u00e8 stato rappresentante dell'AIOCC in seno alla Fondazione Anti-Doping dell'UCI (Unione Ciclistica Internazionale). A partire dal Giro del 2012, a seguito delle dimissioni dall'incarico di direttore inoltrate il 30 maggio 2011, Zomegnan non \u00e8 pi\u00f9 il patron della corsa rosa dal 2011, anno in cui si \u00e8 dimesso da La Gazzetta dello Sport come articolo 1 comandato su RCS Sport. \n\u00c8 stato successivamente consulente indipendente di RCS Media Group e Presidente del COL dei Campionati del mondo del 2013.\nDal 2012, in aggiunta all'organizzazione del Mondiali di Ciclismo 2013 a Firenze e nel resto della Toscana, si occupa di progetti e di realizzazioni di eventi in Europa, Asia e Stati Uniti d'America, con la \"innovACTION 11\", azienda creata da lui stesso.\nNel 2018 entra a far parte dello staff dirigenziale della Pallacanestro Cant\u00f9 come Senior Advisor del marketing, che lascia dopo qualche mese per divergenza di vedute.\nNel 2018 rinnova per conto di innovACTION 11 srl l'acquisizione delle licenze di Spartan Race per l'Italia per un nuovo quinquennio 2019-2023. Le iscrizioni alla corsa a ostacoli numero 1 al mondo salgono a 30.000 nella stagione e per il 2019 lancia la destinazione Dolomiti Alleghe (Belluno) per i Campionati d'Europa Spartan a coronamento di un'annata resa particolarmente felice dalle tappe di Maggiora OffRoad (Novara), Orte (Viterbo), Campi Bisenzio (Firenze), Misano Adriatico (Rimini), Taranto e - appunto - Alleghe Dolomiti."}
{"id": "2606655", "revid": "767487", "url": "https://it.wikipedia.org/wiki?curid=2606655", "title": "Pedro Aguirre Cerda (Cile)", "text": "Pedro Aguirre Cerda \u00e8 un comune del Cile della provincia di Santiago. Si trova nella Regione Metropolitana di Santiago. Al censimento del 2002 possedeva una popolazione di 114.560 abitanti.\nPrende il nome dal passato presidente del Cile Pedro Aguirre Cerda."}
{"id": "2606662", "revid": "767487", "url": "https://it.wikipedia.org/wiki?curid=2606662", "title": "Guilty (The Vibrators)", "text": "Guilty \u00e8 il terzo album studio del gruppo punk rock The Vibrators, ed il primo dopo il loro scioglimento avvenuto nel 1980."}
{"id": "2606663", "revid": "767487", "url": "https://it.wikipedia.org/wiki?curid=2606663", "title": "Pe\u00f1alol\u00e9n", "text": "Pe\u00f1alol\u00e9n \u00e8 un comune del Cile della provincia di Santiago. Si trova nella Regione Metropolitana di Santiago. Al censimento del 2002 possedeva una popolazione di 216.060 abitanti."}
{"id": "2606669", "revid": "767487", "url": "https://it.wikipedia.org/wiki?curid=2606669", "title": "Providencia (Cile)", "text": "Providencia \u00e8 un comune del Cile della provincia di Santiago. Si trova nella Regione Metropolitana di Santiago. Al censimento del 2002 possedeva una popolazione di 120.874 abitanti."}
{"id": "2606670", "revid": "2194477", "url": "https://it.wikipedia.org/wiki?curid=2606670", "title": "Irisbus Civis", "text": "Il Civis \u00e8 una gamma di filobus e di autobus a guida vincolata prodotta dalla Irisbus. Si distingue dai classici filobus e autobus per la guida ottica.\nIl sistema.\nIl Civis \u00e8 simile ai filobus o autobus: a differenza di questi ultimi, la traiettoria \u00e8 regolata da un sensore ottico il quale ha una telecamera posta nella parte anteriore. Il sensore legge un'apposita segnaletica orizzontale composta da una doppia striscia di linee discontinue bianche presente lungo il percorso e lo sterzo viene fatto ruotare in modo tale che il veicolo segua le linee automaticamente, mantenendo la traiettoria costante, senza necessit\u00e0 dell'ausilio umano ma solo con l'elaborazione dei dati raccolti dai sensori ottici. In caso di necessit\u00e0, la traiettoria automatica pu\u00f2 non essere rispettata e pertanto il guidatore pu\u00f2 agire sul volante.\nGrazie al sensore ottico, il Civis si pu\u00f2 avvicinare alle banchine delle fermate permettendo un accesso a raso. Il veicolo non necessita n\u00e9 di una sede riservata n\u00e9 di un binario metallico di guida.\nIl \"peso totale a terra\" (PTT) non supera il limite fissato dal Codice della Strada Italiano di 10000 kg per asse e a pieno carico.\nIl sensore ottico e la relativa tecnologia, denominato commercialmente come \"Optiguide\", \u00e8 prodotto dalla \"Siemens Transportation Systems (STS)\" ed \u00e8 installato anche negli autobus Irisbus Agora e Irisbus Citelis utilizzati a Rouen.\nCommercializzazione.\nL'Irisbus Civis \u00e8 in funzione in versione filobus a Castell\u00f3n de la Plana (Spagna) dal 2008 e a Las Vegas (USA) in versione autobus dal 2004.\nLa vicenda di Bologna.\nFu prevista la messa in esercizio del Civis in versione filobus bimodale a Bologna. Il veicolo risult\u00f2 vincitore della gara di appalto che prevedeva la messa in servizio di un mezzo a guida vincolata con doppia possibilit\u00e0 di trazione diesel ed elettrica. La corsia di circolazione del mezzo non necessitava di grandi interventi salvo la verniciatura delle bande, mentre le banchine e le piazzole dovevano essere comunque realizzate per consentire un migliore accesso ai disabili e sarebbero state utilizzate anche da tutti gli altri mezzi della allora ATC (oggi TPER). I primi cantieri furono aperti nel 2007 dall'amministrazione guidata dal sindaco Sergio Cofferati, ma i lavori furono sospesi nell'ottobre 2011, dopo il mancato pronunciamento del Ministero delle Infrastrutture sulla sicurezza del mezzo. \nA seguito dello stop del ministero, il progetto \u00e8 stato accantonato ed i 49 mezzi, acquistati prima ancora che fossero terminati i lavori sulle strade, sono rimasti inutilizzati nei depositi TPER. Successivamente, nel novembre 2012 il Comune di Bologna e l'Irisbus hanno siglato un accordo per la sostituzione dei 49 Civis acquistati ma mai utilizzati con altrettanti Irisbus Crealis Neo, un filobus anch'esso di produzione Irisbus con caratteristiche tecniche simili al Civis ma con guida di tipo tradizionale e vincolata solo per l'accostamento a raso alle banchine di fermata. \nIl 2 febbraio 2016 il sindaco di Bologna Virginio Merola ha inaugurato la messa in strada dei Crealis su linee tradizionali senza accostamento ottico.\nI Crealis vengono utilizzati maggiormente sulla Linea 13 (Borgo Panigale - Rastignano) e la Linea 14 (Pilastro/Due Madonne - Barca), nonch\u00e9 su una nuova linea in fase di sperimentazione, la Linea 15 che collega piazza XX settembre (Stazione Centrale) con San Lazzaro.\nConfronti con altri sistemi.\nPhileas.\nUn sistema simile all\"'Optiguide\" per quanto riguarda il mantenimento della traiettoria costante \u00e8 il \"Phileas\".\nQuesto sistema, per mantenere la traiettoria costante, si basa su guide magnetiche annegate nell'asfalto, mentre quello della Siemens si basa sull'elaborazione, per mezzo di un sensore ottico (una telecamera posta nella parte anteriore), dell'apposita segnaletica orizzontale posta sull'asfalto.\nO-Bahn.\nUn altro sistema simile all'Optiguide, per quanto riguarda il mantenimento della traiettoria costante, \u00e8 l'O-Bahn che utilizza autobus parzialmente modificati con percorsi vincolati meccanicamente."}
{"id": "2606672", "revid": "125878853", "url": "https://it.wikipedia.org/wiki?curid=2606672", "title": "Asia Pacifica", "text": "Per Asia Pacifica o Asia Pacifico (APAC) di solito s'intende l'insieme delle nazioni asiatiche ed oceaniane le cui coste sono bagnate dall'Oceano Pacifico.\nQuest'elenco comprende:"}
{"id": "2606677", "revid": "1305772", "url": "https://it.wikipedia.org/wiki?curid=2606677", "title": "Ramsey", "text": ""}
{"id": "2606678", "revid": "287204", "url": "https://it.wikipedia.org/wiki?curid=2606678", "title": "Rachel Sibner", "text": " Ha esordito nel 2004 partecipando appunto a questa serie, nella quale ha interpretato quarantuno episodi fino al 2007.\nDal 2007 \u00e8 stata scelta come protagonista di un'altra serie, \"Miriam\", in cui ha interpretato la parte della protagonista."}
{"id": "2606690", "revid": "308552", "url": "https://it.wikipedia.org/wiki?curid=2606690", "title": "The Girls Next Door", "text": "The Girls Next Door, conosciuto anche come Le ragazze di Playboy, \u00e8 una serie televisiva statunitense, composta da 78 episodi e divisa in 2 stagioni + 3 speciali. Il telefilm \u00e8 prodotto da Kevin Burns e Hugh Hefner, il fondatore della celebre rivista erotica. Sara Jean Underwood, anche se comparsa in tutte e sei le stagioni, ha recitato solo in 33 episodi della serie dove in ciascuno ha interpretato solo qualche episodio.\nTrama.\nLa storia racconta le vicende delle fidanzate di Hugh Hefner che vivono insieme a lui nella Playboy Mansion assieme a varie Playmate."}
{"id": "2606695", "revid": "458786", "url": "https://it.wikipedia.org/wiki?curid=2606695", "title": "Ramsey (cognome)", "text": "Ramsey \u00e8 un cognome di lingua inglese.\nEtimologia.\n\"Ramsey\" \u00e8 un cognome di origine toponomastica, dalla localit\u00e0 di Ramsey, nell'Huntingdonshire, il cui nome deriva da \"ram\", ariete, e dal sassone \"ay\",\"ey\" o \"ea\", isola.\nLa variante \"Ramsay\" si diffuse in Scozia a partire dal XII secolo, quando Simund de Ramsay o de Ramesie, originario della localit\u00e0 inglese di Ramsey, ricevette delle terre nel Midlothian dal re Davide I di Scozia."}
{"id": "2606696", "revid": "1543377", "url": "https://it.wikipedia.org/wiki?curid=2606696", "title": "Karna", "text": "Karna (in sanscrito: \u0915\u0930\u094d\u0923 ) \u00e8 uno dei personaggi principali del Mah\u0101bh\u0101rata, uno dei grandi poemi epici della mitologia dell'antica India.\nKarna \u00e8 considerato il pi\u00f9 grande guerriero del Mah\u0101bh\u0101rata da parte di altri personaggi del poema, tra cui Krishna e Bhishma, come indicato nel testo originale da Maharishi Veda Vyasa. Era il figlio di S\u016brya (il dio del Sole) e Kunti, ma nato da questa prima del suo matrimonio con Pandu, e abbandonato alla nascita dalla madre.\nViene descritto come il pi\u00f9 caro amico di Duryodhana, e combatt\u00e9 al suo fianco nella sanguinosa Guerra di Kurukshetra contro i Pandava (di cui Karna era il fratello maggiore, ma illegittimo).\nPer tutta la sua esistenza lott\u00f2 contro la sfortuna, ma fu guidato dall'onore verso la parola data. \u00c8 una figura improntata al coraggio e alla generosit\u00e0."}
{"id": "2606701", "revid": "767487", "url": "https://it.wikipedia.org/wiki?curid=2606701", "title": "Sash!", "text": "Sash! \u00e8 un progetto musicale tedesco di genere eurodance, esistente a partire dal 1995. Il membro principale \u00e8 il DJ Sascha Lappessen, che compare anche nei video musicali, ed \u00e8 affiancato da Ralf Kappmeier e Thomas \"Alisson\" L\u00fcdke. Hanno venduto oltre ventidue milioni di copie nel mondo."}
{"id": "2606702", "revid": "729019", "url": "https://it.wikipedia.org/wiki?curid=2606702", "title": "Aeroporto Internazionale di Toronto-Pearson", "text": "L'Aeroporto Di Toronto-Pearson, (IATA: YYZ, ICAO: CYYZ), in inglese Toronto Pearson International Airport (anche conosciuto come Lester B. Pearson International Airport), \u00e8 un aeroporto internazionale situato a 27 km a nord-ovest di Toronto, nella citt\u00e0 di Mississauga in Canada. Esso serve come aeroporto primario la regione densamente popolata del sud dell'Ontario comprendendo l'area della Grande Toronto conosciuta come \"Golden Horseshoe\".\n\u00c8 intitolato alla memoria di Lester Pearson, Primo Ministro canadese dal 1963 al 1968 e vincitore del Premio Nobel per la pace nel 1957.\nL'Aeroporto di Toronto-Pearson \u00e8 l'aeroporto pi\u00f9 trafficato del Canada. Nel 2018 ha gestito un traffico di 49,5 milioni di passeggeri e 474,300 movimentazioni di aeromobili.\nL'aeroporto Internazionale B. Pearson \u00e8 l'hub principale per la compagnia aerea di bandiera canadese Air Canada. \u00c8 anche hub per Air Canada Express, Air Transat, CanJet e Sunwing Airlines e WestJet.\nUn esteso network di voli giornalieri domestici non-stop \u00e8 gestito da Toronto Pearson da diverse compagnie aeree a tutte le principali citt\u00e0 e molti centri secondari di ciascuna provincia del Canada. L'aeroporto costituisce anche un importante punto d'accesso globale in Nord America, con 76 compagnie aeree che forniscono servizi di collegamento per oltre 150 destinazioni internazionali fra Stati Uniti, Messico, Caraibi, America Centrale, Sud America, Europa, Asia, Medio Oriente e Oceania.\nTerminal.\nL'aeroporto attualmente dispone di due terminal operativi: il Terminal 1 e il Terminal 3. Il Terminal 1 \u00e8 stato aperto il 6 aprile 2004 ed \u00e8 andato a sostituire il precedente, che ha chiuso in contemporanea ed \u00e8 stato demolito per fare posto a nuovi gates, mentre il Terminal 3 ha aperto il 21 febbraio 1991 ed \u00e8 stato costruito per compensare il traffico dei vecchi Terminal 1 e Terminal 2.\nTerminal 1.\nIl Terminal 1 \u00e8 progettato per gestire voli nazionali, internazionali e transfrontalieri."}
{"id": "2606703", "revid": "297059", "url": "https://it.wikipedia.org/wiki?curid=2606703", "title": "Toronto Pearson International Airport", "text": ""}
{"id": "2606706", "revid": "767487", "url": "https://it.wikipedia.org/wiki?curid=2606706", "title": "The Secret (film 2006)", "text": "The Secret \u00e8 un documentario del 2006 diretto da Drew Heriot.\nContenuto.\nIl film consiste in una raccolta di interviste di varie personalit\u00e0, tra cui filosofi, medici, fisici e gente comune, con l'intento di dimostrare la dottrina del New Thought, sostenendo l'idea che tutto ci\u00f2 che si desidera o di cui si ha bisogno pu\u00f2 essere soddisfatto credendo in un risultato, pensandoci ripetutamente e mantenendo uno stato emotivo positivo al fine di \"attrarre\" il risultato desiderato.\nNel corso di cinque capitoli vengono riportati esempi di vita comune, e i maestri spiegano in quale modo le cose possono \"andare per il verso giusto\", spiegando che attraverso l'energia del nostro corpo e le nostre sensazioni attiriamo a noi le cose che ci accadono, che saranno \"belle\" se i nostri pensieri e la nostra volont\u00e0 sono positivi e \"brutte\" se viceversa sono negativi. Vengono suggeriti vari modi per migliorare la propria vita in base a quello che noi vogliamo cambiare, con la premessa che tutto deve partire dal nostro modo di pensare, parlare, agire e percepire le sensazioni.\nDistribuzione.\nIn Italia \u00e8 stato distribuito a partire da aprile 2008.\nCuriosit\u00e0.\nNello stesso anno la produttrice australiana Rhonda Byrne ha tratto dal film un libro omonimo."}
{"id": "2606708", "revid": "352891", "url": "https://it.wikipedia.org/wiki?curid=2606708", "title": "Sash", "text": ""}
{"id": "2606710", "revid": "617444", "url": "https://it.wikipedia.org/wiki?curid=2606710", "title": "Materdomini (Caposele)", "text": "Materdomini \u00e8 una frazione del comune di Caposele, in provincia di Avellino.\nGeografia fisica.\nSituata a 595 in cima ad una collina che domina l'inizio dell'alta valle del Sele, ha una popolazione di 735 abitanti.\nStoria.\nIl luogo prende il nome da un'antica cappella dedicata a Santa Maria Materdomini di origine remota. Prime testimonianze scritte dell'esistenza di questa cappella esistono solo a partire dai primi anni del Cinquecento.\nNel 1742 la cappella venne affidata da Mons. Giuseppe Nicolai, arcivescovo di Conza, a Sant'Alfonso Maria de' Liguori, fondatore della Congregazione del Santissimo Redentore. Questi affianc\u00f2 all'antica cappella un convento dal quale i Missionari Redentoristi partivano per la loro opera evangelizzatrice a beneficio dei paesi dell'Irpinia e della Valle del Sele. In questo convento mor\u00ec il 16 ottobre 1755, all'et\u00e0 di ventinove anni, San Gerardo Maiella, invocato come patrono delle mamme e dei bambini.\nDopo la morte del Santo, a partire dal 1799 in poi, diverse famiglie di Caposele si sono trasferite dal capoluogo comunale sulla collina di Materdomini costruendovi le proprie case.\nNel corso degli ultimi due secoli, perci\u00f2, accanto alla Basilica di San Gerardo Maiella si \u00e8 andato formando un vero e proprio centro abitato che ha conosciuto, a causa dei crescenti flussi turistici legati al culto del Santo, un notevole incremento edilizio specialmente dagli anni cinquanta del Novecento in poi."}
{"id": "2606715", "revid": "122530476", "url": "https://it.wikipedia.org/wiki?curid=2606715", "title": "Tutta la verit\u00e0 (miniserie televisiva)", "text": "Tutta la verit\u00e0 \u00e8 una miniserie televisiva italiana composta da 2 puntate, in onda in prima serata l'11 e il 12 ottobre 2009 su Rai Uno.\nGli attori protagonisti sono Vittoria Puccini nel ruolo di \"Paola\", Filippo Nigro nel ruolo di \"Marco\", Daniele Pecci nel ruolo di \"Giulio Guidi\", Fabrizia Sacchi, Massimo Wertm\u00fcller e Carola Stagnaro.\nTrama.\nPaola Pavese (Vittoria Puccini) \u00e8 un giovane avvocato sposata con il commissario di polizia Marco D'Elia (Filippo Nigro); in occasione di un intervento chirurgico della madre Emma, Paola conosce l'attraente dottore Giulio Guidi (Daniele Pecci) ed avvia con lui una relazione. Il marito, che sta indagando sulla scomparsa (e poi sulla morte) di Laura Romano, giovane assistente del dottor Guidi, scopre che la moglie \u00e8 l'amante del medico. Presto sar\u00e0 noto che la giovane Romano era l'ex-amante del Guidi ed era incinta, mentre anche la moglie del dottore, Benedetta, viene avvelenata e muore. Le attenzioni degli inquirenti si concentrano quindi su Paola Pavese, che era stata vista uscire sconvolta dalla casa della moglie del Guidi. La difesa legale della donna viene presa dall'avvocato titolare del suo studio (Massimo Wertm\u00fcller), che \u00e8 legato da interessi economici alla famiglia Guidi e che sembra non molto interessato a dimostrare l'innocenza della sua assistita..."}
{"id": "2606716", "revid": "247933", "url": "https://it.wikipedia.org/wiki?curid=2606716", "title": "Bhishma", "text": ""}
{"id": "2606718", "revid": "767487", "url": "https://it.wikipedia.org/wiki?curid=2606718", "title": "Lectina", "text": "Le lectine sono una famiglia di proteine che sono altamente specifiche per determinati zuccheri. Svolgono un importante ruolo biologico nel processo di riconoscimento dei polisaccaridi presenti sulle membrane cellulari. Per esempio alcuni virus utilizzano le lectine per riconoscere e legarsi alle strutture di carboidrati delle membrane cellulari dell'organismo ospite nel processo infettivo.\nSebbene scoperte solo alla fine dell'Ottocento nelle piante, si \u00e8 scoperto in seguito che sono strutture ubiquitarie e presenti in molti organismi. La prima ad essere scoperta fu l'emoagglutinina, scoperta da Peter Hermann Stillmark nel 1888.\nNegli animali le lectine sembrano ricoprire diversi ruoli, dalla regolazione delle cellule adesive alla sintesi delle glicoproteine. La funzione delle lectine nel mondo vegetale \u00e8 ancora incerta e non ben definita; si sa che queste svolgono un ruolo importante nell'attivazione del sistema del complemento."}
{"id": "2606719", "revid": "1543377", "url": "https://it.wikipedia.org/wiki?curid=2606719", "title": "Campo de la Cruz", "text": "Campo de la Cruz \u00e8 un comune della Colombia facente parte del dipartimento dell'Atlantico.\nIl centro abitato venne fondato nel 1634, mentre l'istituzione del comune \u00e8 del 16 aprile 1914."}
{"id": "2606720", "revid": "1869172", "url": "https://it.wikipedia.org/wiki?curid=2606720", "title": "Nabisco Grand Prix 1988", "text": "Il Nabisco Grand Prix 1988 \u00e8 una serie di tornei maschili di tennis. Esso include i 4 tornei dello Slam, 3 del circuito World Championship Tennis e tutti gli altri tornei del Grand Prix.\nCalendario.\nDicembre.\n\"Nessun evento\""}
{"id": "2606723", "revid": "1632387", "url": "https://it.wikipedia.org/wiki?curid=2606723", "title": "A Taste of Extreme Divinity", "text": "A Taste of Extreme Divinity \u00e8 il dodicesimo album del gruppo melodic death metal svedese Hypocrisy, pubblicato il 23 ottobre 2009 in Europa e il 3 novembre negli Stati Uniti dalla Nuclear Blast.\nIl disco.\nL'album \u00e8 prodotto e mixato dal cantante e chitarrista della band Peter T\u00e4gtgren nei suoi Abyss Studio, mentre Jonas Kjellgren ne ha curato la masterizzazione. I testi sono tutti scritti da Peter T\u00e4gtgren e contengono tematiche varie: violenza, follia, religione, paranormale.\nIl critico Chad Bowar di about.com l'ha definito:"}
{"id": "2606724", "revid": "76963", "url": "https://it.wikipedia.org/wiki?curid=2606724", "title": "Stacey Hayes", "text": ""}
{"id": "2606725", "revid": "110157", "url": "https://it.wikipedia.org/wiki?curid=2606725", "title": "Candelaria (Atlantico)", "text": "Candelaria \u00e8 un comune della Colombia facente parte del dipartimento dell'Atlantico.\nIl centro abitato venne fondato nel 1760, mentre l'istituzione del comune \u00e8 del 1860."}
{"id": "2606726", "revid": "62970", "url": "https://it.wikipedia.org/wiki?curid=2606726", "title": "Paolo Federico Nocito", "text": ""}
{"id": "2606727", "revid": "481666", "url": "https://it.wikipedia.org/wiki?curid=2606727", "title": "David Watkin", "text": "Ha vinto l'Oscar alla migliore fotografia nel 1986 per il film \"La mia Africa\", per lo stesso film vinse anche il BAFTA alla migliore fotografia."}
{"id": "2606729", "revid": "767487", "url": "https://it.wikipedia.org/wiki?curid=2606729", "title": "Ralph Johnson (cestista)", "text": ""}
{"id": "2606730", "revid": "300067", "url": "https://it.wikipedia.org/wiki?curid=2606730", "title": "Boag Johnson", "text": ""}
{"id": "2606732", "revid": "47767", "url": "https://it.wikipedia.org/wiki?curid=2606732", "title": "Ascanio (disambigua)", "text": ""}
{"id": "2606736", "revid": "1005847", "url": "https://it.wikipedia.org/wiki?curid=2606736", "title": "Isle Thing", "text": "Isle Thing \u00e8 un singolo di \"Weird Al\" Yankovic estratto dall'album \"UHF - Original Motion Picture Soundtrack and Other Stuff\" ed \u00e8 la parodia della canzone \"Wild Thing\" di Tone L\u014dc.\nSignificato.\nLa canzone parla di un rapper che incontra una ragazza che lo manda nella sitcom americana degli anni sessanta \"Gilligan's Island\".\nQuesta canzone \u00e8 la prima parodia del rap fatta da Weird Al.\nIl video.\nNon \u00e8 mai stato fatto nessun video di questa canzone."}
{"id": "2606739", "revid": "2036644", "url": "https://it.wikipedia.org/wiki?curid=2606739", "title": "Tilburg Sport Vereniging Nooit Ophouden Altijd Doorspelen", "text": "Il Tilburg Sport Vereniging Nooit Ophouden Altijd Doorspelen meglio noto come T.S.V NOAD o semplicemente NOAD, \u00e8 stata una societ\u00e0 calcistica olandese con sede nella citt\u00e0 di Tilburg, che dal 1918 al 1960-1961 ha giocato al massimo livello del campionato olandese di calcio, ottenendo un terzo posto nel 1928.\nIl T.S.V. NOAD \u00e8 stato fondato il 5 giugno 1910. Dal 1954 ha giocato come un club professionistico, fino a diventare dilettante nella stagione 1970-1971. Nel 1971 il comune di Tilburg voleva una fusione delle 3 squadre professionistiche della citt\u00e0 Willem II, NOAD e LONGA, ma il Willem II rifiut\u00f2. Il risultato fu che NOAD e LONGA divennero club dilettanti non di lega e il Willem II divenne un eventuale club mediocre. Alla fine nel 2017 il club si \u00e8 fuso con LONGA e RKTVV per formare l'FC Tilburg. "}
{"id": "2606740", "revid": "6923", "url": "https://it.wikipedia.org/wiki?curid=2606740", "title": "High Impact Games", "text": "High Impact Games \u00e8 una compagnia di creazione di videogiochi situata in Burbank, California, formata nel 2003 da ex-membri di Insomniac Games e di Naughty Dog.\nNel 2007, la compagnia ha messo in commercio \"\" per Sony PlayStation Portable, convertito poi per Sony PlayStation 2 l'anno dopo, e \"Secret Agent Clank\" nel 2008, sempre per PlayStation Portable, convertito per PS2 l'anno dopo dal team Sanzaru Games.\nLa compagnia ha terminato da poco il lavoro su \"\" Per PlayStation Portable e PlayStation 2.\nPer ora non ci sono informazioni ufficiali sui progetti futuri del team, ma il curriculum di un enviromental artist dei precedenti lavori High Impact mostra un nuovo, ancora non svelato, progetto per Nintendo Wii."}
{"id": "2606742", "revid": "1543377", "url": "https://it.wikipedia.org/wiki?curid=2606742", "title": "Galapa", "text": "Galapa \u00e8 un comune della Colombia facente parte del dipartimento dell'Atlantico.\nLe origini del centro abitato risalgono ad un insediamento indigeno scoperto dagli spagnoli nel 1533, mentre l'istituzione del comune \u00e8 del 1873."}
{"id": "2606743", "revid": "767487", "url": "https://it.wikipedia.org/wiki?curid=2606743", "title": "Bob Carpenter", "text": ""}
{"id": "2606744", "revid": "729019", "url": "https://it.wikipedia.org/wiki?curid=2606744", "title": "Stazione di Reggio Calabria Pellaro", "text": "La stazione di Reggio Calabria Pellaro \u00e8 uno dei principali scali ferroviari della citt\u00e0 di Reggio Calabria, situata a 11\u00a0km a Sud del capoluogo reggino, nel quartiere di Pellaro.\nStrutture e impianti.\nReggio di Calabria Pellaro \u00e8 composta da 3 binari; il binario uno in direzione Metaponto (Jonica), il binario due in direzione Reggio Calabria e infine il terzo binario \u00e8 usato per precedenze. Quest'ultimo ha la deviata fissata a 30\u00a0km/h. In seguito al raddoppio tra RC Pellaro e Melito di Porto Salvo con la consegna dei lavori avvenuta a settembre 2006, hanno anche elettrificato la linea aerea sotto i 3\u00a0kV spingendosi fino a Melito di Porto Salvo dove tutt'oggi termina la catenaria. Oltre Melito di Porto Salvo la linea non \u00e8 elettrificata e a singolo binario, per tanto possono viaggiare solo ed esclusivamente treni a trazione termica ad esempio D445, ALn 668, ALn 663 e Swing\nMovimento.\nLa stazione \u00e8 servita dai treni del Servizio ferroviario suburbano di Reggio Calabria e dai seguenti regionali:\nInterscambi.\n\u00c8 possibile muoversi nei dintorni di Pellaro in coincidenza con i bus urbani ATAM che fermano sia nella via Longitudinale e nella via Nazionale antistante la stazione.\nGli autobus che passano dalla stazione di Reggio di Calabria Pellaro sono:\nPer tanto, gli orari sono consultabili presso il sito dell'Azienda Trasporti per l'Area Metropolitana.\nSito web: http://www.atam.rc.it/\nServizi.\nLa stazione \u00e8 fornita di soli servizi ferroviari essenziali."}
{"id": "2606747", "revid": "1745361", "url": "https://it.wikipedia.org/wiki?curid=2606747", "title": "Bharata", "text": ""}
{"id": "2606756", "revid": "2096950", "url": "https://it.wikipedia.org/wiki?curid=2606756", "title": "Catia Polidori", "text": "Biografia.\nOttiene il diploma di maturit\u00e0 linguistica, per poi laurearsi in scienze economiche e bancarie presso l'Universit\u00e0 di Siena con 110 e lode. \nHa conseguito un dottorato di ricerca in scienze della formazione con il massimo dei voti. Ha frequentato i corsi della \"Hautes \u00c9tudes Commerciales\" di Liegi ottenendo il massimo dei voti. \nHa svolto uno stage presso la \"G\u00e9n\u00e9rale de Banque\" di Bruxelles..\nIl 18 marzo 2018 si sposa al Castello di Solfagnano con l'imprenditore Roberto Porcelli e Silvio Berlusconi \u00e8 il suo testimone.\n\u00c8 docente presso l'universit\u00e0 telematica e-Campus, col ruolo di professore straordinario (ovvero professore ordinario a tempo determinato).\n\u00c8 madrina di Casa Alessia onlus, operante in Italia e nel mondo per realizzare progetti sociali rivolti particolarmente ai bambini. \nDal 2008 \u00e8 direttore esecutivo della Fondazione Italia USA.\nPercorso aziendale.\nImprenditrice, ha collaborato con le aziende: Polidori Costruzioni s.r.l., Ceramisia Gruppo ceramico s.r.l., Errepielle lavorazioni lamiere. \u00c8 stata membro del CdA di Sirci SpA - Gruppo Colacem. \nNel 2005 \u00e8 stata eletta Presidente nazionale dei Giovani Imprenditori di Confapi. \nNel 2007 \u00e8 stata confermata all'unanimit\u00e0 alla presidenza nazionale del Gruppo Giovani Imprenditori di Confapi.\nImpegno politico.\n\u00c8 stata insignita del \"Distinguished Foreign Leader Award\" dalla Villanova Business School di Filadelfia, per l'impegno a sostegno dell'attivit\u00e0 delle piccole e medie imprese, soprattutto negli scambi commerciali con gli Stati Uniti. \n\u00c8 stata membro del comitato promotore della Fondazione Farefuturo.\nAlle elezioni politiche italiane del 2008 \u00e8 stata candidata alla Camera dei deputati nelle liste del Popolo della Libert\u00e0 ed eletta nella circoscrizione Veneto 2. \nComponente della commissione attivit\u00e0 produttive, commercio e turismo. \nHa presentato un disegno di legge per sgravi sui premi INAIL alle aziende che non subiscono infortuni sul lavoro. \nNella XVI Legislatura \u00e8 stata anche componente della Commissione parlamentare di inchiesta sui fenomeni della contraffazione e pirateria in campo commerciale. \nNel febbraio 2013 \u00e8 rieletta alla Camera dei Deputati con il PdL. Il 16 novembre 2013, con la sospensione delle attivit\u00e0 del Popolo della Libert\u00e0, aderisce a Forza Italia. \nNella XVII Legislatura \u00e8 stata capogruppo della X Commissione (Attivit\u00e0 Produttive Commercio e Turismo) e Delegata parlamentare presso l'Assemblea parlamentare dell'Iniziativa Centro Europea (InCE). \nNel marzo 2018 risulta essere l\u2019unica eletta alla Camera di Forza Italia per il proporzionale in Umbria e diventa vice capogruppo alla Camera dei Deputati. \n\u00c8 stata commissario e coordinatore di Forza Italia in Umbria. \nIl 12 maggio 2020 Berlusconi nomina un nuovo coordinamento di presidenza di Forza Italia di 14 persone tra le quali c\u2019\u00e8 anche la Polidori. \n\u00c8 coordinatrice nazionale di \"Azzurro Donna\", il movimento femminile di Forza Italia. \nIncarichi di governo.\nIl 5 maggio 2011 viene nominata sottosegretario di Stato al Ministero dello Sviluppo Economico del Governo Berlusconi IV in rappresentanza del sottogruppo di Azione Popolare, nato per defezione da Futuro e Libert\u00e0 per l'Italia, ed entrato nel gruppo di Iniziativa Responsabile..\nIl 14 ottobre 2011 il Consiglio dei Ministri l'ha nominata Viceministro con delega al Commercio estero del Ministero dello Sviluppo Economico, dopo la votazione di fiducia al governo Berlusconi.\nAttivit\u00e0 accademica.\n\u00c8 professore straordinario nel corso di laurea triennale in Economia dell\u2019Universit\u00e0 E-Campus. \nNel 1997 \u00e8 stata cultrice della materia presso il Dipartimento di Economia della Facolt\u00e0 di Economia di Siena. \nNel 2000 ha iniziato la collaborazione con il prof. G. Colaiacovo alla docenza del corso di Economia dell\u2019Istruzione presso la Facolt\u00e0 di Scienze della Formazione di Perugia, dove \u00e8 stata cultrice della materia. \nNel 2001 \u00e8 stata membro del Comitato scientifico della Scuola di Alta Formazione Umbra per imprenditori di Bastia Umbra. \nPer l'anno accademico 2002-2003 \u00e8 stata professore a contratto di Diritto del Lavoro presso la Facolt\u00e0 di Scienze della Formazione dell\u2019Universit\u00e0 di Perugia. \nNel 2003 \u00e8 stata valutatore per la CRUI (Conferenza dei Rettori delle Universit\u00e0 Italiane) del percorso formativo di quattro corsi di laurea nell\u2019ambito del progetto Campus Like. \nHa compiuto un\u2019esperienza di ricerca presso l\u2019Harvard University di Boston, ospite del prestigioso Harvard Club sul tema: \u201cUn nuovo stile di managerialit\u00e0: humanistic management\u201d, poi divenuto titolo della tesi di dottorato di ricerca. \nHa tenuto numerose Lectio Magistralis in atenei italiani e stranieri."}
{"id": "2606757", "revid": "1305772", "url": "https://it.wikipedia.org/wiki?curid=2606757", "title": "Servicio de Vigilancia A\u00e9rea - Fuerza P\u00fablica", "text": "Il Servicio de Vigilancia A\u00e9rea, tradotto dallo spagnolo Servizio di vigilanza aerea, \u00e8 la branca della Forza pubblica dello stato della Costa Rica deputata di controllare e sorvegliare dall'alto le attivit\u00e0 illecite che attraversano il paese latino-americano.\nStoria.\nIl Servicio de Vigilancia Aerea venne costituito in seno al Ministero della Pubblica Sicurezza dopo la decisione del Presidente costaricano Jos\u00e9 Figueres Ferrer di abolire le forze armate del paese a seguito della vittoria nella guerra civile che lo dilani\u00f2 fino al 1948.\nPrima di quella data era presente una normale forza aerea come noi l'intendiamo oggi con il nome di Fuerza A\u00e9rea Costarricense che peraltro si rese protagonista molte volte durante la guerra civile di azioni contro i ribelli.\nOrganizzazione.\nIl Servicio de Vigilancia Aerea del Ministero della Pubblica Sicurezza si basa, per espletare le sue funzioni, di tre basi principali ubicate in posizioni chiave all'interno del paese. Una di queste \u00e8 la base aerea di San Jos\u00e9 che \u00e8 anche il principale centro operativo del servizio aereo.\nCompiti operativi.\nTra i gi\u00e0 citati compiti di sorveglianza e controllo delle attivit\u00e0 illecite che interessano il paese, per esempio lo spaccio della droga, Il Servicio de Vigilancia Aerea si preoccupa anche di assicurare il trasporto VIP, l'evacuazione medica e il pronto soccorso per operazioni di soccorso."}
{"id": "2606758", "revid": "175425", "url": "https://it.wikipedia.org/wiki?curid=2606758", "title": "SV Transvaal", "text": ""}
{"id": "2606759", "revid": "170423", "url": "https://it.wikipedia.org/wiki?curid=2606759", "title": "Fort Wayne Pistons 1950-1951", "text": "La stagione 1950-51 dei Fort Wayne Pistons fu la 2\u00aa nella NBA per la franchigia.\nI Fort Wayne Pistons arrivarono terzi nella \"Western Division\" con un record di 32-36. Nei play-off persero la semifinale di division con i Rochester Royals (2-1)."}
{"id": "2606761", "revid": "247222", "url": "https://it.wikipedia.org/wiki?curid=2606761", "title": "Ciliegia Bianca", "text": "La Ciliegia Bianca \u00e8 un'etichetta discografica fondata dal cantautore e attore Don Backy nel 1976 e tuttora in attivit\u00e0. \nLa storia.\nDopo alcuni anni interlocutori, nel 1976, il cantautore toscano Don Backy riesce ad inaugurare la propria etichetta discografica. L'etichetta, per\u00f2, nasce anche con l'intenzione di pubblicare anche libri e fumetti: cosa che far\u00e0 in seguito ma con un marchio diverso: L'isola che c'\u00e8. La prima fatica su vinile vedr\u00e0 alla luce due anni dopo con il 45 giri con i brani \"Tra i fiori, nel vento\" e \"Sognando\" (gi\u00e0 portata al successo da Mina nel 1976) e con l'album \"Sognando\". Al contrario di quanto accadde con la Amico, di questa etichetta l'artista ne \u00e8 l'unico proprietario. L'etichetta ha sede a Roma inizialmente in via Val Gardena al numero 35, ora in Via Valle Muricana snc.\nCriteri di datazione.\nPer la datazione ci si \u00e8 basati sull'etichetta del disco, sul vinile o sulla copertina; qualora nessuno di questi elementi abbia fornito un riscontro, ci si \u00e8 basati sulla numerazione del catalogo. Se esistenti, sono stati riportati, oltre all'anno, il mese e il giorno (quest'ultimo dato si trova, a volte, inciso sul vinile); infine, ci si \u00e8 basati sul codice della matrice di stampa."}
{"id": "2606763", "revid": "121881586", "url": "https://it.wikipedia.org/wiki?curid=2606763", "title": "Lattoferrina", "text": "La lattoferrina, conosciuta anche come lattotransferrina \u00e8 una proteina globulare multifunzionale con attivit\u00e0 antimicrobica, sia battericida che fungicida.\nLa lattoferrina appartiene alla famiglia delle transferrine e possiede una massa molecolare di 80 KDa, con due siti di legame per lo ione ferrico (Fe3+), similmente alla stessa transferrina. La lattoferrina non \u00e8 mai satura di ferro e il suo contenuto ferrico varia.\nSi trova soprattutto nel latte ed \u00e8 anche presente in molte secrezioni mucose come le lacrime e la saliva, inoltre protegge i neonati da infezioni all'apparato gastrointestinale. L'attivit\u00e0 antimicrobica della lattoferrina \u00e8 correlata alla sua affinit\u00e0 per il Fe3+ (quindi la sua elevata capacit\u00e0 di competere allo stato libero con i microrganismi ferro-dipendenti), e all'azione diretta sulla membrana esterna dei batteri Gram negativi.La combinazione della lattoferrina con lo ione ferrico nelle secrezioni mucose modula l'attivit\u00e0 e le capacit\u00e0 aggregative dei batteri e dei virus verso le membrane cellulari. Questo perch\u00e9 alcuni batteri richiedono ferro per poter effettuare la replicazione cellulare e la lattoferrina lo sottrae dall'ambiente circostante, impedendone la proliferazione dei batteri. Tuttavia batteri come \"Escherichia coli\" possiedono chelanti del ferro che permettono a questi microrganismi di procurarselo anche in presenza di lattoferrina.\nIl potere fungicida e battericida della lattoferrina, della transferrina e della ovotransferrina \"in vitro\" dipende dalla concentrazione di sale. Nel normale latte fresco \u00e8 inattiva. \u00c8 stato brevettato un procedimento non termico di deionizzazione industriale del latte (calcio, sodio, potassio) che attiva la lattoferrina e permette di evitare la pasteurizzazione con relativa perdita di valori nutrizionali.\nEssendo una forma inattivata, non ha alcun senso introdurre nella proprio dieta grandi quantit\u00e0 di latte per assimilare maggiori quantit\u00e0 di lattoferrina. \nNell'organismo la lattoferrina \u00e8 contenuta nei granulociti neutrofili. Nell'uomo il gene che codifica per la lattoferrina \u00e8 situato sul cromosoma 3 con localizzazione 3q21-q23.\nInoltre la lattoferrina possiede un'attivit\u00e0 battericida ferro-indipendente, essendo in grado di attaccare e lisare la membrana batterica sfruttando l'affinit\u00e0 dei propri domini cationici nei confronti della membrana batterica (carica negativamente) che, in combinazione con l'enzima lisozima in grado di scindere i legami \u03b21-4 glicosidici del peptidoglicano, causa la morte del batterio per citolisi."}
{"id": "2606767", "revid": "767487", "url": "https://it.wikipedia.org/wiki?curid=2606767", "title": "Dick Mehen", "text": ""}
{"id": "2606768", "revid": "1543377", "url": "https://it.wikipedia.org/wiki?curid=2606768", "title": "Geografia del Paraguay", "text": "Il Paraguay \u00e8 uno stato dell'America meridionale.\nBench\u00e9 sia privo di sbocco sul mare, il suo territorio \u00e8 attraversato da numerosi fiumi navigabili; uno di questi, il fiume Paraguay, ne divide il territorio in due regioni geografiche ben distinte: ad est la regione del \"Paraguay Oriental\" e ad ovest la regione del \"Paraguay Occidental\", chiamata anche Gran Chaco.\nDati generali.\nConfini.\nIl Paraguay \u00e8 racchiuso fra tre stati dimensionalmente molto pi\u00f9 grandi: Bolivia, Argentina e Brasile.\nIl confine nord-occidentale con la Bolivia si estende per 750\u00a0km attraverso le basse colline della regione del Chaco, il confine \u00e8 stato determinato nel 1938.\nIl confine tra il Chaco ed il Brasile, definito nel 1927, si estende dalla confluenza dei fiumi Apa e Paraguay verso nord lungo il corso del Paraguay, il confine settentrionale (definito nel 1872) segue il corso del fiume Paran\u00e1, le catene montuose della regione nord-est e infine il corso del fiume Apa fino alla sua immissione nel Paraguay, la lunghezza complessiva del confine col Brasile \u00e8 di 1.365\u00a0km.\nIl confine meridionale con l'Argentina, che ha una lunghezza totale di 1.880\u00a0km ed \u00e8 stato definito nel 1876, \u00e8 delimitato dai fiumi Pilcomayo, Paraguay e Paran\u00e1.\nSuperficie.\nLa superficie complessiva del paese \u00e8 di 406.752\u00a0km\u00b2, di cui 9.450\u00a0km\u00b2 sono costituiti da acque interne.\nMorfologia.\nLe due regioni geografiche del Paraguay sono la regione orientale (\"Paraguay Oriental\") caratterizzata da un misto di pianure, monti e vallate e la regione occidentale, il Chaco, un'immensa pianura. Circa il 95% della popolazione risiede nella regione orientale che gode di un clima pi\u00f9 favorevole.\nLa regione orientale.\nLa regione orientale (chiamata anche \"Region Parane\u00f1a\") \u00e8 costituita ad oriente da altopiani che lentamente digradano, muovendosi verso occidente, in direzione del fiume Paraguay fino a divenire, vicino alle rive del fiume, una pianura spesso inondata dalle sue piene.\nLa regione si estende dal fiume Paraguay verso oriente fino al fiume Paran\u00e1, al confine con l'Argentina e il Brasile. I rilievi orientali rappresentano un'estensione dell'altopiano del Brasile meridionale, il punto di massima elevazione \u00e8 a circa 700\u00a0m s.l.m. Nella regione si trovano anche larghe vallate, pianure e bassipiani, l'80% circa del territorio della regione si trova sotto i 300\u00a0m s.l.m., il punto minimo \u00e8 nell'estremo meridionale, alla confluenza fra i fiumi Paraguay e Paran\u00e1 a 55\u00a0m s.l.m.\nLa regione \u00e8 attraversata da corsi d'acqua che scorrono verso occidente in direzione del fiume Paraguay.\nLa \"Region Oriental\" si pu\u00f2 dividere in cinque aree: l'altopiano del Paran\u00e1, l'altopiano settentrionale, la zona collinare centrale, la pianura centrale, e la pianura \u00d1eembuc\u00fa.\nA est, il boscoso altopiano del Paran\u00e1 occupa un terzo della regione estendendosi dal confine settentrionale a quello meridionale del paese e per 145 chilometri verso ovest dal confine con il Brasile e l'Argentina. Il margine occidentale dell'altopiano del Paran\u00e1 \u00e8 delimitato da una scarpata che scende da un'altezza di circa 460 metri nella parte settentrionale fino a circa 180 metri all'estremit\u00e0 meridionale. L'altopiano digrada moderatamente verso est e verso sud, la sua superficie estremamente uniforme \u00e8 interrotta solo dalle strette valli dove scorrono gli affluenti del fiume Paran\u00e1.\nL'altopiano settentrionale, la zona collinare centrale e la pianura centrale costituiscono le terre basse comprese tra la scarpata e il Rio Paraguay. \nL'altopiano settentrionale occupa l'area a nord del fiume Aquidab\u00e1n fino al fiume Apa al confine con il Brasile ed \u00e8 perlopi\u00f9 costituito da un altopiano ondulato di circa 180 metri sul livello del mare circa 76/90 metri pi\u00f9 elevato della pianura situata pi\u00f9 a meridione. La zona collinare centrale comprende la zona nelle vicinanze di Asunci\u00f3n. Anche se vi sono alcune superfici pianeggianti il terreno \u00e8 molto vario con numerosi picchi isolati, in questa zona si trovano gli unici laghi di media dimensione del paese.\nTra questi due aree semi-montane si trova la pianura centrale, una zona di bassa elevazione che sale lentamente di quota dal Rio Paraguay in direzione dell'altopiano del Paran\u00e1. Le valli della pianura centrale, scavate dai fiumi diretti verso ovest, sono ampie e poco profonde e soggette a periodiche inondazioni. Le caratteristiche pi\u00f9 evidenti di questa regione sono le modeste colline piatte, che si elevano per sei/nove metri dal piano erboso. Fittamente ricoperte di boschi, queste colline si estendono a volte anche per diversi chilometri quadrati e sono apparentemente formate da resti erosi di rocce appartenenti a formazioni geologiche situate pi\u00f9 a est, le colline sono chiamate \"islas de Monte\" (isole di montagna) ed i loro margini sono conosciuti come \"costas\" (coste).\nLa pianura \u00d1eembuc\u00fa \u00e8 situata nell'estremo sud-ovest della regione orientale. Questa pianura alluvionale e paludosa \u00e8 in lieve pendenza verso ovest-sud-ovest ed \u00e8 attraversata dal fiume Tebicuary, un importante affluente del Paraguay.\nTra e formazioni orografiche della regione orientale vi sono Cordillera de Amambay, la Cordillera de Mbaracay\u00fa, e la Cordillera de Caaguaz\u00fa. La Cordillera de Amambay si estende dall'estremo nord-est della regione verso sud e ad est lungo il confine con il Brasile. L'altezza media delle montagne \u00e8 intorno ai 400 metri sul livello del mare, anche se il punto pi\u00f9 alto raggiunge i 700 metri. La catena principale si estende per 200 chilometri e alcuni rami secondari degradano verso occidente in direzione del Rio Paraguay per finire nell'altopiano settentrionale.\nLa Cordillera de Amambay si fonde con la Cordillera de Mbaracay\u00fa, che si estende per 120\u00a0km verso est in direzione del fiume Paran\u00e1. L'altezza media di questa catena montuosa si trova a 200 metri, il punto pi\u00f9 alto della catena, a 500 metri, si trova in territorio brasiliano. Il fiume Paran\u00e1, laddove attraversa le montagne della Cordillera de Mbaracay\u00fa all'ingresso nel territorio del Paraguay, formava la cascata di Salto del Guair\u00e1 ora eliminata a causa della costruzione della Diga di Itaip\u00fa.\nLa Cordillera de Caaguaz\u00fa si eleva all'incrocio fra le altre due catene montuose e si estende verso sud, con un'altezza media di 400 metri. Il suo punto pi\u00f9 alto \u00e8 il Cerro de San Joaqu\u00edn, che raggiunge i 500 metri sul livello del mare. Questa catena non \u00e8 un massiccio continuo, viene infatti interrotto da colline e rilievi coperti di boschi e prati. La Cordillera de Caaguaz\u00fa si estende verso ovest dall'altopiano del Paran\u00e1 verso la zona collinare centrale.\nUna catena montuosa minore, la Serran\u00eda de Mbaracay\u00fa, si eleva nel punto in cui la Cordillera de Amambay e la Cordillera de Mbaracay\u00fa si incontrano. La Serran\u00eda de Mbaracay\u00fa si estende a est e poi verso sud in parallelo al fiume Paran\u00e1, l'altezza media \u00e8 di 500 metri s.l.m.\nLa regione occidentale (\"Chaco\").\nLa regione del Chaco, che comprende oltre il 60% del territorio del paese \u00e8 costituita soprattutto da pianure\nSeparata dalla regione orientale dal fiume Paraguay, la regione del Chaco \u00e8 una vasta pianura con altitudine mai superiore a 300 metri (l'altitudine media \u00e8 di 125\u00a0m s.l.m.) che degrada dolcemente verso est e verso il fiume Paraguay.\nLa regione, chiamata anche Gran Chaco, \u00e8 suddivisa tra Alto Chaco al confine con la Bolivia, e Bajo Chaco che comprende la parte che si affaccia sul fiume Paraguay. Le basse colline nella parte nord-occidentale dell'Alto Chaco sono i rilievi pi\u00f9 elevati del Gran Chaco. La parte pi\u00f9 caratteristica del Bajo Chaco \u00e8 l'Estero Pati\u00f1o, la pi\u00f9 grande palude del paese che ha una superficie di 1.500 chilometri quadrati.\nIdrografia.\nFiumi.\nI fiumi e il loro corso hanno fortemente influenzato il carattere del paese. Il fiume Paraguay e fiume Paran\u00e1 e i loro affluenti definiscono la maggior parte dei confini del paese, e sono utilizzati come vie di trasporto. La maggior parte delle principali citt\u00e0, prima fra tutte la capitale Asunci\u00f3n, sono porti fluviali.\nIl fiume Paraguay ha un percorso totale di 2.600\u00a0km, 2.300 dei quali sono navigabili e 1.200 dei quali costituiscono un confine oppure attraversano il Paraguay. La navigazione parte dal Brasile, e durante gran parte dell'anno le navi riescono a raggiungere Concepci\u00f3n senza difficolt\u00e0. Imbarcazioni di medie dimensioni oceaniche a volte riescono a raggiungere Asunci\u00f3n, ma il corso tortuoso del fiume e la presenza di banchi di sabbia in continuo spostamento rendono spesso difficile questo tratto. Anche se lento e poco profondo, il fiume a volte esonda, formando paludi temporanee e inondando villaggi. Isole fluviali e laghi nelle immediate vicinanze del fiume attestano i frequenti cambiamenti del suo corso.\nGli affluenti principali del fiume Paraguay nella regione orientale - come il fiume Apa, l'Aquidab\u00e1n e il Tebicuary - scendono rapidamente dalle sorgenti situate nell'altopiano del Paran\u00e1 verso le terre pi\u00f9 basse; l\u00ec il loro corso si amplia e diventa lento mentre scorrono verso ovest. Dopo forti piogge questi fiumi a volte inondano le pianure situate nelle vicinanze.\nCon circa 4.700 chilometri di lunghezza, il Paran\u00e1 \u00e8 il secondo fiume pi\u00f9 importante del paese. Da Salto del Guaira, dove il fiume entra in Paraguay, il Paran\u00e1 scorre per 800\u00a0km fino a confluire nel Rio Paraguay per poi continuare verso sud e verso il R\u00edo de la Plata a Buenos Aires, Argentina. In generale, il Paran\u00e1 \u00e8 navigabile da navi di grandi dimensioni solo fino a Encarnaci\u00f3n, barche pi\u00f9 piccole possono anche andare oltre. Nei mesi estivi il fiume \u00e8 abbastanza profondo da consentire alle imbarcazioni che pescano fino a tre metri di giungere a Salto del Guaira, ma la navigazione \u00e8 condizionata dalla stagione. Sul corso superiore, piene improvvise possono innalzare il livello delle acque fino a cinque metri in ventiquattro ore, a ovest di Encarnaci\u00f3n invece le rocce del letto del fiume a volte affiorano fino ad un metro dalla superficie durante l'inverno interrompendo la comunicazione tra il corso superiore del fiume e Buenos Aires.\nGli affluenti del Paran\u00e1 nella regione orientale sono pi\u00f9 brevi, rapidi e con portata inferiore rispetto agli affluenti del Paraguay.\nIl terzo fiume pi\u00f9 grande del Paraguay \u00e8 il Pilcomayo che sfocia nel Paraguay nei pressi di Asunci\u00f3n, dopo aver delimitato il confine tra la regione del Chaco e l'Argentina. Durante la maggior parte del suo corso, il fiume \u00e8 lento e paludoso, \u00e8 navigabile solo da piccole imbarcazioni. Quando il Pilcomayo esonda alimenta l'area paludosa dell'Estero Pati\u00f1o."}
{"id": "2606769", "revid": "1494169", "url": "https://it.wikipedia.org/wiki?curid=2606769", "title": "Governatori di Bosnia ed Erzegovina", "text": "Questo \u00e8 un elenco dei Governatori della Provincia imperiale di Bosnia ed Erzegovina sotto il controllo austro-ungarico (le date in corsivo indicano la continuazione dell'incarico)."}
{"id": "2606772", "revid": "767487", "url": "https://it.wikipedia.org/wiki?curid=2606772", "title": "Don Otten", "text": ""}
{"id": "2606775", "revid": "767487", "url": "https://it.wikipedia.org/wiki?curid=2606775", "title": "Anthony Dod Mantle", "text": "Ha vinto l'Oscar alla migliore fotografia e il BAFTA alla migliore fotografia per \"The Millionaire\"."}
{"id": "2606782", "revid": "767487", "url": "https://it.wikipedia.org/wiki?curid=2606782", "title": "John Hargis", "text": ""}
{"id": "2606783", "revid": "124147069", "url": "https://it.wikipedia.org/wiki?curid=2606783", "title": "Ordine del Leone e del sole", "text": "L'Ordine del Leone e del Sole fu un ordine cavalleresco dell'Impero Persiano. Fu la pi\u00f9 alta e pi\u00f9 importante onorificenza dell'Impero di Persia e per questo, nel cambio delle dinastie che si ebbero tra Ottocento e Novecento, fu soggetto ad una serie di cambiamenti nel tentativo di legarlo sempre pi\u00f9 alla casa regnante. Con la proclamazione della repubblica nel 1979 non venne pi\u00f9 concesso.\nStoria.\nNata col nome di Ordine del Sole (in persiano: \"Nishan-i-Khurshid\"), l'onorificenza venne istituito da Fat'h Ali Shah della dinastia Qajar nel 1807 in Persia per onorare inizialmente i militari distintisi in difesa della patria durante i recenti conflitti conclusisi col trattato di Finkenstein, siglato tra Francia e Persia il 4 maggio 1807. Il primo a ricevere quest'onorificenza, infatti, fu il generale francese Claude Mathieu de Gardane. \nL'ordine venne rifondato nel 1808 col nome di Ordine del Leone e del Sole (in persiano: \"Nishan-i-Shir u Khurshid\", nome con cui anche oggi \u00e8 maggiormente conosciuto) e venne sempre pi\u00f9 concesso a quanti si fossero distinti genericamente al servizio dello Stato. Non a caso la scelta di affiancare al sole il leone, intendeva porre sulla decorazione quelle che erano le insegne ufficiali dell'impero persiano dal 1576. L'unica limitazione era che esso era destinato a premiare le personalit\u00e0 non persiane, e nello specifico i non mussulmani e difatti il primo insignito della nuova decorazione fu il generale inglese John Malcolm. L'ordine, composto in tre classi, venne limitato dallo sci\u00e0 Fath Ali nel 1814 a solo dodici concessioni della prima classe. Nel 1836, Muhammad Shah Qajar decise di distinguere l'onorificenza in una classe civile ed in una militare, apportando anche delle modifiche alle decorazioni: l'insegna della I classe per i militari avrebbe dovuto essere realizzata con diamanti, mentre quella civile (aperta a persiani e stranieri), sarebbe stata arricchita con pietre tanto pi\u00f9 preziose quanto alto fosse stato il valore dell'azione che aveva portato al conferimento della medaglia. La figura del leone sulla medaglia, inoltre, venne variata con una spada in mano per la classe militare. Nel 1870, lo sci\u00e0 decise di dare maggiore importanza alle prime due classi dell'ordine, ridenominandole come un'onorificenza a parte col nome di Ordine Imperiale di Aqdas anche se tale denominazione continuer\u00e0 in maniera discontinua solo fino al termine della dinastia dei Qajar. Nel 1872, il visir Mirza Hosein Khan Moshir od-Dowleh propose la modifica dell'onorificenza in cinque classi di merito sulla base del modello della Legion d'onore francese e di abolire ogni sorta di differenza tra le concessioni date a persiani o a personalit\u00e0 straniere.\nNel 1925, col cambio della dinastia Pahlavi, l'Ordine continu\u00f2 ad esistere sotto il nome di Ordine di Homayoun con nuove insegne, ma sempre basate sul tema del leone e del sole, simboli stessi della Persia. La dinastia dei Pahlavi fece di quest'onorificenza un premio meramente civile, mentre ai militari venne destinata l'assegnazione dell'ordine di Zulfikar. Malgrado ci\u00f2 l'ordine perse la propria tradizionale importanza a vantaggio di altre onorificenze specificatamente legate alla famiglia Pahlavi come l'Ordine dei Pahlavi o l'Ordine della corona, anche a causa del fatto che era divenuto estremamente semplice ottenere l'onorificenza, in particolare per le larghe concessioni che la casata dei Qajar ne aveva fatto nei confronti di militari e personale dell'Impero russo nella seconda met\u00e0 dell'Ottocento.\nL'onorificenza venne abolita assieme alle altre persiane con la proclamazione della repubblica nel 1979. L'ordine continua ancora oggi ad essere concesso come onorificenza privata dalla famiglia Pahlavi.\nInsegne.\nLe medaglie dell'ordine vennero prodotte non solo in Persia, ma anche in Germania, in Russia, in Francia, in Bulgaria ed in Austria, da zecche di stato e laboratori privati e questo port\u00f2 alla produzione di un numero notevole di varianti e persino di contraffazioni. \nLe insegne dell'ordine avevano un numero di raggi variabili a seconda del grado di conferimento: 4 per il grado di cavaliere, 5 per il grado di ufficiale, 6 per il grado di commendatore, 7 per il grado di grand'ufficiale e 8 per la grande stella.\nSino al 1872, in realt\u00e0, le colorazioni del nastro erano differenti a seconda di chi ricevesse la decorazione e del grado della medaglia ricevuta: il nastro era blu chiaro per il sovrano persiano ed i sovrani stranieri; il nastro era verde per il primo ministro era blu con una striscia verde per parte; per i comandanti militari era rosso con una striscia verde per parte; per i maggiori generali era rosso con una striscia bianca per parte; per i generali di brigata era completamente rosso; per i colonnelli o gradi equivalenti era bianco. Per tutte le altre classi il nastro era genericamente verde."}
{"id": "2606784", "revid": "86825275", "url": "https://it.wikipedia.org/wiki?curid=2606784", "title": "Lattoperossidasi", "text": "La lattoperossidasi \u00e8 una perossidasi, un tipo di enzima, che si trova nel latte. Tale enzima possiede attivit\u00e0 antimicrobica e antiossidante.\nLa lattoperossidasi \u00e8 una proteina costituita da una catena di 595 residui amminoacidici avvolta in una struttura sferoidale. La struttura contiene 20 sequenze ad alfa elica di varia lunghezza.\nViene utilizzato come indicatore di qualit\u00e0 del latte, a seguito di trattamento termico di pastorizzazione."}
{"id": "2606785", "revid": "6923", "url": "https://it.wikipedia.org/wiki?curid=2606785", "title": "Squeeze (The Velvet Underground)", "text": "Squeeze \u00e8 il quinto e ultimo a album di studio ad uscire a nome Velvet Underground.\nVenne pubblicato solo in Europa nel febbraio del 1973 dalla Polydor Records.\nL'album fu principalmente scritto e registrato dal solo cantante e chitarrista Doug Yule in uno studio di registrazione di Londra, a seguito dell'abbandono del gruppo da parte di Lou Reed e di Sterling Morrison. La batterista Maureen Tucker, anche se all'epoca era ancora tecnicamente un membro della band, non fu in nessun modo coinvolta nella registrazione del disco. L'album fu un notevole insuccesso di pubblico e critica e viene oggi considerato un disco \"apocrifo\" nella discografia dei Velvet Underground.\nIl disco.\nI Velvet Underground, che ai tempi erano formati da Doug Yule (voce/chitarra), Willie Alexander (tastiere/voce), Walter Powers (basso) e Maureen Tucker (batteria) avevano appena finito una tourn\u00e9e attraverso la Gran Bretagna e l'Olanda svoltasi tra l'ottobre e il novembre del 1971 in supporto dell'ultimo disco della band, \"Loaded\", che era uscito in Europa nel marzo dello stesso anno.\nDopo il tour, il manager Steve Sesnick si accord\u00f2 con la Polydor per produrre un ultimo disco dei Velvet Underground. Alexander, Powers e la Tucker furono rispediti negli Stati Uniti da Sesnick, presumibilmente per mantenere il controllo totale sul prodotto finale. Quindi, Yule fu l'unico membro dei Velvet a partecipare alla registrazione dell'album. \"Squeeze\" venne pubblicato nominalmente come un disco dei Velvet Underground, ma \u00e8 piuttosto un disco solista di Doug Yule in tutto e per tutto.\nLe undici canzoni che compongono \"Squeeze\" furono tutte scritte da Yule e registrate con l'aiuto del batterista dei Deep Purple Ian Paice, e con qualche musicista di studio. Si tratta di brani principalmente pop rock con accenti beatlesiani e sterzate verso il country rock.\n\"Squeeze\" venne registrato nell'autunno 1972 e pubblicato solo per il mercato europeo. Nessun singolo fu estratto dall'album e il disco non entr\u00f2 in classifica da nessuna parte. Yule assembl\u00f2 un gruppo di supporto costituito da Rob Norris (chitarra), George Kay (basso) e Mark Nauseef (batteria) per un giro di concerti in Gran Bretagna a novembre e dicembre 1972 per promuovere l'album in uscita. Alla fine del tour, durante il quale furono abbandonati anche da Sesnick, Yule stesso decise di andersene, mettendo la parola fine ai Velvet Underground.\n\"Squeeze\" \u00e8 andato subito fuori catalogo e non \u00e8 stato ristampato su CD fino al 2012 (e comunque non ufficialmente dalla Polydor Records). L'album, anche a causa del fatto che venne registrato da una formazione completamente differente da quella originale, non viene considerato un vero e proprio disco dei Velvet Underground e viene spesso disconosciuto dagli stessi fan del gruppo. Nelle note interne del libretto contenuto nel cofanetto del 1995 \"Peel Slowly and See\", David Fricke liquida \"Squeeze\" come \"un imbarazzo nella discografia dei Velvet Underground\".\nTracce.\nTutte le canzoni sono state scritte da Doug Yule.\nRistampa in CD.\nNel 2012 \"Squeeze\" \u00e8 stato ristampato in formato CD ed LP dalla Kismet Records, un'etichetta specializzata nella ristampa di oscuri album da parte di artisti relativamente misconosciuti. Nel CD, una leggera quantit\u00e0 di rumore bianco pu\u00f2 essere ascoltato ovunque, indicante il fatto che esso sia stato inciso utilizzando come fonte primaria direttamente una vecchia copia in vinile del disco. La ristampa non \u00e8 ufficialmente autorizzata dalla Polydor. Un avviso incluso nella confezione recita:\nUn indirizzo e-mail \u00e8 quindi fornito ai detentori del copyright della musica al fine di contattare la Kismet per il pagamento delle royalties.\nLa ristampa non comprende outtakes. Nella confezione \u00e8 incluso un breve articolo tratto dal \"Melody Maker\", scritto da Richard Williams, originariamente pubblicato il 6 ottobre 1971. L'articolo include un breve commento da parte di Doug Yule a proposito del tour britannico che all'epoca stava facendo insieme a Maureen Tucker, Walter Powers e William Alexander."}
{"id": "2606787", "revid": "170423", "url": "https://it.wikipedia.org/wiki?curid=2606787", "title": "Fort Wayne Pistons 1951-1952", "text": "La stagione 1951-52 dei Fort Wayne Pistons fu la 3\u00aa nella NBA per la franchigia.\nI Fort Wayne Pistons arrivarono quarti nella \"Western Division\" con un record di 29-37. Nei play-off persero la semifinale di division con i Rochester Royals (2-0)."}
{"id": "2606788", "revid": "27284174", "url": "https://it.wikipedia.org/wiki?curid=2606788", "title": "Corrosione galvanica", "text": ""}
{"id": "2606789", "revid": "198277", "url": "https://it.wikipedia.org/wiki?curid=2606789", "title": "Fiat Grande Punto Abarth", "text": ""}
{"id": "2606797", "revid": "1573940", "url": "https://it.wikipedia.org/wiki?curid=2606797", "title": "Banu 'Adi", "text": "I Ban\u016b \u02bfAd\u012b () erano un clan della trib\u00f9 meccana dei B. Quraysh.\nAd essi apparteneva il secondo Califfo \"ortodosso\", \u02bfUmar ibn al-Kha\u1e6d\u1e6d\u0101b.\nBibliografia.\naz-Zubayr\u012b, \"Kit\u0101b nasab al-Qurays\" (Il libro delle genealogie dei Quraysh), Il Cairo, Dar al-ma\u02bf\u0101rif, s.d."}
{"id": "2606798", "revid": "767487", "url": "https://it.wikipedia.org/wiki?curid=2606798", "title": "Bill Closs", "text": ""}
{"id": "2606804", "revid": "170423", "url": "https://it.wikipedia.org/wiki?curid=2606804", "title": "Fort Wayne Pistons 1952-1953", "text": "La stagione 1952-53 dei Fort Wayne Pistons fu la 4\u00aa nella NBA per la franchigia.\nI Fort Wayne Pistons arrivarono terzi nella \"Western Division\" con un record di 36-33. Nei play-off vinsero la semifinale di division con i Rochester Royals (2-1), perdendo poi la finale di division con i Minneapolis Lakers (3-2)."}
{"id": "2606806", "revid": "599013", "url": "https://it.wikipedia.org/wiki?curid=2606806", "title": "Smells Like Nirvana", "text": "Smells Like Nirvana \u00e8 un brano musicale di \"Weird Al\" Yankovic, pubblicato nell'aprile 1992 come singolo estratto dall'album \"Off the Deep End\".\nSignificato.\nSi tratta di una parodia della canzone \"Smells Like Teen Spirit\" dei Nirvana, una satira verso il modo di suonare del gruppo, che prende di mira soprattutto il leader della band, ovvero Kurt Cobain e la sua scarsa capacit\u00e0 di rendersi comprensibile nel canto.\nNella canzone si possono sentire dei riferimenti ad altri artisti (\"We don't sound like Madonna, here we are now, we're Nirvana\").\nIl video.\nIl video \u00e8 la parodia del video di \"Smells Like Teen Spirit\".\nCome nel video della canzone dei Nirvana, \u00e8 ambientato in una \"high school\" e si pu\u00f2 vedere \"Weird Al\" Yankovic interpretare la parte di Kurt Cobain, mentre Steve Jay interpreta Krist Novoselic e Jon Schwartz interpreta Dave Grohl.\nNel video appaiono anche Dick Van Patten e Rudy Larosa, in cui riprende il ruolo del bidello del video originale dei Nirvana.\nIl video and\u00f2 in nomination agli MTV Video Music Awards nel 1992 nella categoria \"Best Male Video\", ma non vinse."}
{"id": "2606808", "revid": "599013", "url": "https://it.wikipedia.org/wiki?curid=2606808", "title": "'Ndrina Molluso", "text": "I Molluso sono una 'ndrina originaria di Plat\u00ec, ma con una forte presenza anche a Buccinasco, in Lombardia, venendo considerati dai media come i \"boss dei rifiuti a Buccinasco\".\nRadicati in Lombardia sin dagli anni 1980, la famiglia Molluso \u00e8 considerata da sempre \u00absatellite\u00bb dei potentissimi Barbaro-Papalia. Lo storico capo della 'ndrina \u00e8 Giosofatto Molluso, detto Gesu Molluso.\nStoria.\nTra il 1990 e il 1992 vengono accusati di trafficare in cocaina con la Turchia e la Colombia e vengono arrestate 40 persone appartenenti ai Molluso, tra cui il capo e il suo vice."}
{"id": "2606809", "revid": "16758", "url": "https://it.wikipedia.org/wiki?curid=2606809", "title": "Barbara Croce", "text": "Hockey su ghiaccio.\nSuo sport principale \u00e8 l'hockey su ghiaccio. Ha militato per nove stagioni nel Valbelluna, dal 1992 al 2001, quando la squadra fu sciolta per la chiusura del palazzo del ghiaccio di Belluno. Miglior piazzamento, due secondi posti, entrambi dietro le Eagles Bolzano (1997-1998 e 1998-1999).\n\u00c8 quindi passata all'HC Agordo, con cui ha vinto cinque titoli italiani (2001-2002, 2002-2003, 2006-2007, 2007-2008 e 2008-2009) ed ha raggiunto il terzo posto in EWHL (2004-2005). Quando l'Agordo si trasfer\u00ec a Feltre, anche la Croce gioc\u00f2 sotto le insegne del Feltreghiaccio; ed allo stesso modo, quando la societ\u00e0 feltrina decise di non iscrivere la compagine femminile al campionato per motivi economici, segu\u00ec le compagne nella neonata sezione femminile dell'Alleghe Hockey, le Alleghe Hockey Girls.\nDiverse sono anche le presenze in nazionale. Da ricordare i suoi 7 gol nella vittoria per 41-0 contro la in un incontro valido per le qualificazioni a Vancouver 2010.\nHockey in-line.\nHa praticato, accanto all'hockey su ghiaccio, anche l'hockey in-line, militando in massima serie con le Islanders Spinea per due stagioni (2006-2007, con la vittoria dello scudetto, e 2007-2008), e poi con la squadra femminile del Ghosts Hockey Team Padova.\nCalcio.\nHa militato nelle file del BellunoPontalpi, di cui \u00e8 divenuta allenatrice del settore giovanile."}
{"id": "2606814", "revid": "287204", "url": "https://it.wikipedia.org/wiki?curid=2606814", "title": "Miami Heat 1988-1989", "text": "La stagione 1988-89 dei Miami Heat fu la 1\u00aa nella NBA per la franchigia.\nI Miami Heat arrivarono sesti nella \"Midwest Division\" della \"Western Conference\" con un record di 15-67, non qualificandosi per i play-off."}
{"id": "2606815", "revid": "429328", "url": "https://it.wikipedia.org/wiki?curid=2606815", "title": "Germania, anno zero", "text": ""}
{"id": "2606822", "revid": "287204", "url": "https://it.wikipedia.org/wiki?curid=2606822", "title": "Ordine di Osmanie", "text": "L'Ordine di Osmanie fu un ordine cavalleresco dell'Impero Ottomano.\nStoria.\nL'Ordine di Osmanie venne fondato il 9 dicembre 1861 dal Sultano Abdul Aziz. Pur non essendo il pi\u00f9 alto ordine cavalleresco dell'Impero Ottomano era ad ogni modo il pi\u00f9 alto onore raggiungibile dagli ufficiali in carriera per meriti militari e a loro era prevalentemente rivolto.\nQuesto ordine venne anche concesso a ufficiali inglesi al servizio dell'Impero Ottomano in Egitto e in Sudan per meriti e distinzioni nel campo militare.\nL'Ordine era suddiviso originariamente nelle sole classi di Cavaliere Gran Commendatore, Commendatore e Cavaliere, mentre nel 1867 venne ampliato con l'aggiunta delle classi di Ufficiale e Grand'Ufficiale.\nGradi.\nL'ordine disponeva di quattro classi di benemerenza con un numero fissato di insigniti:\nInsegna.\nLa \"medaglia\" dell'ordine consiste in una stella ad otto punte in argento smaltata di verde, con raggi d'argento pi\u00f9 piccoli tra i raggi della stella. Il medaglione centrale \u00e8 smaltato di verde con un anello d'oro e porta al centro una mezzaluna accompagnata da un ornamento calligrafico.\nIl \"nastro\" era verde con una striscia rossa per parte."}
{"id": "2606824", "revid": "228587", "url": "https://it.wikipedia.org/wiki?curid=2606824", "title": "Monte Penna", "text": ""}
{"id": "2606825", "revid": "108553819", "url": "https://it.wikipedia.org/wiki?curid=2606825", "title": "Berden", "text": "Berden \u00e8 un villaggio ed una parrocchia civile di 437 abitanti della contea dell'Essex, in Inghilterra. Situato a 9 km nord da Bishop's Stortford, Hertfordshire e 33 km nord-ovest da Chelmsford."}
{"id": "2606826", "revid": "767487", "url": "https://it.wikipedia.org/wiki?curid=2606826", "title": "Kelvin Upshaw", "text": ""}
{"id": "2606834", "revid": "729019", "url": "https://it.wikipedia.org/wiki?curid=2606834", "title": "Delegazione apostolica di Fermo", "text": "La delegazione apostolica di Fermo fu una suddivisione amministrativa dello Stato della Chiesa, istituita nel 1816 da papa Pio VII nel territorio delle Marche. Nella sua conformazione definitiva (1831) confinava a ovest e a nord con la delegazione di Macerata, a est con il Mar Adriatico, a sud con la delegazione di Ascoli.\nEra una delegazione di 2\u00aa classe.\nStoria.\nOrigini e istituzione.\nLa provincia pontificia trae origine dall'antico Comitato fermano (Stato di Fermo) ripristinato nei suoi confini dopo la Restaurazione. Il 6 luglio 1816 Pio VII dett\u00f2 \"motu proprio\" l'assetto territoriale del risorto Stato Pontificio, smembrando ormai anche di fatto il dipartimento del Tronto (l'ampia ripartizione che in epoca napoleonica aveva per capoluogo la citt\u00e0 di Fermo).\nUn anno dopo (26 novembre 1817), per editto del cardinale Segretario di Stato Consalvi, la delegazione apostolica sub\u00ec una prima significativa modificazione acquistando cinque nuovi comuni: uno dalla delegazione di Macerata e quattro dalla delegazione di Ascoli. La variazione entr\u00f2 in vigore il 1\u00ba gennaio 1818.\nUnione con la delegazione di Ascoli.\nIl successore di Pio VII, Leone XII, nel quadro di una pi\u00f9 radicale riforma dell'assetto territoriale pontificio, unific\u00f2 la delegazione fermana e quella ascolana. Nacque cos\u00ec la delegazione apostolica di Fermo e Ascoli, con due capoluoghi in cui risiedevano rispettivamente il delegato apostolico e un luogotenente.\nLa decisione del papa, assunta \"motu proprio\" il 5 ottobre 1824, prese vigore il 1\u00ba gennaio 1825 e fu a breve integrata da nuove disposizioni che apportarono significative variazioni territoriali (21 dicembre 1827): queste ultime attribuirono alla delegazione apostolica una conformazione che, salvo marginali modifiche, avrebbe mantenuto sotto il Regno d'Italia come provincia di Ascoli Piceno.\nNuova separazione.\nL'unit\u00e0 della circoscrizione leonina venne bruscamente spezzata dai moti del 1831, quando il generale Sercognani prese il controllo della regione e sanc\u00ec nuovamente la divisione dei due territori (23 gennaio 1831).\nMa nonostante la sconfitta dell'insurrezione la rivivescenza della delegazione unita fu effimera. Il 5 luglio 1831, ancora con editto del Segretario di Stato (il cardinale fermano Tommaso Bernetti), Gregorio XVI conferm\u00f2 la separazione attuata da Sercognani, ricostituendo la delegazione di Fermo e assegnandole un nuovo riparto territoriale (1833).\nLegazione delle Marche.\nIl 22 novembre 1850 Pio IX, tornato dall'esilio di Gaeta, riform\u00f2 l'organizzazione territoriale dello Stato della Chiesa raggruppando tutte le preesistenti province in quattro grandi legazioni, pi\u00f9 il circondario di Roma. Le delegazioni marchigiane, tra cui Fermo, furono inserite nella Legazione delle Marche (II Legazione).\nSoppressione.\nIntervenuta l'Unit\u00e0 d'Italia le delegazioni pontificie furono in parte mantenute come province del regno e in parte soppresse. La delegazione di Fermo sub\u00ec quest'ultima sorte contro tutte le aspettative. Con il decreto Minghetti del 22 dicembre 1860 il governo piemontese accorp\u00f2 nuovamente la delegazione fermana all'ascolana, creando la provincia di Ascoli Piceno e lasciando la citt\u00e0 di Fermo sede di un circondario.\nTerritorio e popolazione.\nLa delegazione apostolica fermana costitu\u00ec il nucleo originario della moderna provincia di Fermo. Fra l'antica e la nuova circoscrizione non esiste per\u00f2 n\u00e9 continuit\u00e0 temporale n\u00e9 piena identit\u00e0 territoriale. Ne furono sempre esclusi i comuni di Amandola e Montefortino (oggi entrambi in provincia di Fermo), mentre vi entrarono altri comuni delle odierne province di Ascoli Piceno e Macerata.\nDati demografici.\nNel 1816 la popolazione complessiva ammontava a 77.089 abitanti, che salirono a 89.404 nel 1833. La superficie territoriale del 1833 era lievemente maggiore di quella dell'attuale provincia di Fermo (880,26 contro 859,51\u00a0km\u00b2). Il capoluogo contava 19.673 abitanti nel 1816 incluse le comunit\u00e0 appodiate, e 13.958 da solo nel 1833."}
{"id": "2606835", "revid": "181699", "url": "https://it.wikipedia.org/wiki?curid=2606835", "title": "Delegazione di Fermo", "text": ""}
{"id": "2606837", "revid": "1305772", "url": "https://it.wikipedia.org/wiki?curid=2606837", "title": "Monte Penna (provincia di Grosseto)", "text": "Il Monte Penna \u00e8 una montagna dell'Antiappennino toscano. Situata all'estremit\u00e0 sud-orientale della provincia di Grosseto, costituisce l'appendice meridionale della catena montuosa del Monte Amiata.\nLa riserva naturale Monte Penna.\nLa riserva naturale Monte Penna istituita dalla regione Toscana nel 1996 \u00e8 gestita dalla Provincia di Grosseto - Settore Conservazione della Natura U.O.C. Aree Protette e Biodiversit\u00e0 e occupa una superficie di 1050 ha sul versante sudorientale del Monte Amiata, sul monte omonimo nei pressi di Castell'Azzara, sul Poggio della Vecchia e sul Monte Civitella.\nAll'interno della riserva si trova anche un biotopo di bosco d'acero, detto Fonte Penna, appartenente alla Societ\u00e0 Botanica Italiana.\nIl Monte Penna \u00e8 stato anche protetto come sito di interesse comunitario (SIC) e come sito di interesse regionale (SIR)."}
{"id": "2606838", "revid": "729019", "url": "https://it.wikipedia.org/wiki?curid=2606838", "title": "Maserati 8C", "text": "La 8C \u00e8 una autovettura da competizione costruita dalla Maserati dal 1931 al 1933. \u00c8 stata anche conosciuta come \u201c8C 2800\u201d e \u201c8C 3000\u201d, in base alla cilindrata del motore installata. Fu studiata per essere la versione media definitiva che partecipasse ai Gran Premi.\nLa 8C fu progettata da Alfieri Maserati all'inizio degli anni trenta, ma Alfieri mor\u00ec prima del completamento del progetto. La vettura era a trazione posteriore con motore anteriore. Lo sviluppo del motore continu\u00f2 anche dopo la morte di Alfieri, e la vettura fu pronta per le competizioni nel 1932.\nNel 2000 una Maserati 8C 2800 originale fu venduta in asta per 1,65 milioni di dollari, mentre una Maserati 8C 3000 per 1,08 milioni.\nLa 8C 2800.\nEra il risultato finale dell'evoluzione della Tipo 26, costruita per gareggiare con l'Alfa Romeo 8C Monza, l'Alfa Romeo Tipo A e la Bugatti Tipo 51. Il modello aveva installato il motore della Tipo 26 M, con l'aumento dell'alesaggio di 4 mm per arrivare alla cilindrata di 2,8 L ed erogare quindi una potenza di 205 CV a 5500 giri al minuto. Il propulsore era stato studiato in collaborazione con l'azienda produttrice di carburatori Weber. La carrozzeria era compatta e dal profilo basso, che portava ad avere una buona aerodinamica. La velocit\u00e0 massima era compresa tra i 210 ed i 230 km/h. Quattro Tipo 26 M dei 14 esemplari prodotti furono fornite di un motore da 2,8 L di cilindrata e dotate di una rinnovata carrozzeria, diventando in questo modo delle \u201c8C 2800\u201d.\nL'accensione era singola con magnete Scintilla. L'alimentazione era forzata con compressore tipo Roots ed un carburatore di marca Weber ASS, montato a monte del compressore stesso. La distribuzione era a due valvole per cilindro disposte a V di 90\u00b0, con doppio albero a camme in testa.\nIl motore era un otto cilindri in linea con una cilindrata di 2811,9 cm\u00b3. L'alesaggio e la corsa erano rispettivamente di 69 e 94 mm, ed il rapporto di compressione era di 5,5:1. La lubrificazione era forzata con pompe di mandata e recupero. Il sistema di raffreddamento era a circolazione di acqua con pompa centrifuga.\nLa carrozzeria era biposto in alluminio. Il telaio era formato da due longheroni con traverse in profilati d'acciaio.\nI freni erano a tamburo sulle ruote con comando meccanico, mentre le sospensioni erano con balestre e ammortizzatori a frizione. Lo sterzo era a vite senza fine e settore dentato. La trasmissione era formata da un cambio a quattro rapporti pi\u00f9 la retromarcia.\nLa prima gara fu il 21 giugno 1931 al Gran Premio di Francia.\nLa 8C 3000.\nNel 1933 il modello vinse il Gran Premio di Francia con Giuseppe Campari, e Henry Birkin conquist\u00f2 la terza posizione nel Gran Premio di Tripoli. Non si aggiudic\u00f2 altre gare. Altri piloti furono Luigi Fagioli e Baconin Borzacchini.\nIl propulsore aveva una cilindrata di 2991,4 cm\u00b3 che erogava 220 cavalli di potenza a 5500 giri al minuto. Era a otto cilindri in linea ed era ispirato al quattro cilindri in linea montato sulla Maserati 4CTR. L'alesaggio era di 69 mm, mentre la corsa di 100\u00a0mm. Il rapporto di compressione era di 5,26:1. La vettura raggiungeva una velocit\u00e0 massima compresa tra i 220 e i 240 km/h. L'accensione era a magnete Bosch o Scintilla, mentre l'alimentazione era forzata con compressore tipo Roots con un carburatore Weber 55AS1 a monte del compressore stesso. La distribuzione era a due valvole per cilindro a 90\u00b0 con due assi a camme in testa.\nIl telaio era il medesimo di quello montato sulla Tipo 26M, vale a dire a due longheroni con traverse in profilati d'acciaio. Il cambio era manuale a quattro rapporti e aveva parecchi punti in comune con quello montato sulla Fiat 522. Fu motivo di lamentele da parte dei piloti per le intense vibrazioni della leva. Gli pneumatici usati furono in un primo momento i Dunlop, poi sostituiti dai Pirelli. La carrozzeria era biposto in alluminio. Le sospensione erano a balestra con ammortizzatori a frizione. Lo sterzo era a vite senza fine e settore dentato.\nEntrambi gli esemplari esistono tuttora. Un motore fu installato su un telaio di una Bugatti."}
{"id": "2606839", "revid": "126257", "url": "https://it.wikipedia.org/wiki?curid=2606839", "title": "Maserati Tipo 8C", "text": ""}
{"id": "2606840", "revid": "125462999", "url": "https://it.wikipedia.org/wiki?curid=2606840", "title": "'Ndrina Musitano", "text": "I Musitano sono una 'ndrina della 'ndrangheta originaria di Plat\u00ec. \nSecondo gli inquirenti sarebbero vicini ai Mammoliti di Oppido Mamertina e sarebbero insediati, in Nord Italia: a Buccinasco e a Bareggio (in provincia di Milano), mentre in Canada nella citt\u00e0 di Hamilton, in Ontario, vicino a Toronto, e anche in Brasile a Rio de Janeiro.\nStoria.\nSarebbero presenti in Canada sin dal 1937, e precisamente da quando Angelo Musitano, detto la Belva di Delianuova si trasfer\u00ec a Hamilton, in Ontario.\nAnni 1980 - l'omicidio di Domenico Musitano.\nNegli anni ottanta avrebbero partecipato a un progetto per rapire Silvio Berlusconi.\nNel 1984 viene ucciso Rocco Musitano.\nNel 1986 viene ucciso il boss Domenico Musitano, che in quel periodo stava, secondo alcuni pentiti, trafficando nello smaltimento illegale di rifiuti tossici.\nNel 1988 viene ucciso Antonio Trimboli.\nAnni 1990 - Canada: la faida tra Musitano e Papalia e l'operazione Nord - Sud.\nNegli anni novanta nel milanese si conclude l'operazione Nord-Sud e la relativa inchiesta che porta all'arresto anche di Vincenzo Antonio Musitano, condannato a 18 anni di carcere.\nNel 1997, la famiglia ha ordinato i colpi di mob di Johnny Papalia e Carmen Barillaro. Il colpevole per entrambi gli omicidi, Kenneth Murdock ha preso un motivo e ha chiamato Pat e Angelo come gli uomini che hanno ordinato gli omicidi. Entrambi i fratelli Musitano furono condannati nel 2000 a 10 anni per la cospirazione nell'omicidio di Carmen Barillaro, ma non di Papalia; Murdock \u00e8 stato anche condannato a 10 anni. Nel 2007, i fratelli Musitano sono stati entrambi liberati dalla prigione.\nOggi.\nNel 2007 viene rilasciato Vincenzo Antonio Musitano.\nNell'operazione Rinnovamento viene arrestato il fratello Rosario Musitano insieme a Vincenzo poi assolto.\nNel settembre 2015 a Hamilton il SUV di Pat Musitano va a fuoco, si sospetta un incendio doloso. Il 2 maggio 2017, Angelo Musitano \u00e8 stato ucciso nel suo camion sul vialetto della sua casa a Waterdown, Ontario all'et\u00e0 di 39 anni. Il 10 luglio 2020, Pat Musitano \u00e8 stato ucciso nel parcheggio di una piazza commerciale di Burlington all'et\u00e0 di 52 anni.\nAttivit\u00e0 criminali.\nIl clan sarebbe stato coinvolto nello smaltimento illegale di rifiuti tossici."}
{"id": "2606841", "revid": "125458967", "url": "https://it.wikipedia.org/wiki?curid=2606841", "title": "Buchi nel deserto", "text": "Buchi nel deserto (titolo originale \"Holes\", in inglese), \u00e8 un libro di Louis Sachar, pubblicato il 20 agosto 1997 negli Stati Uniti, vincitore del National Book Award nella categoria \"Letteratura per ragazzi\" e della medaglia Newbery. Dal romanzo, \u00e8 stato tratto il film del 2003 di Andrew Davis, \"Holes - Buchi nel deserto\", prodotto dalla Walt Disney Pictures.\nTrama.\nStanley Yelnats IV \u00e8 un lunatico adolescente che \u00e8 costantemente sfortunato a causa di una maledizione, dovuta al suo bis-bisnonno. Accusato ingiustamente di avere rubato un paio di scarpette che una star del baseball aveva donato per un'asta di beneficenza in favore di un orfanotrofio, Stanley viene mandato a scontare la sua pena in un centro di rieducazione denominato \"Campo Lago Verde\". L\u00ec, Stanley e gli altri ragazzi, con cui ha fatto amicizia, sono costretti a scavare ogni giorno buche profonde un metro e mezzo e larghe altrettanto nel letto, ormai asciutto, del lago omonimo del campo. Stanley si rende conto che si stanno scavando le buche perch\u00e9 il capo del campo \u00e8 alla ricerca di qualcosa, probabilmente nascosto nel fondo del lago.\nIn una parte separata, il bis-bisnonno di Stanley, Elya Yelnats, da giovane, riceve un maiale dalla maga Madame Zeroni da utilizzare in cambio per chiedere la mano di una fanciulla locale, Myra Menke. Agendo su istruzioni di Madame Zeroni, Elya portava ogni giorno il maiale presso una fonte, facendolo bere, mentre lui canta una canzone particolare. Quando il maiale fu completamente cresciuto, lo offr\u00ec al padre di Myra, che non fu in grado di decidere se il suino di Elya o quello del suo rivale Igor Barkov era il migliore. Quando Myra non fu in grado di scegliere uno dei suoi pretendenti come marito, Elya si irrit\u00f2 e se ne and\u00f2 in America. Mentre stava lasciando il paese, si rese per\u00f2 conto di aver infranto la promessa fatta a Madame Zeroni, che aveva sperato che Elya l'avrebbe portata alla sorgente e avrebbe cantato per lei. Dopo il suo arrivo in America, Elya spos\u00f2 una ragazza del posto, Sarah Miller, a cui insegn\u00f2 la canzone, che divenne un cimelio di famiglia. Tuttavia, ogni generazione, a partire dallo stesso Elya, soffre diverse disgrazie, e si presume che la promessa non mantenuta da Elya sia diventata una maledizione sugli Yelnats.\nCento dieci anni prima che Stanley arrivasse al Campo Lago Verde, questo era un posto meraviglioso dove i peschi fiorivano per tutta la primavera. In questa cittadina del Texas, la bella e giovane maestra, Katherine Barlow, si innamora di Sam, il venditore di cipolle, coltivate in una zona speciale, utilizzate sia come cibo che per scopi medicinali, e Katherine gli richiedeva lavori manuali in cambio delle sue pesche speziate. Tuttavia era il periodo in cui il razzismo era istituzionalizzato negli Stati Uniti ed era contro la legge per un uomo nero baciare una donna bianca; dato che Sam era nero e Katherine era bianca, la citt\u00e0 divenne furibonda quando si scopr\u00ec che Katherine e Sam si erano baciati. Charles Walker, l'uomo pi\u00f9 ricco della citt\u00e0, che aveva sempre voluto sposare Katherine, quando scopr\u00ec che lei era innamorata di Sam, raccolse gli abitanti per bruciare la scuola e uccidere Sam. Katherine cerc\u00f2 l'aiuto dello sceriffo locale, ma scopr\u00ec invece che anche lo sceriffo, che anch'egli la desiderava, voleva uccidere Sam. Katherine e Sam tentarono di fuggire, ma quest'ultimo venne ucciso. Dopo il giorno dell'assassinio di Sam, la pioggia smise di cadere sul Lago Verde e il lago si prosciug\u00f2.\nKatherine impazz\u00ec dal dolore e divenne una fuorilegge, nota come Kissin' Kate Barlow, perch\u00e9 baciava gli uomini che uccideva, lasciando un'impronta di rossetto sui loro volti. Nei venti anni di saccheggi nel West, Kate Barlow derub\u00f2 anche il bis-bisnonno di Stanley, mentre era in viaggio da New York al Texas. Con il prosciugamento del Lago Verde, tutti cittadini del comune si allontanarono, e Kate seppell\u00ec il suo bottino in qualche luogo intorno al lago, solo per essere poi catturata da Charles Walker e sua moglie Linda (un'ex studentessa di Katherine). Essi cercarono di torturare Kate per farle rivelare la posizione del tesoro, ma Kate mor\u00ec, con una risata finale, per il morso velenoso di una lucertola a macchie gialle, senza rivelare la locazione del tesoro.\nDopo la sua morte, il Lago Verde fu praticamente deserto e la terra era di propriet\u00e0 della famiglia Walker da lungo tempo. Alla fine, Campo Lago Verde fu abitato dai minori che hanno commesso un reato. Come previsto, Stanley scava difficilmente i buchi in tempo, a causa del caldo incredibile e del terreno, duro e asciutto. Ogni volta che viene trovato un oggetto nel terreno, il direttore prende ci\u00f2 che \u00e8 stato trovato e d\u00e0 al ragazzo scopritore un giorno di riposo. Nelle sue prime due settimane, Stanley trova un tubo d'oro con la sigla \"KB\" incisa su di esso. Egli \u00e8 poi avvicinato dal leader dei ragazzi del campo, chiamato Raggi-X, che chiede a Stanley di rinunciare alla sua scoperta, perch\u00e9 era ingiusto che egli ottenesse un giorno di riposo solo due settimane dopo il suo scavo, quando invece Raggi-X aveva scavato per 18 mesi senza trovare niente. Stanley d\u00e0 il tubo d'oro a Raggi-X e lui prende il premio per il ritrovamento, lontano da dove \u00e8 stato inizialmente trovato l'oggetto. Stanley si chiede se Kate Barlow viveva nella zona, perch\u00e9 quello che \u00e8 stato scoperto era il tubo di un rossetto, le cui iniziali erano \"KB\", che facevano ipotizzare che fosse appartenuto a Kate Barlow.\nStanley scopre che Zero, un suo compagno di lavori forzati, non sa n\u00e9 leggere n\u00e9 scrivere e che il suo vero nome \u00e8 Hector Zeroni. Zero inizia a scavare una parte del buco di Stanley ogni giorno e, in cambio, Stanley gli insegna a leggere. Ma prima di finire, il guardiano Walker scopre l'accordo e, insieme con altri direttori, lo insulta e lo chiama stupido, perch\u00e9 non riesce a comporre una parola in modo corretto. Zero fugge dal campo, e Louise Walker distrugge i file di Zero per impedire a chiunque di cercarlo. Stanley, nel tentativo di salvarlo, lo segue dopo pochi giorni. Egli trova Zero nella vecchia barca di Sam, la \"Mary Lou\". Zero e Stanley bevono un po' di liquido in una bottiglia trovata sotto la barca che Zero chiama Sploosh, che in realt\u00e0 sono i resti fermentati delle pesche speziate di Katherine. Zero dopo vomita, presumibilmente a causa del batteri nello Sploosh. I due si aiutano a vicenda per raggiungere la cima di una grande montagna, che si rivela essere campo di cipolle di Sam. Stanley aiuta Zero, che \u00e8 molto debole, a salire su questo monte e trova una sorgente. Mentre Zero beve, Stanley canta la canzone di famiglia per mantenere alto il morale. Vivono di cipolle per una settimana, salvo poi tornare al campo, con l'intenzione di cercare il tesoro di Kate Barlow nel buco dove Stanley aveva trovato il tubo di rossetto.\nStanley e Zero trovano una vecchia valigia, che a loro avviso era piena del bottino di Kate. Walker li trova, e tenta di prendere la valigia, ma scopre che nel buco c'era un nido di lucertole gialle macchiate. Rivela anche che lei e la sua famiglia erano stati costretti a scavare dai loro nonni ogni giorno per trovare la valigia e confess\u00f2 che aveva costituito il campo in modo che potesse avere qualche ragazzo che scavasse per lei. L'avvocato di Stanley, Ms. Morengo, arriva a prelevare Stanley, dato che era stata dimostrata la sua innocenza. Ore pi\u00f9 tardi, Stanley viene finalmente fuori dal buco. Il direttore cerca di prendere la valigia, dicendo che era sua, ma poi Zero sottolinea il fatto che la valigia ha \"Stanley Yelnats\" stampato su di essa. Si scopre infatti che Kissin' Kate aveva utilizzato la borsa del bis-bisnonno di Stanley per raccogliere il bottino. Mentre l'avvocato afferma che il caso \u00e8 favorevole a Stanley, Walker guarda stupita, dopo aver miseramente fallito nel tentativo di ottenere il bottino che la sua famiglia aveva cercato per oltre un secolo. Anche Zero pu\u00f2 andare fuori dal campo, perch\u00e9 non hanno pi\u00f9 il suo file e non vi \u00e8 alcun motivo per lui di rimanere. Quando Stanley e Zero vengono riportati a casa dal legale di Stanley, Zero rivela che egli \u00e8 in realt\u00e0 la persona che ha rubato le scarpe da ginnastica, all'inizio del romanzo, e che le aveva gettate da un ponte senza guardare dov'erano finite.\nQuando Stanley e la sua famiglia sono finalmente in grado di aprire la valigia mesi pi\u00f9 tardi, Stanley scopre che la valigia contiene molti oggetti di valore, e gli Yelnats, una volta poveri, sono improvvisamente ricchi. Alla fine del libro si spiega la fortuna ritrovata di Stanley, cos\u00ec come che Zero \u00e8 il pro-pronipote di Madame Zeroni, e siccome Stanley lo port\u00f2 su per la montagna, e lo nutr\u00ec dell'acqua di sorgente cantandogli la canzone, la maledizione si \u00e8 rotta. Zero si ricongiunge con la madre, da cui era separato molti anni prima, e il padre di Stanley riesce finalmente a inventare qualcosa, una cura per l'odore di piedi causato da un fungo.\nPremi letterari.\nIl libro vinse diversi premi:\nFu anche finalista del Los Angeles Times Book Prize del 1998\nAdattamento cinematografico.\nDal libro \u00e8 stato tratto un film nel 2003, prodotto dalla Walt Disney Pictures e diretto da Andrew Davis, Holes - Buchi nel deserto, con Shia LaBeouf nel ruolo di Stanley Yelnats IV, Sigourney Weaver, Jon Voight e Khleo Thomas. Il film riscosse un buon successo da parte della critica cinematografica, ma non ottenne un grande successo ai botteghini."}
{"id": "2606845", "revid": "22475", "url": "https://it.wikipedia.org/wiki?curid=2606845", "title": "Riserva naturale Monte Penna", "text": "La riserva naturale Monte Penna \u00e8 un'area naturale protetta della regione Toscana istituita nel 1996.\nTerritorio.\nOccupa una superficie di 1.050 ha comprendente un massiccio montuoso di natura prevalentemente calcarea, sul versante sud-orientale del Monte Amiata, nei pressi di Castell'Azzara. Le cime pi\u00f9 alte sono rappresentate dal Monte Civitella (1.107), dal Poggio della Vecchia o Monte Penna (1.086\u00a0m) e Monte Nebbiaio (1.086\u00a0m).\nL'area \u00e8 caratterizzata dall'affioramento di formazioni della facies ligure e da evidenti fenomeni carsici (doline, depressioni a trincea e alcune grotte) che interessano il Monte Civitella e il Poggio della Vecchia vicino al quale si trova una dolina con un inghiottitoio attivo.\nAll'interno della riserva si trova anche un biotopo di bosco d'acero, detto Fonte Penna, tutelato dalla Societ\u00e0 Botanica Italiana.\nSIR.\nIl Monte Penna \u00e8 anche protetto come sito di interesse comunitario nel pSIC \"Monte Penna, Bosco della Fonte e M.te Civitella\", e come sito di interesse regionale, quest'ultimo in parte compreso nella Riserva naturale. \nQuest'ultima tutela speciale \u00e8 dovute all'emergenza di zone carsiche di interesse naturalistico, con sistemi ipogei caratterizzati da popolazioni di varie specie di Chirotteri.\nI principali elementi di criticit\u00e0 interni al sito di interesse regionale sono: \nI principali elementi di criticit\u00e0 esterni al sito sono:\nI principali obiettivi di conservazione da adottare: \nIndicazioni per le misure di conservazione: \nGeomorfologia.\nLa tipologia ambientale prevalente nel SIR \u00e8 data da rilievi in gran parte di natura calcarea, con prevalenza di boschi di latifoglie e rimboschimenti di conifere. \nAltre tipologie ambientali rilevanti sono le doline e cavit\u00e0 carsiche, i corsi d'acqua montani, gli affioramenti rocciosi.\nFauna.\nTra i mammiferi presenti nella riserva si segnalano la volpe, l'istrice, il cinghiale, il capriolo, la donnola, la puzzola, la faina, la martora, il gatto selvatico ed interessanti chirotteri come \"Rhinolophus euryale\" e \"Myotis myotis\".\nL'avifauna annovera moltissime specie come l'albanella reale, l'astore, lo sparviero, la poiana, il gheppio, il barbagianni, l'allocco, l'assiolo, la civetta, il fagiano, il succiacapre, il picchio verde, il picchio cenerino, la cappellaccia e l'allodola.\nNel SIR \u00e8 da segnalare la presenza di specie ornitiche rare e minacciate legate alle praterie pascolate ed alle zone rupestri, e varie specie di rapaci nidificanti negli ambienti boschivi. Tra esse sono presenti il biancone e l'ortolano, segnalato in passato come nidificante, non pi\u00f9 rilevato in tempi recenti e probabilmente estinto come tale.\nFlora.\nL'area \u00e8 quasi totalmente boscata ad eccezione di alcuni coltivi e pascoli nella parte meridionale.\nDi particolare valore naturalistico \u00e8 il Bosco della Fonte, sul Poggio della Vecchia, costituito da formazioni miste di \"Acer campestre\", \"Acer trilobatum\", \"Acer pseudoplatanus\" e \"Acer obtusatum\" segnalato come biotopo di interesse vegetazionale dalla Societ\u00e0 Botanica Italiana.\nAltri tipi vegetazionali sono le faggete con \"Acer obtusatum\", \"Quercus cerris\", \"Fraxinus excelsior\" e \"Castanea sativa\"; le foreste di caducifoglie, a prevalenza di \"Quercus cerris\" con aceri, frassini, tigli, carpini e faggi associati; i castagneti; le praterie a \"Bromus erectus\", \"Brachypodium rupestre\" e \"Dactylis glomerata\" con \"Sedum\" spp. e \"Saxifraga\" spp.; gli arbusteti; i soprassuoli a conifere a prevalenza di \"Pinus nigra\" con piccoli gruppi di \"Abies alba\" e \"Abies cephalonica\", \"Picea excelsa\", \"Pinus sylvestris\" e \"Pinus wallichiana\".\nFra le specie rare, almeno localmente, figurano \"Anchusa cretica\", \"Anemone apennina\", \"Lilium bulbiferum\", \"Lilium martagon\", \"Kernera saxatilis\", \"Leucojum vernum\", \"Scilla bifolia\", \"Gagea lutea\", \"Digitalis ferruginea\", \"Fraxinus oxycarpa\", \"Tilia cordata\" e \"Ilex aquifolium\".\nVicino all'abitato di Selvena sono presenti delle piante di castagno di eccezionali dimensioni.\nUna significativa porzione del sito di interesse regionale \u00e8 occupata da praterie secondarie, in regressione per fenomeni di abbandono e conseguente colonizzazione arbustiva. In particolare l'area SIR \u00e8 caratterizzata da elevata diversit\u00e0 ambientale: negli impluvi e nelle doline ospita foreste mesofite a \"Fraxinus excelsior\", \"Fagus selvatica\", \"Acer\" sp.pl. \"Quercus cerris\"; sono presenti anche praterie liofile, ricche di specie di interesse fitogeografico.\nPunti di interesse.\nDi notevole interesse storico e artistico risultano i resti della Rocca Silvana, un antico possedimento dell'Abbazia di San Salvatore al Monte Amiata, costruita nel corso del IX secolo. Nella parte bassa della rocca si estendeva il borgo, di cui rimangono le strutture murarie dei vari edifici, mentre nell'area sommitale si trova il palazzo signorile, a pianta quadrangolare, disposto su due livelli, presso il quale vi sono i resti di una cisterna per la raccolta e la distribuzione dell'acqua.\nIl complesso \u00e8 costituito anche da 2 torri, di cui una situata di fianco all'antico cassero, presso il quale si trovava un'altra cisterna."}
{"id": "2606847", "revid": "228587", "url": "https://it.wikipedia.org/wiki?curid=2606847", "title": "Mori (Iliade)", "text": "Mori (in greco antico \u039c\u03cc\u03c1\u03c5\u03c2) \u00e8 un personaggio della mitologia greca, figlio di Ippotione.\nMitologia.\nEra un giovane frigio che insieme ai fratelli Palmi e Ascanio prese parte alla difesa di Troia assediata dagli Achei.\nMori fu ucciso da Merione nell'azione bellica descritta nel libro XIV dell'Iliade relativo all\"'Inganno a Zeus\"."}
{"id": "2606852", "revid": "125548160", "url": "https://it.wikipedia.org/wiki?curid=2606852", "title": "John Ellis (chitarrista)", "text": "Biografia.\n\u00c8 stato il cofondatore della band pub rock Bazooka Joe nel 1970, ed uno dei membri fondatori della band punk rock The Vibrators. Ellis ha formato i Vibrators nel 1974, mentre frequentava ancora l'istituto d'arte e studiava illustrazione. I Vibrators hanno pubblicato due album con Ellis e sono stati ampiamente in tour insieme.\nEllis ha lasciato i Vibrators nel 1978 per formare un gruppo che ha avuto storia breve, i Rapid Eye Movement, prima di imbarcarsi nella carriera solista nel 1979. In quell'anno ha pubblicato un paio di singoli, uno dei quali, \"Babies in Jars\" (una registrazione live dei Rapid Eye Movement) ha raggiunto la posizione 34 nella Official Independent Chart. Negli anni '80 ha iniziato a registrare e suonare in tour insieme a Peter Hammill, avendo gi\u00e0 lavorato in studio e live insieme a Peter Gabriel nel suo tour in Cina. Egli \u00e8 stato membro del K Group, esistito dal 1981 al 1985, che accompagnava in tour Peter Hammill. Hammill era K (voce, pianoforte e chitarra), Nic Potter era Mozart (basso), Guy Evans era Brain (batteria) ed Ellis era Fury (voce di fondo e chitarra). L'album di Peter Hammill \"The Margin\" \u00e8 una registrazione dei concerti live del K-group.\nTra l'Iinizio degli anni '90 e l'inizio del 2000, Ellis \u00e8 stato membro della band punk rock The Stranglers, a partire dall'album \"Stranglers In the Night\". Durante questo periodo ha anche creato musica per esibizioni d'arte in Europa, oltre che diversi cortometraggi. Ellis ha lasciato gli Stranglers nel 2000 ed attualmente continua a creare musica. Come musicista, usa spesso l'E-bow per la chitarra.\nEllis ha collaborato alle registrazioni dei primi album di Judge Smith, membro fondatore dei Van der Graaf Generator.\nNel 2005 Ellis ha formato un'organizzazione comunitaria chiamata 'The Luma Group', la quale offre insegnamenti e seminari d'arte.\nNel 2009 Ellis ha dato avvio alla sua etichetta discografica, la Chanoyu Records. La prima produzione \u00e8 stata \"Wabi Sabi 21\u00a9\", un album di musica elettronica strumentale ispirata alla cerimonia del t\u00e8 giapponese."}
{"id": "2606853", "revid": "93556", "url": "https://it.wikipedia.org/wiki?curid=2606853", "title": "Comitato Olimpico Coreano", "text": "Il Comitato Olimpico Coreano (noto anche come \ub300\ud55c\uc62c\ub9bc\ud53d\uc704\uc6d0\ud68c in coreano) \u00e8 un'organizzazione sportiva sudcoreana, nata nel 1946 a Seul, Corea del Sud.\nRappresenta questa nazione presso il Comitato Olimpico Internazionale (CIO) dal 1947 ed ha lo scopo di curare l'organizzazione ed il potenziamento dello sport in Corea del Sud e, in particolare, la preparazione degli atleti sudcoreani, per consentire loro la partecipazione ai Giochi olimpici. L'associazione \u00e8, inoltre, membro del Consiglio Olimpico d'Asia.\nL'attuale presidente dell'associazione \u00e8 Kee-heung Lee, mentre la carica di segretario generale \u00e8 occupata da Jong-Jun Choi."}
{"id": "2606858", "revid": "110157", "url": "https://it.wikipedia.org/wiki?curid=2606858", "title": "Comitato Olimpico degli Emirati Arabi Uniti", "text": "Il Comitato Olimpico degli Emirati Arabi Uniti (noto anche come \"\u0627\u0644\u0627\u0645\u0627\u0631\u0627\u062a \u0627\u0644\u0639\u0631\u0628\u064a\u0629 \u0627\u0644\u0645\u062a\u062d\u062f\u0629 \u0627\u0644\u0644\u062c\u0646\u0629 \u0627\u0644\u0623\u0648\u0644\u0645\u0628\u064a\u0629 \u0627\u0644\u0648\u0637\u0646\u064a\u0629\" in arabo) \u00e8 un'organizzazione sportiva emiratina, nata nel 1979 a Dubai, Emirati Arabi Uniti.\nRappresenta questa nazione presso il Comitato Olimpico Internazionale (CIO) dal 1980 ed ha lo scopo di curare l'organizzazione ed il potenziamento dello sport negli Emirati Arabi Uniti e, in particolare, la preparazione degli atleti emiratini, per consentire loro la partecipazione ai Giochi olimpici. L'associazione \u00e8, inoltre, membro del Consiglio Olimpico d'Asia.\nL'attuale presidente dell'associazione \u00e8 Ahmed Bin Mohammed Bin Rashid Al Maktoum, mentre la carica di segretario generale \u00e8 occupata da Saeed Abdul Ghaffar Hussain."}
{"id": "2606861", "revid": "1745361", "url": "https://it.wikipedia.org/wiki?curid=2606861", "title": "Ippotione (Iliade)", "text": "Ippotione (in greco antico \u1f38\u03c0\u03c0\u03bf\u03c4\u03af\u03c9\u03bd) \u00e8 un personaggio della mitologia greca, fu un guerriero troiano .\nMitologia.\nIppotione fu ucciso da Merione nell'azione bellica descritta nel libro XIV dell'Iliade relativo all\"'Inganno a Zeus\"."}
{"id": "2606872", "revid": "27285488", "url": "https://it.wikipedia.org/wiki?curid=2606872", "title": "Naturalis Historiae", "text": ""}
{"id": "2606874", "revid": "117534039", "url": "https://it.wikipedia.org/wiki?curid=2606874", "title": "Dedalo di Sicione", "text": "Fu figlio e discepolo di uno scultore di nome Patroclo (Pausania, VI, 3.4) che viene menzionato da Plinio il vecchio tra gli artisti peloponnesiaci fioriti nella 95\u00aa Olimpiade, appartenente alla scuola di Policleto e contemporaneo di Naucide (\"Nat. hist.\", XXXIV, 8). Secondo Pausania fu Dedalo ad eseguire il trofeo per la popolazione dell'Elide, dedicato sull'Altis per commemorare la loro vittoria su Sparta nel 401-399 a.C. (Paus., VI, 2.8), e fu autore di diverse statue di atleti.\nPlinio lo ricorda come autore di due fanciulli in bronzo che si detergono (\"Nat. hist.\", XXXIV, 76) e Paolo Moreno ha ricondotto alla sua mano il tipo dell'Apoxy\u00f3menos, conosciuto da diverse copie, la pi\u00f9 completa delle quali \u00e8 l'Atleta bronzeo di Lussino."}
{"id": "2606878", "revid": "124123", "url": "https://it.wikipedia.org/wiki?curid=2606878", "title": "Cosmo Maria De Horatiis", "text": "De Horatiis fu il personaggio storico pi\u00f9 illustre nato nell'attuale Poggio Sannita. Fu un valente chirurgo, ritenuto tra i migliori nell'Italia meridionale nella prima met\u00e0 dell'800. Figlio di Costanzo e di Rosa Daniele, all'et\u00e0 di 11 anni entr\u00f2 nel seminario di Trivento dove tra gli altri ebbe come maestro Attanasio Tozzi a sua volta discepolo di Genovesi. A 17 anni inizi\u00f2 nell'Universit\u00e0 di Napoli scienze umanistiche ma successivamente si prodig\u00f2 nello studio della medicina. A quel tempo l'Universit\u00e0 di Napoli eccelleva per qualit\u00e0 di insegnanti, e De Horatiis ebbe tra i suoi professori, eminenti cultori dell'anatomia come Mauro e Cotugno e come clinici Sementini e Andria. Si laure\u00f2 in Medicina a Salerno nel 1791 e subito dopo torn\u00f2 al suo paese nat\u00eco.\nNel 1799 trovandosi per affari ad Isernia ed essendovi le truppe francesi napoleoniche in prossimit\u00e0, gli fu chiesto dalla popolazione di mediare una pace con i conquistatori stranieri. La mediazione fu positiva tanto che fece parte del governo provvisorio della citt\u00e0 durante l'occupazione francese. Dopo una fugace restaurazione del potere borbonico sulla citt\u00e0, venne arrestato, condotto a Napoli e rinchiuso nel Castello dell'Ovo; qui fu processato e condannato per tradimento alla pena capitale; ma la sentenza fu tramutata nell'esilio. In pieno periodo napoleonico and\u00f2 in Francia insieme a due colleghi quasi conterranei Carlantonio Tirone e Carlo Barbieri originari di Agnone."}
{"id": "2606880", "revid": "110157", "url": "https://it.wikipedia.org/wiki?curid=2606880", "title": "Comitato Olimpico Filippino", "text": "Il Comitato Olimpico Filippino (noto anche come Olimpikong Komite nin Filipinas in tagalog) \u00e8 un'organizzazione sportiva filippina, nata nel 1911 a Pasig, Filippine.\nRappresenta questa nazione presso il Comitato Olimpico Internazionale (CIO) dal 1929 ed ha lo scopo di curare l'organizzazione ed il potenziamento dello sport nelle Filippine e, in particolare, la preparazione degli atleti filippini, per consentire loro la partecipazione ai Giochi olimpici. L'associazione \u00e8, inoltre, membro del Consiglio Olimpico d'Asia.\nL'attuale presidente dell'associazione \u00e8 Abraham Tolentino, mentre la carica di segretario generale \u00e8 occupata da Patrick Gregorio."}
{"id": "2606881", "revid": "547034", "url": "https://it.wikipedia.org/wiki?curid=2606881", "title": "Don't Worry Baby", "text": "Don't Worry Baby \u00e8 un brano musicale del 1964 del gruppo surf rock dei Beach Boys, scritta da Brian Wilson (cantante e leader del gruppo) e Roger Christian. La canzone venne pubblicata su singolo (lato A: \"I Get Around\") negli Stati Uniti nel maggio 1964, ed un mese dopo, nel giugno '64 anche in Gran Bretagna. Nonostante si trattasse di una B-side, il brano riusc\u00ec a conquistarsi autonomamente la posizione numero 24 nella classifica statunitense dei singoli.\nLa canzone \u00e8 stata inserita alla posizione numero 176 nella lista delle 500 migliori canzoni di sempre redatta dalla rivista \"Rolling Stone\". Inoltre Pitchfork ha inserito \"Don't Worry Baby\" alla posizione numero 14 della lista delle \"200 migliori canzoni degli anni sessanta\".\nIl brano.\nUna tenera ballata eseguita in falsetto da Brian con cori nell'inciso, contenuta nell'LP \"Shut Down Volume 2\" e lato B del singolo \"I Get Around\".\nWilson considera la canzone la risposta maschile a \"Be My Baby\", successo delle Ronettes dell'anno precedente (1963).\nJohn Lennon riprender\u00e0 tanti anni dopo la melodia di \"Don't Worry Baby\" in \"(Just Like) Starting Over\", brano contenuto nell'album \"Double Fantasy\" (1980)."}
{"id": "2606882", "revid": "27285680", "url": "https://it.wikipedia.org/wiki?curid=2606882", "title": "Lacedemoni", "text": ""}
{"id": "2606884", "revid": "287204", "url": "https://it.wikipedia.org/wiki?curid=2606884", "title": "VU (album)", "text": "VU (sottotitolo: A collection of previously unreleased recordings) \u00e8 un album costituito da una raccolta di inediti e versioni alternative di brani dei The Velvet Underground. \u00c8 stato pubblicato nel febbraio 1985 dalla Verve Records.\nIl disco.\nOrigine e storia.\nQuando i Velvet Underground lasciarono la Verve Records (che aveva pubblicato i primi due album del gruppo) per la compagnia sorella MGM Records, firmarono un contratto per due album, e pubblicarono il loro terzo e omonimo album \"The Velvet Underground\" nel marzo 1969. In seguito, per\u00f2, i vertici della MGM Records cambiarono e il nuovo consiglio d'amministrazione, nella persona del presidente Mike Curb fu incaricato di risollevare le sorti della compagnia. Egli decise di eliminare tutti gli artisti pi\u00f9 controversi e non commerciali dalla casa discografica. I Velvet Underground naturalmente diventarono uno dei gruppi sulla lista nera e il loro contratto fu rescisso. La band aveva, comunque, nel frattempo gi\u00e0 registrato quattordici canzoni per un possibile prossimo album per la MGM. Tutto questo materiale fu dimenticato negli archivi della compagnia fino all'inizio degli anni ottanta.\nQuando la Verve si stava preparando a ristampare i primi tre dischi dei Velvet su vinile e CD, i tecnici trovarono diciannove tracce inedite della band: cinque del periodo con Cale e quattordici registrate per l'album \"perduto\" del 1969. I brani migliori delle diciannove tracce vennero pubblicati nel 1985 sul disco \"VU\"; le restanti furono pubblicate su una seconda compilation intitolata \"Another View\" nel 1986.\nPer la sua carriera solista, Lou Reed riutilizz\u00f2 ben 6 canzoni tratte da \"VU\", ri-registrandole e rielaborandole: \"I Can't Stand It\" , \"Lisa Says\" e \"Ocean\" su \"Lou Reed\", 1972; \"Andy's Chest\" su \"Transformer\", 1972; \"Stephanie Says\" (diventata \"Caroline Says II\") su \"Berlin\", 1973; e \"She's My Best Friend\" su \"Coney Island Baby\", 1976.\nTracce.\nTutte le canzoni sono state scritte da Lou Reed eccetto \"Foggy Notion\" (Reed, Morrison, Yule, Tucker, Weiss)"}
{"id": "2606886", "revid": "110157", "url": "https://it.wikipedia.org/wiki?curid=2606886", "title": "Comitato Olimpico Giapponese", "text": "Il , in inglese Japanese Olympic Committee (JOC), \u00e8 un'organizzazione sportiva giapponese, nata nel 1911 a Tokyo, Giappone.\nRappresenta questa nazione presso il Comitato Olimpico Internazionale (CIO) dal 1912 ed ha lo scopo di curare l'organizzazione ed il potenziamento dello sport in Giappone e, in particolare, la preparazione degli atleti giapponesi, per consentire loro la partecipazione ai Giochi olimpici. L'associazione \u00e8, inoltre, membro del Consiglio Olimpico d'Asia.\nIl comitato aiut\u00f2 ad organizzare ogni evento olimpico che si \u00e8 tenuto in Giappone, vale a dire le Olimpiadi estive di Tokyo del 1964 e del 2020, le due Olimpiadi invernali, cio\u00e8 i giochi olimpici di Sapporo del 1972 e la manifestazione olimpica di Nagano del 1998.\nL'attuale presidente dell'associazione \u00e8 il judoka Yasuhiro Yamashita (oro a Los Angeles 1984), mentre la carica di segretario generale \u00e8 occupata da Tsuyoshi Fukui."}
{"id": "2606887", "revid": "767487", "url": "https://it.wikipedia.org/wiki?curid=2606887", "title": "June Lake (California)", "text": "June Lake \u00e8 un census-designated place nella Contea di Mono in California. Si trova a 12.5 miglia (20 km) sud di Lee Vining ad un'altitudine di 7654 piedi, pari a 2333 m.\nSecondo il censimento del 2000 gli abitanti erano 608. Ad oggi la popolazione \u00e8 di circa 600 abitanti.\nIl codice di avviamento postale \u00e8 93529."}
{"id": "2606889", "revid": "99185", "url": "https://it.wikipedia.org/wiki?curid=2606889", "title": "Premio Ibrahim", "text": "Il premio Mo Ibrahim (la cui denominazione ufficiale \u00e8 \u00abpremio per il successo nella leadership in Africa\u00bb), \u00e8 assegnato dalla Fondazione Mo Ibrahim ai capi di Stato/di governo africani che hanno saputo guidare meglio lo sviluppo del proprio paese sotto l'aspetto della sanit\u00e0, della sicurezza, della scolarizzazione e dello sviluppo economico.\nIl premio \u00e8 assegnato ai capi di stato che hanno gi\u00e0 servito il loro Paese per almeno tre anni a seguito di elezioni democratiche e che sono diventati un punto di riferimento per il loro paese e per l'Africa per le loro doti di buon governo.\nIl riconoscimento \u00e8 stato fondato da Mo Ibrahim, un uomo d'affari nato in Sudan nel 1946. Secondo quanto ha affermato lo stesso fondatore del riconoscimento, \u00abIl buongoverno \u00e8 fondamentale\u00bb.\nIl premio consiste in un assegno di 5 milioni di dollari. Alla somma va aggiunto un vitalizio di 200.000 dollari l'anno, pertanto il Mo Ibrahim pu\u00f2 essere considerato il pi\u00f9 ricco premio del mondo, superando anche il premio Nobel per la pace (1,3 milioni di dollari \"una tantum\").\nL'istituzione del premio \u00e8 stata salutata con favore da grandi personalit\u00e0 mondiali, tra cui l'ex presidente degli USA Bill Clinton, l'ex segretario generale dell'ONU Kofi Annan, e l'ex presidente del Sudafrica Nelson Mandela.\nPremiati.\nLa prima assegnazione del premio \u00e8 avvenuta nel 2007."}
{"id": "2606896", "revid": "1391549", "url": "https://it.wikipedia.org/wiki?curid=2606896", "title": "Benton (California)", "text": "Benton, chiamata anche Benton Station, \u00e8 un'area non incorporata nella Contea di Mono in California. Si trova a 3 miglia (4.8\u00a0km) est nordest di Benton Hot Springs e 32 miglia (51\u00a0km) nord di Bishop ad un'altitudine di 5387 piedi, pari a 1642\u00a0m.\nNel 2000 gli abitanti erano 196. Il codice di avviamento postale \u00e8 93512.\n\"Benton\" era una piccola citt\u00e0 mineraria che raggiunse nell'epoca d'oro i 5000 abitanti. Molte delle costruzioni originali ancora rimangono e la citt\u00e0 non \u00e8 mai completamente morta."}
{"id": "2606897", "revid": "830939", "url": "https://it.wikipedia.org/wiki?curid=2606897", "title": "Guidobaldo Gondi", "text": "Biografia.\nFiglio di Antonio e di Maddalena Corbinelli, adott\u00f2 il nome del padre e si stabil\u00ec a Lione per esercitarvi l'attivit\u00e0 di banchiere.\nGuidobaldo, detto Antonio, venne chiamato a corte dalla regina Caterina de' Medici e fu maestro di palazzo del duca d'Angi\u00f2 (il futuro Enrico III).\nNel 1516 spos\u00f2 Maria Caterina di Pierrevive, donna ricca e intelligente, che nel 1521 acquist\u00f2 la signoria di Le Perron facendo ascendere la famiglia al rango nobiliare; fu padre di Alberto, maresciallo di Francia, e Pietro, vescovo di Parigi e cardinale."}
{"id": "2606907", "revid": "287204", "url": "https://it.wikipedia.org/wiki?curid=2606907", "title": "George Bacovia", "text": "Appartenuto al movimento simbolista, la sua poesia inizi\u00f2 ad essere vista come antesignana del modernismo romeno e alla fine fu accostato dalla critica a Tudor Arghezi, Lucian Blaga e Ion Barbu come uno dei pi\u00f9 importanti poeti romeni tra le due guerre.\nBiografia.\nInfanzia.\nBacovia nato George Andone Vasiliu in Bac\u0103u, figlio di un mercante, Dimitrie Vasiliu, e sua moglie Zoe \"Zoi\u0163a\" Vasiliu. A soli sei anni cominci\u00f2 i suoi studi di tedesco. Tra il 1889 e il 1900 inizi\u00f2 la scuola elementare in un'accademia di Bac\u0103u, prima di passare nel 1891 alla scuola elementare \"Domneasc\u0103\". Nel giugno del 1893, ultimate le elementari inizi\u00f2 a frequentare il ginnasio Ferdinand, sempre in Bac\u0103u. Una sera d'autunno, per una svista di un sacrestano rimase intrappolato tutta la notte nella torre della chiesa Precista, questa esperienza ispir\u00f2 alcuni anni dopo la poesia \"Amurg\" (\"Tramonto\"). Mostr\u00f2 sin da giovane talento per il disegno e suon\u00f2 come violinista nella orchestra della scuola, che diresse. Si distinse anche in ginnastica.\nStudi.\nNel 1900 si iscrisse all'Accademia Militare a Ia\u0219i, l'esperienza dur\u00f2 pochi mesi, si ritir\u00f2 nel secondo semestre, perch\u00e9 non riusc\u00ec ad adattarsi alla rigida disciplina militare. L'anno seguente, tornato nella sua citt\u00e0, cominci\u00f2 a studiare nel Liceo Ferdinand, e concluse i suoi studi nel 1903 con il diploma. Scrisse il poema \"Liceu\" (\"Liceo\") in risposta al questionario inviato dal Ministro dell'istruzione per i diplomati durante la riforma della scuola voluta da Spiru Haret. Si immatricol\u00f2 alla Facolt\u00e0 di Legge all'Universit\u00e0 di Bucarest e presto cominci\u00f2 a frequentare i salotti letterari della citt\u00e0; con una prima lettura della poesia \"Plumb\" al salone di Alexandru Macedonski ottenne un ottimo consenso.\nContinu\u00f2 le sue letture al salone, e nel 1904 la poesia \"Nervi de toamn\u0103\" (\"Nervi d'Autunno\") ottenne molto successo. Aiutato dalla continua crescita della sua reputazione, riusc\u00ec ad ottenere lavoro presso la rivista Arta de la Ia\u015fi che lo port\u00f2 ad interrompere i suoi studi all'Universit\u00e0. Dopo due anni trascorsi con il fratello a Bucarest, torn\u00f2 nella sua citt\u00e0 natale e riprese a studiare legge all'Universit\u00e0 di Ia\u015fi. Fino al 1909 rimase a Ia\u015fi, come assistente di I.M. Rascu per la rivista \"Versuri\", che pi\u00f9 avanti cambi\u00f2 il nome in \"Versuri \u015fi proz\u0103\". Tra il 1909 e il 1910 torn\u00f2 a vivere a Bac\u0103u andando a Ia\u015fi solo per sostenere gli esami; port\u00f2 a termine nel 1911 con il conseguimento dalla laurea i suoi studi, si iscrisse all'ordine degli avvocati di Bac\u0103u, e nonostante pag\u00f2 per 10 anni la quota come socio non pratic\u00f2 mai la professione. Invece, trascorse il suo tempo collaborando con Caion al Rom\u00e2nul literar (\"Il rumeno letterario\"), lavorando come copista alla Prefettura, e aiutando negli uffici della contabilit\u00e0 della Prefettura. Tra 1913-1914, i problemi di salute che lo afflisser\u00f2 lo costrinsero a dimettersi dal suo posto di lavoro.\nTra le guerre.\nNel 1914 per via dei suoi problemi di salute fu portato nella casa di cura del Dr. M\u0103rg\u0103ritescu a Bucharest, dalla quale, dapprima pubblic\u00f2 poesie nel supplemento letterario del quotidiano \"Seara\" e poi mand\u00f2 alle stampe \"Plumb\" per la sua pubblicazione. Nel 1915 divenne coeditore della rivista \"Orizonturi noi\" e continu\u00f2 a pubblicare poesie e libri sotto diversi pseudonimi.\nNel 1916, inizi\u00f2 a lavorare come segretario presso il dipartimento per la scuola secondaria e superiore del Ministero dell'Istruzione e nel luglio dello stesso anno usc\u00ec la prima edizione di \"Plumb\". Ad ottobre, a causa della guerra, fu costretto a fuggire da Bucarest, minacciata dagli imperi centrali, per trovare riparo a Ia\u015fi portando con s\u00e9 documenti del dipartimento.\nNel 1917 ritorn\u00f2 a Bucarest e riprese il suo posto di funzionario. Nel 1920 pass\u00f2 prima a dirigente di terza classe nel Ministero del Lavoro sino alla sua promozione nel 1921 a dirigente di prima categoria. Ma ancora una volta per via della sua salute fu costretto a rassegnare le dimissioni e dopo un anno fece ritorno nella sua Bac\u0103u.\nNel 1924 fu pubblicata una seconda edizione di \"Plumb\" e nel frattempo Bacovia riusc\u00ec a trovare lavoro come insegnante di disegno e calligrafia presso una scuola di Bac\u0103u. L'anno seguente divenne direttore della rivista \"Ateneu cultural\" e pubblic\u00f2 il libro di poesie \"Sc\u00e2ntei galbene\" a proprie spese. Nello stesso anno apparir\u00e0 \"Buc\u0103\u0163i de noapte\" in un'edizione curata da Agatha Grigorescu. Nel 1926 torn\u00f2 ad insegnare disegno e calligrafia.\nNel 1928 spos\u00f2 Agatha Grigorescu e si trasfer\u00ec nuovamente a Bucarest, citt\u00e0 nella quale la moglie insegnava. L'anno dopo ripubblic\u00f2 \"Plumb\" e \"Sc\u00e2ntei galbene\" in una nuova edizione contenente entrambi i lavori, intitolata \"Poezii\" per la casa editrice Editura Ancora; poco dopo, la rivista \"Orizonturi noi\" riprese a pubblicare sotto la sua direzione. Ottenne posto come ispettore al Ministero della Pubblica Istruzione, ma appena pubblicata la raccolta \"Cu voi\" (\"Con voi\"), torn\u00f2 a Bac\u0103u, e vi pass\u00f2 tre anni da disoccupato. Nel 1931, Agatha diede alla luce il primo ed unico figlio di Bacovia, Gabriel; nel 1932, la Societ\u00e0 di Scrittori Romeni approv\u00f2 per Bacovia una pensione di 1000 lei.\nBacovia con la sua famiglia si trasfer\u00ec, nel 1933, definitivamente a Bucarest e da l\u00ec non si mosse pi\u00f9. Nel 1934, pubblic\u00f2 un'antologia della sua poesia chiamata \"Poezii\" e fond\u00f2 la Casa per gli Scrittori in pensione. Nel 1944 appare \"Opere\", una raccolta che include tutti i suoi lavori, precedentemente pubblicati.\nDopo la guerra.\nNel 1945, Bacovia fu nominato bibliotecario del Ministero del Petrolio e del Carbone. Continu\u00f2 a scrivere e nel 1946 usc\u00ec il volume \"Stan\u0163e burgheze\" (\"Ceto Borghese\"), che lo condusse all'assunzione presso il Ministero delle Arti. Nel 1956 pubblic\u00f2 il suo ultimo lavoro \"Poezii\" prima di spegnersi nel pomeriggio del 22 maggio del 1957 nella sua casa a Bucarest."}
{"id": "2606909", "revid": "1718925", "url": "https://it.wikipedia.org/wiki?curid=2606909", "title": "Campionati mondiali di tiro", "text": "I Campionati mondiali di tiro (\"World Shooting Championships\") sono una manifestazione internazionale di tiro che si tiene dal 1897, organizzata dalla Federazione Internazionale di Tiro Sportivo a partire dal 1907.\nEdizioni separate.\nOltre alle competizioni quadriennali dei \"Mondiali di tiro\", per il tiro a volo sono previste ulteriori edizioni dei Campionati mondiali, organizzate con cadenza biennale negli anni dispari e dette appunto \"Campionati mondiali di tiro a volo\". Nel 2009 a Marburgo, in Slovenia, si \u00e8 disputata la XXVIII edizione; la prima si svolse nel 1934, poi nel 1936, nel 1938, nel 1950, mentre dal 1959 sono passate negli anni dispari ed hanno sempre rispettato la cadenza biennale. Va quindi precisato che gli atleti del tiro al volo disputano una edizione del mondiale ogni anno, con la sola eccezione dell'anno pari tra i due anni delle edizioni dei \"Mondiali di tiro unificati\" (consacrato alle competizioni olimpiche).\nLa Federazione Internazionale organizza anche i \"Mondiali separati\" di \"bersaglio mobile\" (10 edizioni disputate fino al 2009) e nel passato ha organizzato anche i \"Mondiali separati\" di \"tiro da 10 metri\" (6 edizioni dal 1979 al 1991)."}
{"id": "2606922", "revid": "124569010", "url": "https://it.wikipedia.org/wiki?curid=2606922", "title": "'Ndrina Mammoliti", "text": "I Mammoliti sono una 'ndrina di Oppido Mamertina e Castellace alleata dei Rugolo alle quali fanno capo i Nava, i Cosoleto, i Luppino e i Romeo con loro imparentate.\nOperano nel narcotraffico e nella gestione di attivit\u00e0 agricole, compiono estorsioni e hanno praticato anche il sequestro di persona. All'estero hanno basi in Germania, in particolare nel Baden-W\u00fcrttemberg e in Baviera.\nI Mammoliti-Rugolo \u00e8 alleata dei Piromalli e dei Mazzaferro.\nStoria.\nLa faida di Castellace.\nNegli anni Cinquanta scoppia una faida con i Barbaro di Castellace. Nell'ottobre 1954 Domenico Barbaro uccide Francesco Mammoliti, allora capobastone. Gli succede il figlio Vincenzo Mammoliti fino alla sua morte nel 1988, il nuovo capo diventa Saverio Mammoliti.\nIl 7 novembre 1954 i Mammoliti per vendetta uccidono Francesco Barbaro e altri loro affiliati. Autore dell'omicidio sarebbe Vincenzo Mammoliti, figlio di Francesco, ma che fu rilasciato per insufficienza di prove.\nIl 19 gennaio 1955, Giovanni Barbaro, fratello di Francesco viene ucciso con 31 colpi di arma da fuoco. Vincenzo viene nuovamente assolto ed invece viene condannato per omicidio suo fratello Antonio Mammoliti.\nLa faida continu\u00f2 fino all'omicidio di Domenico Barbaro avvenuto a Perugia nel 1978, dopo che ebbe trascorso 26 anni in prigione per l'omicidio di Francesco Mammoliti nel '54. La faida fu vinta dai Mammoliti ed i Barbaro furono costretti a trasferirsi al vicino comune di Plat\u00ec.\nLa commissione provinciale e il caso del barone Cordopatri.\nDal 1988 il nuovo capo \u00e8 Saverio Mammoliti.\nDopo la seconda guerra di 'Ndrangheta negli anni novanta fanno parte della \"commissione provinciale\", organo creato ad hoc dalla 'Ndrangheta per meglio gestire gli affari e le relazioni fra le 'ndrine.\nIl 10 luglio 1991 viene ucciso a Reggio Calabria il Barone Antonio Cordopatri, l'accusa cade sulla 'ndrina Mammoliti in quanto questi volevano ottenere i terreni della famiglia Cordopatri a costo irrisorio (per esercitare il predominio territoriale e lucrare profitti) ma il Barone si era sempre opposto a tali pretese denunciando il tutto all'autorit\u00e0 giudiziaria. Per tale vicenda viene condannato definitivamente Francesco Mammoliti come mandante.\nSempre in quel periodo il capobastone Saverio Mammoliti avrebbe nominato capo-societ\u00e0 Renato Martorano dove in Basilicata fond\u00f2 l'organizzazione criminale dei Basilischi.\nLa faida di Oppido Mamertina.\nNel 1992 scoppia la cosiddetta \"faida di Oppido Mamertina\" tra i Ferraro-Raccosta e i Mazzagatti-Polimeni-Bonarrigo che provocher\u00e0 22 morti.\nL'ultima strage avviene l'8 maggio 1998 con l'uccisione di 4 persone.\nNel 2003, ormai in carcere, Saverio Mammoliti si dissocia dall'organizzazione e confessa che durante la faida i Mammoliti dettero l'appoggio ai Ferraro-Raccosta.\nOggi.\nIl 23 gennaio 2019 in Valle d'Aosta vengono arrestate 16 persone di un sodalizio operanti come \"Locale di Aosta\" almeno dal 2014 e riconducibili ai Nirta Scalzone, ai Raso e ai Mammoliti tra cui un consigliere di Saint Pierre, uno di Aosta e un consigliere regionale dell'Union Vald\u00f4taine (all'epoca dei fatti a lui contestati era assessore) e accusati a vario titolo di associazione mafiosa, concorso esterno, traffico di droga, estorsione. L'associazione trafficava in droga proveniente dalla Spagna."}
{"id": "2606926", "revid": "599013", "url": "https://it.wikipedia.org/wiki?curid=2606926", "title": "Attacco suicida", "text": "Un attacco suicida consiste nell'uccisione di uno o pi\u00f9 bersagli tramite la prevista morte dell'attentatore. Normalmente questa tecnica viene utilizzata nel terrorismo e in ambito militare (come ad esempio i kamikaze giapponesi nella seconda guerra mondiale).\nTra le tecniche pi\u00f9 diffuse si trovano il dirottamento di vari veicoli (tra cui automobili, autocarri e aerei) e la cintura esplosiva.\nL'attacco suicida non va confuso con il cosiddetto \"sacrificio altruistico\" (da una definizione di \u00c9mile Durkheim), che invece consiste nel suicidio di un individuo per evitare ad esempio di essere catturato o pur di portare a termine una determinata azione, venendo meno perci\u00f2 la prevedibilit\u00e0 della morte, caratteristica degli attacchi suicidi. Un esempio fu la morte del militare sabaudo Pietro Micca che prefer\u00ec farsi coinvolgere dall'esplosione della mina che stava collocando in difesa di Torino (assediata dai francesi) pur di non vanificare la sua azione.\nStoria.\nKamikaze.\nI kamikaze erano dei piloti giapponesi alla guida di aerei carichi di materiale esplosivo che avevano l'ordine di schiantarsi contro le imbarcazioni alleate durante la seconda guerra mondiale.\nCon il tempo il termine nipponico ha assunto un significato pi\u00f9 generale, indicando un qualsiasi attacco suicida.\nEventi moderni.\nIl numero degli attacchi suicidi, rispetto agli anni 1980, \u00e8 cresciuto in modo considerevole tra il 2000 e il 2005, e dagli 81 attacchi suicidi del 2001 si \u00e8 giunti al numero di 460 nel 2005. Questi attacchi sono stati diverse volte rivolti verso obiettivi civili e militari, tra cui Sri Lanka, bersagli israeliani in Israele a partire dal 6 luglio 1989, Un significativo numero di attacchi suicidi \u00e8 stato registrato in Iraq dal 2003 (da quando cio\u00e8 alla guida del paese vi sono gli Stati Uniti), come pure, a partire dal 2001, in Pakistan e in Afghanistan, con una decisa impennata a partire dal 2005.\nL'obiettivo degli attentato \"suicida\" cambia a seconda dei Paesi. Per esempio, in alcuni rapporti stilati in Bangladesh, le truppe o la polizia sembrano essere l'unico bersaglio dei kamikaze..\nQuesto problema di definizione non \u00e8 invece un problema in luoghi come Israele, Striscia di Gaza e Cisgiordania, dove l'attentato suicida \u00e8 una strategia apertamente adottata contro gli israeliani da Hamas, dal Movimento per il Jihad Islamico in Palestina e dalle Brigate dei Martiri di al-Aqsa, cui Israele ha preso a rispondere con i suoi \"omicidi mirati\".\nTra l'ottobre 2000 e l'ottobre 2006, sono stati chiaramente identificati 167 attacchi suicidi, con 51 altri tipi di attacchi kamikaze. Fu suggerito che vi erano numerosi volontari per il martirio (\"Istish\u0101diyya\") nella Seconda Intifada da perpetrare in Israele e nei territori occupati e in un'intervista, al-Fath afferm\u00f2 di essere \"subissata\" da un simile tipo di richieste.\nProfilo degli attentatori.\nGli studi hanno condotto a risultati contrastanti; Robert Pape, direttore del progetto \"The Chicago Project on suicide terrorism\", e gli esperti sugli attentatori suicidi, ipotizzarono che la maggior parte degli attentatori suicidi provenisse da classi medie istruite, mentre uno studio del 2007, in Afghanistan, . Uno studio su quanto rimaneva dei cadaveri di 110 attentatori suicidi, effettuato agli inizi del 2007, dal patologo afgano Dr. Yusef Yadgari, rivel\u00f2 che all'80% mancava gli arti, soffriva di cancro, di lebbra o di altri disturbi. Inoltre, in contrasto con i primi studi effettuati, i terroristi afgani non furono \"esaltati come altri attentatori suicidi in altri paesi. Difatti essi non vengono ritratti su poster o video.\"\nLo psichiatra forense Marc Sageman constat\u00f2, anch'egli su basi scientifiche tutte da verificare, una mancanza di comportamento antisociale, malattie mentali, traumi sociali precedenti o disturbi comportamentali come: rabbia, paranoia e narcisismo sui 400 membri della rete terroristica di al-Qa'ida che sarebbero stati \"studiati\"."}
{"id": "2606930", "revid": "27286851", "url": "https://it.wikipedia.org/wiki?curid=2606930", "title": "Lindsay Gene Abston Brush", "text": ""}
{"id": "2606934", "revid": "287204", "url": "https://it.wikipedia.org/wiki?curid=2606934", "title": "Mary Peake", "text": "Da nubile si chiamava Mary Smith Kelsey ed era una cittadina libera dello stato della Virginia (o Commonwealth of Virginia).\nIl padre era inglese mentre la madre, di nome Sarah, era una donna di colore libera.\nQuando Mary aveva sei anni venne mandata dalla madre ad Alexandria (che allora faceva parte del distretto federale di Washington) per frequentare la scuola.\nAd Alexandria visse con la zia Mary Paine. Abitavano in una casa di propriet\u00e0 di un certo Rollins Fowle, una persona caritatevole con la gente di colore. Rest\u00f2 l\u00e0, ad istruirsi, per circa dieci anni, fino a quando una legge del Congresso statunitense non mise fuori legge le scuole per persone di colore.\nLa nuova legge fece chiudere tutte le scuole per mulatti in quella citt\u00e0, come in Virginia (e altri stati del sud), dopo la \"rivolta di Nat Turner\" del 1831 e prima del periodo della ricostruzione e divenne illegale istruire le persone di colore. Cos\u00ec Mary fu costretta a lasciare la scuola e ritornare in Virginia. Quando a sedici anni aveva terminato i suoi studi, ritorn\u00f2 da sua madre, a Norfolk, dove Mary si mise ad istruire in segreto gli schiavi per anni.\nFond\u00f2 un'organizzazione chiamata \"Daughter of Zion\", la cui principale finalit\u00e0 era di assistere i poveri e gli ammalati.\nEra membro della principale chiesa battista di Norfolk. Contribuiva al sostentamento della famiglia facendo la sarta e insegnando.\nNel 1847, la madre di Mary si spos\u00f2 con Thomson Walker e compr\u00f2 una casa a Hampton, dove risiedettero fino a quando la citt\u00e0 fu bruciata durante la guerra di secessione nel 1861 (non \u00e8 noto cosa accadde al padre di Mary).\nNel 1851 Mary si spos\u00f2 con Thomas Peake, un uomo di colore liberato.\nThomas Peake lavorava nella marina mercantile e fu poi un leader nella comunit\u00e0 afroamericana di Hampton.\nEbbero una figlia di nome Hattie, che chiamavano \"Daisy\" (Margherita).\nDurante la guerra di secessione americana (1861-1865), la zona intorno a Fort Monroe rimase in mano all'Unione e divenne un luogo di rifugio per gli schiavi fuggiti in cerca di asilo, che erano comunemente chiamati \"contraband\", uno stato giuridico che impediva loro di essere restituiti ai loro proprietari degli Stati confederati.\nA loro si deve la costruzione del \"Grand Contraband Camp\". Si trattava di un'area nella Contea di Elizabeth City (Virginia) vicino a Fort Monroe e al centro dell'attuale citt\u00e0 extracircondariale di Hampton (Virginia) nell'immediato periodo dopo la Guerra Civile. La zona era il rifugio degli schiavi fuggiti che l'Unione rifiutava di restituire ai loro padroni Confederati. Il \"Grand Contraband Camp\" fu la prima comunit\u00e0 afroamericana indipendente degli Stati Uniti. \nA Mary Peake venne chiesto di aiutare ad insegnare e cominci\u00f2 a farlo il 17 settembre 1861 sotto il famoso albero che si trovava diverse miglia fuori della zona protetta di Fort Monroe a Phoebus, una piccola citt\u00e0 nella Contea di Elizabeth City. Aiutata dalla \"American Missionary Association\", si mise ad insegnare nel \"Brown Cottage\" (letteralmente: casetta marrone), il primo edificio di quello che sarebbe poi diventato l'Hampton Institute (e poi la Hampton University).\nInsegnava a pi\u00f9 di cinquanta bambini di giorno e a venti adulti la sera. Ad Hampton l'insegnamento, nonostante fosse fuorilegge, era tollerato dai bianchi.\nFu la prima di quelle che vennero chiamate \"freedman's schools\" (scuole per ex-schiavi).\nGi\u00e0 da prima dell'inizio della guerra civile (1851) aveva contratto la tubercolosi. Non aveva mai voluto sospendere le lezioni per curarsi. Il giorno del compleanno di Washington nel 1862 mor\u00ec per quella malattia.\nNel 1863 la comunit\u00e0 della Virginia Peninsula si raccolse sotto questo albero per leggere l'\"\"Emancipation Proclamation\" (l'atto legislativo di abolizione della schiavit\u00f9) del Presidente Abramo Lincoln.\nAttualmente la storica quercia dell'emancipazione (vecchia di almeno 140 anni) si trova nel \"campus\" dell'Universit\u00e0 di Hampton, nella citt\u00e0 di Hampton.\nCon un diametro della chioma di circa 30 metri, \u00e8 ritenuta uno dei dieci alberi pi\u00f9 grandi del mondo dalla National Geographic Society ed \u00e8 un National Historic Landmark (luogo ufficialmente riconosciuto di interesse storico).\nLe scuole pubbliche di Hampton (\"Hampton Public Schools\") hanno chiamato in suo onore il \"Mary Peake Center\"\".\nCome si legge nel sito web, \"il centro \u00e8 concepito per fornire una ampia gamma di esperienze a quei bambini che, per la natura dello sviluppo delle loro molteplici capacit\u00e0, richiedono un ambiente educativo diverso\".\nLa citt\u00e0 di Hampton ha dato il suo nome al \"Mary Peake Boulevard\".\nUn libro su di lei, \"Mary S. Peake, the Colored Teacher at Fortress Monroe\", fu scritto subito dopo la sua morte dal Reverendo Lewis C. Lockwood, appartenente alla \"American Missionary Association\", che l'aveva conosciuta personalmente e stimata per la sua umanit\u00e0 e competenza."}
{"id": "2606937", "revid": "339392", "url": "https://it.wikipedia.org/wiki?curid=2606937", "title": "Mary Smith Peake", "text": ""}
{"id": "2606942", "revid": "254059", "url": "https://it.wikipedia.org/wiki?curid=2606942", "title": "Francesco Peretti di Montalto", "text": "Biografia.\nDi famiglia nobile, era principe romano, principe di Venafro, patrizio veneto, marchese di San Martino, conte di Celano, barone di Pescina, signore di San Rufino, San Benedetto dei Marsi, Aschi, Cocullo, Venere, Cerchio, Lecce dei Marsi, Gioia dei Marsi, Bisegna, San Sebastiano, Sperone, Ortucchio, Torrimpietra, Palidoro, Tor Lupara e Mentana. Era l'ultimo discendente maschio della famiglia di papa Sisto V (fratello della sua bisnonna) e figlio del principe Michele Damasceni Peretti, I principe di Venafro e della sua prima moglie, la nobildonna milanese Margherita Cavazzi della Somaglia.\nIl padre lo spinse ad ammogliarsi ancora molto giovane, pescando tra la nobilt\u00e0 romana, e Francesco scelse come propria sposa la principessa Cesi, ma quando la present\u00f2 al padre, quest'ultimo, rimasto da poco vedovo, se ne innamor\u00f2 perdutamente, rompendo gli accordi organizzati per il figlio e rivolgendoli sulla sua persona. Francesco, scoraggiato e deluso, scapp\u00f2 di casa e si imbarc\u00f2 per un lungo viaggio. Per non sentire pi\u00f9 parlare di nozze, in seguito, decise di abbracciare la carriera ecclesiastica prendendo gli ordini sacri.\nIl 16 dicembre 1641 papa Urbano VIII lo cre\u00f2 cardinale. Il 10 febbraio dell'anno successivo ricevette il titolo di San Girolamo degli Schiavoni.\nIl 30 maggio 1650 fu eletto arcivescovo di Monreale e consacrato il 7 giugno dello stesso anno da papa Innocenzo X, senza ad ogni modo prendere mai possesso effettivamente della sua cattedra episcopale.\nPartecip\u00f2 ai conclavi del 1644 e del 1655, che elessero Innocenzo X e Alessandro VII.\nIl 4 maggio 1655, alle 5.00 di mattina, mor\u00ec nel suo palazzo romano presso la chiesa di San Lorenzo in Lucina. Venne sepolto il 7 maggio di quello stesso anno nella cappella fatta erigere da Sisto V nella basilica di Santa Maria Maggiore.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2606954", "revid": "92723", "url": "https://it.wikipedia.org/wiki?curid=2606954", "title": "Francesco Peretti Montalto", "text": ""}
{"id": "2606967", "revid": "2091899", "url": "https://it.wikipedia.org/wiki?curid=2606967", "title": "Massacro sul bus 405 Tel Aviv-Gerusalemme", "text": "Il massacro sul bus 405 Tel Aviv-Gerusalemme fu un attentato suicida effettuato da un palestinese del Movimento per il Jihad Islamico in Palestina, a bordo di un bus affollato in viaggio da Tel-Aviv a Gerusalemme (Israele), il 6 luglio 1989. Sedici civili furono uccisi in quell'attacco \u2014 inclusi due canadesi e uno statunitense - con 27 feriti, dopo che un militante prese il volante e fece precipitare l'autobus in un precipizio nella zona di Qiryat Ye'arim, con conseguente incendio dell'automezzo.\nL'attentato fu considerato come il primo attacco suicida palestinese, nonostante il suo autore, \u02bfAbd al-H\u0101d\u012b Ghan\u0101\u02beim (di 25 anni), non indossasse una cintura esplosiva, come avvenne nei successivi attentati. Il palestinese sopravvisse allo schianto, ricevette cure mediche per le ferite in un ospedale israeliano e fu successivamente condannato a 16 ergastoli per i reati di omicidio, di sequestro e terrorismo. Venne rilasciato nel 2011 come parte dello scambio di prigionieri di Gilad Shalit tra Israele e Hamas."}
{"id": "2606976", "revid": "466539", "url": "https://it.wikipedia.org/wiki?curid=2606976", "title": "L\u00e1szl\u00f3 N\u00e9meth", "text": "Biografia.\nInizi\u00f2 la sua attivit\u00e0 aderendo al gruppo letterario della rivista \"Nyugat\" (Occidente). Nel 1932, forte di questa esperienza, fond\u00f2 la rivista \"Il testimone\", che redasse e scrisse da solo fino al 1935, diventando punto di riferimento per i letterati populisti dell'epoca. Ader\u00ec appassionatamente al \"socialismo qualitativo\", che si rifaceva alle idee contemporanee dei filosofi irrazionalisti come Spengler. \nProdusse tutta una serie di saggi di vario argomento, da letterari a storici, politici e culturali, come \"In minoranza\", del 1939; \"La rivoluzione della qualit\u00e0\", del 1941; \"La missione degli intellettuali\", del 1943; che all'epoca suscitarono non poche polemiche. \nLe sue opere, soprattutto i romanzi e i lavori teatrali ebbero molta fortuna all'estero.\nNel 1965 vinse il Premio Herder."}
{"id": "2606977", "revid": "305330", "url": "https://it.wikipedia.org/wiki?curid=2606977", "title": "Clientes", "text": ""}
{"id": "2606979", "revid": "968255", "url": "https://it.wikipedia.org/wiki?curid=2606979", "title": "Alberto Nepomuceno", "text": "Esponente della scuola nazionale brasiliana, svolse un'importante attivit\u00e0 culturale e organizzativa: fu direttore dell\u2019\"Orchestra dei concerti popolari\" e direttore dell\u2019\"Instituto Nacional de M\u00f9sica\". Compose varie opere di musica teatrale e sinfonica."}
{"id": "2606980", "revid": "121982261", "url": "https://it.wikipedia.org/wiki?curid=2606980", "title": "Hold On (Jonas Brothers)", "text": "Hold On \u00e8 il secondo singolo ad essere stato pubblicato dalla band Jonas Brothers del loro secondo album \"The Jonas Brothers\". Il brano, pubblicato il 22 maggio 2007, dalla Hollywood Records \u00e8 stato scritto dai tre fratelli Jonas. \u00c8 stata utilizzata anche per il film \"\", un film Disney per la televisione.\nVideo.\nIl video musicale inizia con i fratelli \"Jonas\" che iniziano a cantare prima in una stanza, a tutto volume, per poi arrivare a ritrovarsi fuori a cantare in un posto desolato."}
{"id": "2606981", "revid": "287204", "url": "https://it.wikipedia.org/wiki?curid=2606981", "title": "Antonio Ulrico di Brunswick-Wolfenb\u00fcttel", "text": " Fu Duca di Brunswick-L\u00fcneburg e govern\u00f2 su Wolfenb\u00fcttel, una suddivisione del ducato, dal 1685 al 1702, assieme ai suoi fratelli, e da solo dal 1704 sino alla sua morte.\nBiografia.\nAntonio Ulrico era il secondo figlio di Augusto di Brunswick-L\u00fcneburg; egli studi\u00f2 all'Universit\u00e0 di Helmstedt. Alla morte del padre nel 1666, Rodolfo Augusto, fratello maggiore di Antonio Ulrico, divenne duca regnante, rendendo Antonio Ulrico suo erede. Nel 1685, Rodolfo Augusto proclam\u00f2 il fratello coreggente con eguali diritti; Rodolfo Augusto aveva infatti poco interesse negli affari di governo e lasci\u00f2 gran parte delle decisioni al fratello.\nDopo la suddivisione del ducato da parte dell'Hannover, che aveva ottenuto il principato elettorale dall'Imperatore nel 1692, scoppiarono le tensioni tra i due stati, dal momento che sia Antonio Ulrico che Rodolfo Augusto non avevano potuto tollerare il fatto di non aver ricevuto l'elettorato. Mentre l'Hannover ed il L\u00fcneburg si schierarono con l'Imperatore Leopoldo I nella Guerra di successione spagnola, Antonio Ulrico decise di schierarsi con la Francia. Questo fatto consent\u00ec all'Hannover ed al L\u00fcneburg di invadere il Principato di Wolfenb\u00fcttel nel marzo del 1702; Antonio Ulrico venne catturato mentre stava trasferendosi da Wolfenb\u00fcttel a Brunswick. Per ordine dell'Imperatore, Antonio Ulrico venne deposto dal ruolo di duca contro le proteste del fratello, e Rodolfo Augusto rimase l'unico regnante, mentre Antonio Ulrico si rifugi\u00f2 nel Sassonia-Gotha. Nell'aprile del 1702, Rodolfo Augusto sigl\u00f2 un trattato con l'Hannover e con il L\u00fcneburg al quale successivamente ader\u00ec anche Antonio Ulrico.\nAlla morte di Rodolfo Augusto nel 1704, Antonio Ulrico ottenne nuovamente il governo. Egli continu\u00f2 ad intavolare diverse dispute con l'Hannover, sin quando non venne raggiunto un accordo tra i due principati nel 1706.\nNel 1709, Antonio Ulrico si convert\u00ec al Cattolicesimo, garantendo che questo non avrebbe influenzato la propria azione di governo; consent\u00ec tuttavia di aprire la prima chiesa cattolica nel principato. Egli mor\u00ec al Palazzo di Salzdahlum, che lui stesso aveva ordinato di costruire, nel 1714, e venne succeduto dal suo primogenito, Augusto Guglielmo.\nAntonio Ulrico \u00e8 ricordato come un patrono dell'istruzione e delle arti. Egli ampli\u00f2 significativamente la \"Bibliotheca Augusta\", la grande biblioteca fondata dal padre. Egli chiam\u00f2 a corte il filosofo Leibniz come suo bibliotecario e fu un sostenitore di Anton Wilhelm Amo, il primo dottore di filosofia di colore in Europa. Egli scrisse due romanzi e una certa quantit\u00e0 di poesie, e costitu\u00ec una grande collezione d'arte che successivamente divenne il \"Herzog Anton Ulrich Museum\" che conserva i dipinti: \"Sansone e Dalila\", \"Sansone catturato dai filistei\", \"Compianto di Abele\" di Paolo Pagani.\nMatrimonio ed eredi.\nAntonio Ulrico spos\u00f2 Elisabetta Giuliana, figlia di Federico di Schleswig-Holstein-Sonderburg-Norburg, nel 1656. La coppia ebbe molti figli, di cui per\u00f2 solo sette raggiunsero la maggiore et\u00e0:"}
{"id": "2606982", "revid": "1305772", "url": "https://it.wikipedia.org/wiki?curid=2606982", "title": "Domenico Silverj", "text": "\u00c8 anche noto come il primo sindaco di Tolentino.\nBiografia.\nDomenico Silveri nacque a Tolentino il 31 ottobre 1818, figlio secondogenito del conte Stefano Silveri e della contessa Teresa Guerrieri. Egli apparteneva ad una nobile famiglia marchigiana alla quale il Duca di Parma Ferdinando I concesse il titolo di conte nel 1778.\nDomenico Silveri comp\u00ec gli studi elementari presso il collegio dei Gesuiti di Urbino; poi pass\u00f2 (1831-1835) al collegio Campana di Osimo dove scopr\u00ec ed inizi\u00f2 a coltivare la sua passione per la musica.\nTerminati gli studi liceali, dopo un breve soggiorno in famiglia, per volere del padre si trasfer\u00ec a Roma e qui nel 1836, insieme al fratello minore Domenico, entr\u00f2 nel Corpo della Guardia Nobile Pontificia.\nQuesto Corpo militare, formato esclusivamente dai rappresentanti delle famiglie nobili dello Stato Pontificio, era una prestigiosa istituzione militare che aveva l'alto compito di garantire la sicurezza personale del Papa durante i suoi spostamenti, e ricopriva pertanto un ruolo di rilievo all'interno della Corte Pontificia.\nA Roma frequent\u00f2 la vita di societ\u00e0 dell'aristocrazia romana e continu\u00f2 a coltivare l'interesse per la musica, perfezionando le sue capacit\u00e0 di compositore e la tecnica del violoncello.\nQui inizi\u00f2 la scuola di armonia e contrappunto, mentre a Macerata approfond\u00ec la sua preparazione sotto la guida del compositore Nicola Mici. Intorno al 1843 conobbe anche Gioacchino Rossini che lo apprezz\u00f2 e incoraggi\u00f2 nelle sue composizioni.\nNel 1844 compose e fece eseguire una sinfonia a grande orchestra al teatro Argentina di Roma e scrisse due romanze per Adelaide Ristori, la pi\u00f9 famosa cantante del momento.\nNel 1846, in occasione dell'elezione di papa Pio IX (il cardinale marchigiano Mastai Ferretti), compose la sua pi\u00f9 famosa e celebre opera ovvero \"L'Armonia religiosa\", che fu eseguita in San Pietro per la prima Messa celebrata dal nuovo Papa. Si trattava di una marcia trionfale \"in mi bemolle, lenta e ieratica e con armonie carezzevoli [...] solenne e grave\".\nL'Inno riscosse grande successo e da allora venne adottato in occasione delle pi\u00f9 solenni celebrazioni da svolgersi in San Pietro; fu ufficialmente soppresso nel 1970 nell'ambito della riforma della Corte Pontificia voluta da Paolo VI, ma a partire dal 2008 \u00e8 stato restaurato per volont\u00e0 del Santo Padre Benedetto XVI e del Maestro delle Cerimonie, il genovese Mons. Guido Marini. L'Inno acquis\u00ec fama internazionale e venne anche conosciuto all'estero come \"The Silveri trumpets\" (ovvero Le trombe Silveri); il nome venne per\u00f2 presto modificato in \"\u201cThe Silver Trumpets\u201d\" (ovvero Le trombe d'Argento) per via della bellezza e delle sensazioni armoniose che esso suscitava. Per questa ragione l'Inno \u00e8 comunemente conosciuto come \"\u201cLa melodia delle Trombe d'Argento\u201d\".\nNel 1847 fu incaricato di scrivere una sinfonia a grande orchestra e da lui stesso diretta per l'Apollo, un altro grande teatro romano.\nNegli anni 1846-1848, caratterizzati dal generale entusiasmo per le riforme amministrative dello Stato Pontificio volute da Pio IX, fu frequentatore abituale del famoso \"Caff\u00e8 Veneziano\" di piazza Sciarra, il pi\u00f9 famoso della capitale, molto frequentato da artisti, avvocati e uomini di pensiero.\nEntr\u00f2 in contatto con molti personaggi destinati ad avere un ruolo di rilievo nella storia del Risorgimento; fra le amicizie emergono nomi di spicco: Pellegrino Rossi, Giacomo Beltrami, Diomede Pantaleoni, Aurelio Saffi, Massimo d'Azeglio, Terenzio Mamiani e Vincenzo Gioberti.\nIn seguito alla caduta del potere temporale del Papa nel novembre 1848 si orient\u00f2 verso le idee repubblicane e partecip\u00f2 all'Assemblea Costituente che proclam\u00f2 la nascita della Repubblica Romana nel febbraio 1849. Poco dopo torn\u00f2 a Tolentino, dove si oper\u00f2 nel territorio a favore della Repubblica Romana.\nNello stesso 1849, in seguito alla sconfitta della Repubblica Romana e alla restaurazione del Governo Pontificio, sub\u00ec un processo e nel 1850 fu espulso dalla Guardia Nobile.\nEgli rimase pertanto a vivere a Tolentino e per qualche tempo rimase un vigilato speciale da parte della polizia pontificia.\nSuccessivamente fu riabilitato agli occhi delle autorit\u00e0 pontificie e nel 1857 successe al fratello Silverio nella carica di Gonfaloniere (cio\u00e8 sindaco) di Tolentino.\nSotto il suo mandato avvenne la ristrutturazione del Palazzo Comunale, di cui l'8 luglio 1857 incaric\u00f2 l'architetto Emidio Pallotta. L'edificio, rinnovato nella forma attuale, fu inaugurato nel 1862; questa fu anche la prima tappa per la trasformazione della Piazza antistante il Municipio.\nNel 1861, dopo l'invasione piemontese delle Marche e la battaglia di Castelfidardo, venne confermato come sindaco della citt\u00e0 di Tolentino, successivamente entrata a far parte del nuovo Regno d'Italia.\nAder\u00ec convintamente alla monarchia sabauda e per via della sua espulsione dalla Guardia nobile nel 1850 gli fu riconosciuta dal Regno d'Italia una pensione militare risarcitoria.\nSi pu\u00f2 quindi affermare che egli si trov\u00f2 a guidare la citt\u00e0 di Tolentino a cavallo fra due epoche storiche:\nAccanto all'impegno politico e di amministratore locale, continu\u00f2 a coltivare la sua passione per la musica e risale agli anni '60 e '70 la sua pi\u00f9 ricca stagione artistica.\nSpos\u00f2 nel 1853 la contessa Teresa Pelagallo, dalla quale ebbe dieci figli, la maggior parte dei quali mor\u00ec in giovane et\u00e0. Per mancanza di figli maschi nella famiglia Silveri, stabil\u00ec che il marito di sua figlia Adele - il conte Aristide Gentiloni \u2013 assumesse il cognome Silveri, dando cos\u00ec origine alla famiglia Gentiloni Silveri.\nMor\u00ec a Tolentino nella sua villa di Colmaggiore il 21 settembre 1900 ed i suoi funerali furono celebrati in forma solenne nella Basilica di San Nicola da Tolentino.\nOpere.\nLa sua carriera musicale, cos\u00ec come la sua biografia, pu\u00f2 essere divise in due fasi, originate dalle vicende politiche ed umane del 1848-1849.\nLa prima fase \u00e8 costituita dagli anni Quaranta fino alle stagione della Repubblica Romana: in questo periodo l'opera pi\u00f9 importante \u00e8 il suo capolavoro: \"\u201cLa melodia delle trombe d'argento\u201d\"\nLa seconda fase, pi\u00f9 lunga e prolifica, abbraccia un periodo che va dagli anni Sessanta e Settanta in un crescendo fino alla morte. In particolare, dopo il 1847, la prima opera d rilievo e di una certa complessit\u00e0 compositiva \u00e8 il \"Miserere\" del 1872.\nPochi anni dopo, una \"Ave Maria\" e una \"Messa solenne\" del 1882 precedettero una delle sue opere pi\u00f9 significative: la \"Giuditta\" presentata nel 1885 al Teatro Comunale di Catania.\nTra il 1887 e il 1889 scrisse la commedia in quattro atti \"Mercede d'Aulnay\"; nel 1897 mise in musica i versi del Metastasio per le \"Sette parole di Nostro Signore sulla croce\"; nel 1898 scrisse uno \"Stabat Mater\" su sollecitazione dell'amico musicista Filippo Marchetti."}
{"id": "2606983", "revid": "124123", "url": "https://it.wikipedia.org/wiki?curid=2606983", "title": "Manuel Antonio Ortiz", "text": " Divenne presidente della Giunta provvisoria del Paraguay il 20 settembre 1840 in seguito alla morte di Jos\u00e9 Gaspar Rodr\u00edguez de Francia. Rimase presidente della giunta fino al 22 gennaio 1841."}
{"id": "2606985", "revid": "21880", "url": "https://it.wikipedia.org/wiki?curid=2606985", "title": "Richtersveld National Park", "text": ""}
{"id": "2606988", "revid": "226458", "url": "https://it.wikipedia.org/wiki?curid=2606988", "title": "Juan Jos\u00e9 Medina", "text": "Fu presidente della Giunta provvisoria del Paraguay dal 22 gennaio 1841 al 9 febbraio 1841."}
{"id": "2606995", "revid": "83549", "url": "https://it.wikipedia.org/wiki?curid=2606995", "title": "Scaria d'Intelvi", "text": ""}
{"id": "2606996", "revid": "339392", "url": "https://it.wikipedia.org/wiki?curid=2606996", "title": "Sayyid Hasan ar-Rida al-Mahdi as-Sanussi", "text": ""}
{"id": "2606997", "revid": "38120", "url": "https://it.wikipedia.org/wiki?curid=2606997", "title": "Alias il Ragno", "text": "Alias il Ragno (\"Alias the Spider\") era un personaggio piuttosto oscuro protagonista dei fumetti della Golden Age, e comparve in \"Crack Comics\" per quasi tre anni (cominciando con il n. 1 nel 1940). Fu creato da Paul Gustavson, e il fumetto fu pubblicato dalla Quality Comics. La versione originale del personaggio della Golden Age \u00e8 tuttora di pubblico dominio, ma i diritti sulle versioni successive sono di propriet\u00e0 della DC Comics.\nBiografia del personaggio.\nGolden Age.\nIl Ragno era, in realt\u00e0, un playboy di nome Tom Hallaway. Hallaway era stanco di vedere i criminali molestare ed uccidere i cittadini onesti, cos\u00ec adott\u00f2 il costume del Ragno per rimettere a posto le cose. Il Ragno combatt\u00e9 il crimine in camicia gialla e calzonicini blu. Era armato di un arco ordinario e di frecce, di una macchina speciale chiamata La Vedova Nera, e dell'assistenza del suo valletto Chuck. Aveva anche una freccia speciale chiamata \"Il Marchio del Ragno\", che aveva un disco piatto sulla fine, che sparato verso le mani dei suoi nemici poteva disarmarli.\nUna sola avventura del Ragno fu rustampata dalla DC Comics, la storia tratta da Crack Comics n. 25, che la vide pubblicata su \"Detective Comics\" n. 441.\nIl Ragno fu mostrato successivamente sulle pagine di All-Star Squadron e Young All-Stars. sebbene solo in ruoli di cameo. Come personaggio della Quality Comics, fu uno dei personaggi che and\u00f2 con lo Zio Sam a proteggere la Terra-X durante la Seconda guerra mondiale, divenendo parte dei Combattenti per la Libert\u00e0. Questo fu il finale di una storia cominciata in \"Justice League of America\" n. 107 e n. 108, che introdussero la maggior parte dei personaggi della Quality nell'Universo DC (precedentemente solo Plastic Man e Black Condor furono utilizzati).\nPost-Crisi.\nNella continuit\u00e0 post-\"Crisi sulle Terre infinite\", il Ragno non \u00e8 un eroe. Tom Ludlow Hallaway non divenne il Ragno per motivi di altruismo, ma piuttosto perch\u00e9 era un contrabbandiere, un rapitore ed un assassino che utilizzava la sua seconda identit\u00e0 come copertura per eliminare la concorrenza. Sebbene fosse originariamente basato a St. Louis in Missouri, \u00e8 un membro del Clan Ludlow del New England. La famiglia inavvertitamente si alz\u00f2 verso L'Ombra, un quasi immortale e a volte criminale della Golden Age. La famiglia aveva una storia di guadagni illeciti, avendo originariamente ammontato il loro vasto guadagno uccidendo i loro partner nelle imprese d'affari.\nInvece di lavorare con i Combattenti per la Libert\u00e0, questo nuovo Ragno era un membro dei Sette Soldati della Vittoria. La Crisi sulle Terre Infinite cancell\u00f2 il Freccia Verde e lo Speedy della Golden Age dall'esistenza, ed il Ragno aiut\u00f2 a riempire il vuoto nel gruppo. Il Cavaliere splendente, il Vigilante ed il suo partner Stuff, l'originale Star-Spangled Kid e Stripesy, e Crimson Avenger erano nel gruppo con il Ragno. Come descritto in \"Stars and S.T.R.I.P.E.S.\" n. 9, durante il caso finale dei Sette Soldati, il Ragno li trad\u00ec ai loro vecchio nemico, Iron Hand. Il Ragno uccise l'amico del Vigilante Billy Gunn, ma fu fermato dal partner Wing di Crimson Avenger, che risolse il problema contro Nebula Man (a costo della sua stessa vita).\nCon le sole persone che lo sapevano uscito dalle sue radici criminali, il Ragno continu\u00f2 la sua facciata eroica. Divenne l'eroe di Keystone City, dopo che Flash and\u00f2 in pensione nel 1950. Purtroppo l'eredit\u00e0 dei Ludlow lo cattur\u00f2 come fece Shade. Il Ragno cominci\u00f2 a pensare di affrontare The Shade per un po' e pianific\u00f2 di uccidere l'immortale. Salv\u00f2 alcuni frammenti e brandelli della materia di cui era fatta l'ombra di The Shade, piantandole sulla scena del crimine di un doppio delitto, quello di Jay Garrick (Flash della Golden Age) e di sua moglie Joan. Il Ragno sper\u00f2 di diminuire i poteri di The Shade trattenendolo vicino ad un camino scoppiettante, ma la luce in pi\u00f9 non fece altro che incrementare la sua ombra, cos\u00ec Shade cre\u00f2 un mostro di frecce fuse che spar\u00f2 al Ragno con frecce nere. The Shade scapp\u00f2 in tempo per prevenire la morte di Jay Garrick, addirittura convincendo il suo vecchio nemico, Flash, di lasciarlo fuori dalle luci del caso.\nLucas Ludlow-Dalt.\nIl figlio del Ragno, Lucas Ludlow-Dalt, prese arco e frecce nelle pagine di \"Starman\", aiutando Culp, Mist, Dottor Phosphorus, Solomon Grundy e molti altri criminali ad assaltare Opal City con l'aiuto dell'oscuit\u00e0. Il Ragno si allen\u00f2 tutta la vita per la sua vendetta su The Shade, e ci and\u00f2 molto vicino. Matt O'Dare prevenne che il Ragno uccidesse The Shade, e fu cacciato fuori, in zone sconosciute. Fu anche l'assassino che tent\u00f2 di uccidere Jack Knight nel numero finale di \"Starman\". Fu gi\u00e0 il responsabile di sedici morti, e The Shade disse a Jack Knight che stava per portarlo dentro.\nAnche \"Stars and S.T.R.I.P.S.E.\" n. 9 descrisse l'inizio di un'attivit\u00e0 di vendetta per un altro Ragno sebbene questo sarebbe potuto essere lo stesso Ragno descritto in \"Starman\".\nIl Ragno riprese il suo equipaggiamento nelle pagine delle serie recenti di \"Hawkman\", confrontandosi con Hawkman, Hawkgirl e Freccia Verde. Freccia Verde colp\u00ec l'occhio da mira del Ragno con una freccia, sperando di fargli terminare la carriera di criminale menomandolo.\nIo, Ragno.\n\"Seven Soldier\" n. 0 present\u00f2 l'avvento di un terzo Ragno, sebbene egli disse il nome \"Io, Ragno\". Il personaggio, Thomas Ludlow Dalt, era uno dei cinque eroi messi insieme dal Vigilante per formare la nuova incarnazione dei Sette Soldati della Vittoria. Prima di ci\u00f2, fu catturato dai Sette Uomini Sconosciuti della Palude del Massacro dopo aver accettato di ucciderli nella loro base segreta nella menzionata Palude. Fu rivelato che i Sette lo assunsero al fine di attirarlo nel quartier generale cos\u00ec che si sperava che potessero prepararlo a sconfiggere Sheeda. A Thomas furono dati molti potenziamenti in termini delle sue abilit\u00e0 ed equipaggiamenti che consistevano di nuovi vestiti, un elicottero jet-black con un orologio simbolo a forma di vedova nera sulla base come \"sangue freddo e mira perfetta\". Il Ragno fu il figlio di Thomas Hallaway, e fratello di Lucas, che ne usurp\u00f2 il titolo uccidendolo. La sua gloria ebbe vita breve tuttavia, poich\u00e9 fu ucciso da Sheeda e resuscitato come suo agente.\nVenne fuori, per\u00f2, che questo Ragno non trad\u00ec i buoni come fece suo padre. Dopo un tentativo d'omicidio fallito verso la vita di Bulleteer, il Ragno fu accolto dal fantasma di Greg Saunders, il Vigilante originale. Ci\u00f2 che accadde durante il loro confronto non fu mostrato ma in \"Seven Soldier\" n. 1, il Ragno spar\u00f2 alla regina di Shheda, Gloriana Tenebrae, gettandola dal suo castello fluttuante. Tenebrae fu colpita ed uccisa da una macchina guidata da Bulleteer. Non si sa cosa accadde successivamente al Ragno."}
{"id": "2606998", "revid": "767487", "url": "https://it.wikipedia.org/wiki?curid=2606998", "title": "Jan van Speijk", "text": " \nGiovent\u00f9.\nVan Speijk nacque nel 1802 ad Amsterdam, restando orfano poche settimane dopo la sua nascita. Nel 1820 si un\u00ec alla Marina Reale Olandese e tra il 1823 e il 1825 prest\u00f2 servizio nelle Indie orientali olandesi. Successivamente attacc\u00f2 con successo Bangka e Giava guadagnando il soprannome di \"Schrik der Roovers\" (Il terrore dei banditi).\nMorte.\nQuando scoppi\u00f2 la Guerra di indipendenza belga Van Speijk guadagn\u00f2 una nomina a comandante di una cannoniera. Van Speijk disprezzava il movimento di indipendenza belga. Una volta annunci\u00f2 che avrebbe preferito morire \"\"che diventare un infamante Brabander\". Il 5 febbraio 1831, il forte vento fece andare alla deriva la sua barca nella rada del porto di Anversa. I belgi assaltarono la nave ordinando poi a Van Speijk di ammainare la Bandiera olandese. Piuttosto di farlo, spar\u00f2 con una pistola (alcune versioni sostengono che gett\u00f2 un sigaro acceso), dentro un barile di polvere da sparo, gridando \"Dan liever de lucht in!\" (che tradotto significa: \"Piuttosto la faccio saltare allora!\"\"). Il numero totale delle vittime resta sconosciuto, forse dozzine di persone. Ventotto dei 31 membri del suo equipaggio rimasero uccisi nell'esplosione."}
{"id": "2606999", "revid": "729019", "url": "https://it.wikipedia.org/wiki?curid=2606999", "title": "Joseph Arthur Ankrah", "text": "Fu il primo comandante dell'esercito del Ghana e, dal 1966 al 1969, fu secondo capo di Stato del Paese.\nDopo aver servito nel Royal West African Frontier Force durante la seconda guerra mondiale venne nominato luogotenente nel 1947 e divenne il primo comandante di campo africano nel quartier generale dell'esercito. Nel 1956 venne promosso a maggiore; nel 1960 venne nominato colonnello e partecip\u00f2 all'operazione ONU in Congo (UNOC).\nDopo essere diventato generale maggior divenne comandante dell'esercito del Ghana nel 1961 ma due anni dopo venne rimosso dall'incarico per esser stato sospettato di essere coinvolto in un colpo di Stato.\nSi dedic\u00f2 quindi agli affari e divenne capo della National Investment Bank. In seguito al golpe del 24 febbraio 1966 assunse la carica di Capo di Stato ma fu costretto a dimettersi dopo uno scandalo finanziario nel 1969."}
{"id": "2607005", "revid": "123135114", "url": "https://it.wikipedia.org/wiki?curid=2607005", "title": "Les Trois-\u00celets", "text": "Les Trois-\u00celets \u00e8 un comune francese situato nel Dipartimento d'oltremare della Martinica, arrondissement di Le Marin.\nSituato a livello del mare, ha una superficie di 28 chilometri quadrati. I suoi abitanti - censiti in 7.084 unit\u00e0 al 2007 - hanno come etnico \"Il\u00e9ens\".\n\u00c8 il luogo in cui \u00e8 nata Giuseppina di Beauharnais, imperatrice di Francia e moglie di Napoleone Bonaparte. Il 23 giugno 1777, giorno del suo quattordicesimo compleanno, la ragazza ricevette da una vecchia indovina mulatta, Euph\u00e9mia David, meglio conosciuta come Eliana, donna obeah e sacerdotessa vud\u00f9 che viveva nella baracca lungo il fiume, una predizione sul suo futuro da imperatrice.\nSindaco della citt\u00e0 \u00e8 dal 1989 Arnaud Ren\u00e9-Corail.\nGeografia fisica.\nTerritorio.\nIl comune \u00e8 ubicato a sud-ovest dell'isola sulla penisola detta Le Diamant e si affaccia sulla baia della capitale Fort-de-France, raggiungibile anche attraverso i numerosi battelli-navetta che incrociano nella zona.\nClima.\nIl clima \u00e8 tipico della zona, ovvero tropicale. Pi\u00f9 secco e ventilato a ovest e pi\u00f9 umido e piovoso sulla costa est.\nToponimo.\nIl comune prende il nome da tre piccole isole che costeggiano il borgo di Trois-Ilets. La cittadina si sviluppa su quattro agglomerati urbani chiamati rispettivamente:\nStoria.\nIl villaggio originale fu fondato su spinta religiosa con il nome di \"cul sac de la vache\" nel XVII secolo. nella zona chiamata Poterie. Il nucleo urbano si \u00e8 poi sviluppato nel secolo successivo intorno al borgo vero e proprio di Trois Ilets. L'abitato si estende in senso longitudinale lungo la strada principale senza circondare la citt\u00e0, secondo una caratteristica costante delle citt\u00e0 caraibiche.\nIn passato l'attivit\u00e0 economica era prevalentemente agricola. Molte case della cosiddetta \"petite Guin\u00e9e\" (luogo di nascita di Jos\u00e9phine de Beauharnais) portano nomi che i prodotti apprezzati nelle metropoli al tempo dello schiavismo: cacao, tabacco, zucchero, rum.\nResti di fortificazioni militari della baia testimoniano delle pesanti incursioni della flotta inglese durante i secoli XVII e XVIII. Due gli edifici militari tuttora esistenti, ovvero quelli di fort d'Alet e Pointe du Bout. Molti abitanti del luogo hanno partecipato alla grande guerra nell'esercito francese mentre taluni dissidenti hanno preferito trasferirsi, specie durante la seconda guerra mondiale, nelle isole anglofone. Alcuni bunker edificati a Pointe du Bout risalgono a quel periodo: servivano a proteggere la baia e le riserve auree della Banca di Francia custodite a Fort-de-France.\nEconomia.\nDagli anni sessanta il comune di Trois-\u00celets \u00e8 uno dei centri maggiori per il turismo della Martinica. Conta cinque spiagge e di un casino, oltre che si discoteche e attrezzature per praticare diversi sport fra cui sport ippici, sci nautico, golf e pesca sportiva. Gli alberghi sono concentrati intorno alle spiagge di Pointe du Bout, Anse Mitan e Anse \u00e0 l'\u00c2ne.\nLe comunicazioni con Fort-de-France sono favoriti da un servizio battello-navetta che favorisce il pendolarismo per motivi di lavoro di molti residenti con la capitale.\nSport.\nImpianti sportivi.\nI principali impianti sportivi sono lo stadio municipale e il centro sportivo Eveil des Trois-Ilets."}
{"id": "2607008", "revid": "386574", "url": "https://it.wikipedia.org/wiki?curid=2607008", "title": "Periodonzio", "text": ""}
{"id": "2607011", "revid": "7", "url": "https://it.wikipedia.org/wiki?curid=2607011", "title": "Sci acquatico", "text": ""}
{"id": "2607012", "revid": "7", "url": "https://it.wikipedia.org/wiki?curid=2607012", "title": "Sci d'acqua", "text": ""}
{"id": "2607015", "revid": "599013", "url": "https://it.wikipedia.org/wiki?curid=2607015", "title": "Tertius Losper", "text": "Biografia.\nOriginario della Namibia, ex protettorato sudafricano, Losper ebbe il suo primo contratto professionistico proprio nel confinante Paese, quando, dopo la presenza alla con la selezione namibiana, fu ingaggiato per la Currie Cup dai Blue Bulls di Pretoria.\nDopo la fine dell'esperienza sudafricana, \u00e8 tornato a Windhoek per militare nei FNB Western Suburbs; nel 2011 si guadagn\u00f2 una seconda convocazione alla Coppa del Mondo; a livello internazionale esord\u00ec nel 2007 in Coppa d'Africa contro lo , e fece anche parte della squadra che si aggiudic\u00f2 l'edizione 2008-09 del torneo."}
{"id": "2607024", "revid": "729019", "url": "https://it.wikipedia.org/wiki?curid=2607024", "title": "Gurthr\u00f6 Steenkamp", "text": "Biografia.\nEsordiente nel professionismo nelle file dei Cats (oggi Lions) nel 2002, esord\u00ec nel 2004 nelle file degli \"Springbok\" in un incontro del Tri Nations contro l'.\nDal 2004 ai Bulls, con tale squadra si aggiudic\u00f2 il suo primo titolo di rilievo, il Super 14 2007, che faceva seguito a due Currie Cup.\nNel 2007 prese parte alla Coppa del Mondo in Francia, che il vinse e nel corso della quale Steenkamp scese in campo in due incontri.\nSuccessivamente, ha vinto con i Bulls anche i Super 14 del 2009 e 2010.\nLe sue pi\u00f9 recenti presenze internazionali risalgono alla ; alla fine della competizione si \u00e8 trasferito in Francia al Tolosa, club per il quale nell'aprile precedente aveva firmato un contratto triennale."}
{"id": "2607025", "revid": "1543377", "url": "https://it.wikipedia.org/wiki?curid=2607025", "title": "Cladonia lopezii", "text": "Cladonia lopezii S. Stenroos (1989), \u00e8 una specie di lichene appartenente al genere Cladonia, dell'ordine Lecanorales.\nIl nome proprio deriva dal lichenologo venezuelano Manuel L\u00f3pez-Figueiras (1915 - vivente).\nCaratteristiche fisiche.\nGli apoteci sono di colore rosso; i podezi hanno forme molto irregolari; la cortex delle squamule di questa specie \u00e8 composta da strati dalla lunghezza complessiva fino ad un terzo dello spessore totale.\nIl fotobionte \u00e8 principalmente un'alga verde delle Trentepohlia.\nAll'esame cromatografico sono state rilevate tracce consistenti di acido didimico.\nLocalit\u00e0 di ritrovamento.\nLa specie \u00e8 stata rinvenuta nelle seguenti localit\u00e0:\nTassonomia.\nQuesta specie appartiene alla sezione Cocciferae;da alcuni autori viene considerata una forma di C. miniata e solo recenti studi l'hanno fatta assurgere al rango di specie a s\u00e9; nell'ambito delle Cocciferae alcuni lichenologi inseriscono la C. lopezii in un gruppo, Miniatae, con caratteristiche precipue comuni anche alle seguenti specie: C. ahtii, C. anaemica, C. hypomelaena, C. miniata, C. parvipes, C. salmonea e C. secundana.\nA tutto il 2008 non sono state identificate forme, sottospecie e variet\u00e0."}
{"id": "2607028", "revid": "287204", "url": "https://it.wikipedia.org/wiki?curid=2607028", "title": "Chiesa cattolica in Indonesia", "text": "La Chiesa cattolica in Indonesia \u00e8 parte della Chiesa cattolica, sotto la guida spirituale del Papa e della Santa Sede. \nI cattolici in Indonesia costituiscono una minoranza, in un paese a larga maggioranza musulmana.\nSituazione.\nL'origine dell'evangelizzazione \u00e8 missionaria: il vasto arcipelago indonesiano \u00e8 stato colonizzato da olandesi e portoghesi e numerosi sono ancora oggi i missionari di origine straniera presenti nel Paese asiatico.\nIn tutto il Paese vi sono scuole e strutture sanitarie cattoliche. Chi va alla scuola pubblica, se si dichiara cristiano, non \u00e8 obbligato a partecipare alla preghiera islamica. L'unico obbligo per i cristiani deriva da un decreto del 1969 che stabilisce che, per poter erigere una chiesa, occorra richiedere un permesso governativo.\nAncora oggi l'Indonesia \u00e8 nota per la tolleranza religiosa. Nel vasto arcipelago a larga maggioranza musulmana, le chiese cristiane contano ben 300 sigle diverse. Ma negli anni successivi al 1990 l'indice della tolleranza religiosa ha cominciato a scendere.\nL'Indonesia \u00e8 uno stato federale, ma ciascuno stato ha potest\u00e0 legislativa. Alcuni stati ne hanno approfittato approvando norme discriminatorie verso i cristiani: i sacerdoti devono vestire in \"borghese\" (non possono indossare un abito che li renda riconoscibili n\u00e9 possono esibire la croce) e i matrimoni interreligiosi sono proibiti.\nIn materia di religione, dal 1999 sono stati introdotti oltre 150 nuovi regolamenti restrittivi regionali. Tra di essi, l'obbligo generalizzato di rispettare il digiuno del Ramadan o, per le donne, quello di coprirsi il capo. Nel 2001, nella provincia autonoma di Aceh, nel nord-ovest dell'isola di Sumatra, \u00e8 stata introdotta la \"sharia\"; tutti gli abitanti, cristiani compresi, sono stati costretti a conformarvisi. Il 14 settembre 2009 \u00e8 stata ripristinana la lapidazione degli adulteri. Infine, \u00e8 diventato pi\u00f9 difficile costruire nuove chiese. Non solo: negli anni dal 1990 al 2010 ne sono state chiuse e sgomberate 600.\nIn questo difficile contesto, la Chiesa cattolica ha poco margine per costruire un'azione pastorale. I religiosi si occupano dell'insegnamento, della salute e dei poveri. Nel febbraio 2011 a Temanggung, nell'isola di Giava, una folla di estremisti musulmani ha attaccato una chiesa cattolica, bruciato due chiese protestanti ed assalito un orfanotrofio cattolico e un centro sanitario gestito dalle Suore della Divina Provvidenza. L'attacco \u00e8 avvenuto in seguito al processo ad un cristiano accusato di blasfemia. Gli estremisti chiedevano la pena di morte, ma il giudice ha condannato l'uomo, Antonius Richmond Bawengan, a cinque anni di carcere. Immediata \u00e8 scoppiata la rivolta: dapprima gli estremisti hanno ingiuriato il tribunale, poi si sono scagliati contro i luoghi di culto cristiani.\nOrganizzazione ecclesiastica.\nLa Chiesa cattolica \u00e8 presente nel Paese con 10 sedi metropolitane, 27 diocesi suffraganee e 1 ordinariato militare.\nL'episcopato del Paese \u00e8 riunito nella Conferenza episcopale dell'Indonesia, il cui attuale presidente \u00e8 Ignatius Suharyo Hardjoatmodjo, arcivescovo di Giacarta.\nNunziatura apostolica.\nLa delegazione apostolica dell'arcipelago indonesiano fu istituita il 7 luglio 1947 con il breve \"De animarum salute\" di papa Pio XII.\nLa delegazione apostolica di Indonesia fu elevata al rango di internunziatura il 15 marzo 1950 con il breve \"Id maxime Nostrum\" dello stesso papa Pio XII. Questa a sua volta \u00e8 stata elevata al rango di nunziatura apostolica il 7 dicembre 1965 con il breve \"Quo firmiores\" di papa Paolo VI.\nConferenza episcopale.\nElenco dei Presidenti della Conferenza episcopale dell'Indonesia:\nElenco dei Vicepresidenti della Conferenza episcopale dell'Indonesia:\nElenco dei Secondi Vicepresidenti della Conferenza episcopale dell'Indonesia:\nElenco dei Segretari generali della Conferenza episcopale dell'Indonesia:"}
{"id": "2607031", "revid": "692467", "url": "https://it.wikipedia.org/wiki?curid=2607031", "title": "Dedalo di Bitinia", "text": ""}
{"id": "2607037", "revid": "486946", "url": "https://it.wikipedia.org/wiki?curid=2607037", "title": "Sing-Sing Prison", "text": ""}
{"id": "2607040", "revid": "287204", "url": "https://it.wikipedia.org/wiki?curid=2607040", "title": "Jamshid", "text": "Jamsh\u0113d, Jamsh\u012bd ( o Jam ( in medio e neo-persiano, o Yima in avestico), \u00e8 una figura mitologica della cultura e della tradizione mitologica persiana.\nNella tradizione e nel folklore, Jamshid \u00e8 descritto come il quarto e pi\u00f9 grande sovrano della non attestata epigraficamente dinastia Pishdadiana, che precedette quella kayaniana. A tale ruolo si allude gi\u00e0 negli scritti zoroastriani (e.g. \"Yasht\" 19, \"Vendidad\" 2), in cui la figura del re appare in Lingua avestica come Yima(-Kshaeta) \"Yima (raggiante)\", da cui deriva appunto il nome 'Jamshid'.\n'Jamshid' rimane un nome proprio maschile, comunemente usato in Persia e tra gli zoroastriani. Nelle regioni orientali dell'Iran, in Asia centrale e tra gli zoroastriani del subcontinente indiano viene reso come 'Jamshed'.\nEtimologia.\nIl nome \"Jamshid\" \u00e8 originariamente composto di due parti: \"Jam\" e \"shid\", corrispondenti ai nomi avestici \"Yima\" e \"X\u0161a\u0113ta\", derivati dal proto-Iranico \"*Yamah X\u0161aitah\". \"Yamah\" e il corrispondente sanscrito \"Yama\" possono essere interpretati come \"il gemello\", forse come riflesso dell'antica fede indo-iranica nella coppia primordiale Yama e Yami, tuttavia non attestata in contesto iranico. Per un normale mutamento fonetico (y \u2192 j, e la perdita della sillaba finale) l'avestico \"Yima\" diviene in medio-persiano \"Jam\", e come tale esso si trasmette anche al neo-persiano.\nNelle scritture.\nNel secondo capitolo della \"Vendidad\" dell'Avesta, l'onnisciente Creatore Ahura Mazda chiede ad Yima, un buon pastore, di ricevere la sua legge e portarla all'uomo. Comunque, Yima rifiuta, e cos\u00ec Ahura Mazda lo incarica di una differente missione. Questa viene accettata da Yima e Ahura Mazda gli regala un sigillo d'oro e un pugnale intarsiato d'oro.\nYima governa come re per trecento anni e presto la terra diventa piena di uomini, stormi di uccelli e allevamenti di animali. Ha privato i \"daeva\", che erano servitori demonici del malvagio Ahriman, di ricchezza, greggi e reputazione durante il suo regno. Nel mentre, gli uomini buoni vivevano vite di abbondanza senza malattie o vecchiaia. Padre e figlio camminavano insieme, ognuno senza sembrare pi\u00f9 vecchio di quindici anni. Ahura Mazda lo visita di nuovo quindi mettendolo in guardia riguardo a questa sovrappopolazione. Yima, splendente di luce, guarda in basso e preme il sigillo d'oro contro la terra, perforandola con il pugnale, e dice: \"O Ame\u0161a Spenta, fatti gentilmente in pezzi e allungati per sopportare greggi e mandrie e gli uomini.\"\nLa terra si ingrossa e Yima governa per altri seicento anni prima che lo stesso problema si presenti di nuovo. Ancora una volta, lui usa il sigillo e il pugnale sulla Terra e chiede alla terra di ingrossarsi per portare pi\u00f9 uomini e bestie, e questa si allarga ancora. Novecento anni dopo, la terra \u00e8 di nuovo piena. E la stessa soluzione viene impiegata: la terra si allarga ancora.\nLa successiva parte della storia racconta di un incontro tra Ahura Mazda e gli Yazata a Airyanem Vaejah, la prima delle \"terre perfette\". Qui Yima partecipa con un gruppo dei \"migliori tra i mortali\", dove Ahura Mazda lo avverte di un'incombente catastrofe: \"O giusto Yima, figlio di Viva\u014bhat! Sopra la terra materiale gli inverni malvagi stanno per cadere, spessi fiocchi di neve cadranno, anche un ar\u0259dvi sulle pi\u00f9 alte cime delle montagne\".\nAhura Mazda suggerisce a Yima di costruire una Vara in forma di una caverna multipla sotterranea, lunga due miglia (3\u00a0km) e larga due miglia (3\u00a0km). Lui dovr\u00e0 popolarla con i pi\u00f9 adatti uomini e donne oltre due capi di ogni animale, uccello e pianta, e rifornire con cibo e acqua raccolta l'estate precedente. Yima crea la Vara frantumando la terra con il piede e impastandola in una forma come il vasaio fa con l'argilla. Crea una luce artificiale e infine sigilla la Vara con un anello d'oro.\nNella tradizione e nel folklore.\nCol tempo l'eroe avestico \"Yima X\u0161a\u0113ta\" divenne lo Sh\u0101h del mondo intero, il \"Jamshid\" della leggenda e della mitologia persiana.\nSecondo lo Sh\u0101hn\u0101ma del grande poeta Ferdowsi, Jamshid fu il quarto re del mondo. Egli comandava su tutti gli angeli e i demoni del mondo ed era al contempo sovrano e sacerdote supremo di Hormozd (medio-persiano per Ahura Mazd\u0101). Fu responsabile di un gran numero d'invenzioni che resero maggiormente sicura la vita dei suoi sudditi: la manifattura di corazze e di armi, la tessitura e la tintura di abiti di lino, seta e lana, l'edificazione di case di mattoni cotti, la manifattura di gioielli e metalli preziosi, la fabbricazione di profumi e vino, la navigazione delle acque del mondo su navi a vela. Il \"sudreh\" e il \"kushti\" dello Zoroastrismo sono parimenti attribuiti a Jamshid. Dai seguaci vestiti di pelle di Keyumars, l'umanit\u00e0 assurse al alti livelli di civilt\u00e0 all'epoca di Jamshid.\nJamshid divise anche gli uomini in quattro gruppi:\nJamshid era diventato il pi\u00f9 grande sovrano del mondo mai conosciuto. Fu dotato del regio \"farr\" (avestico: \"khvarena\"), uno splendore raggiante che rifulgeva attorno a lui e che era il segno del favore divino."}
{"id": "2607041", "revid": "287204", "url": "https://it.wikipedia.org/wiki?curid=2607041", "title": "Dedalo (disambigua)", "text": ""}
{"id": "2607044", "revid": "287204", "url": "https://it.wikipedia.org/wiki?curid=2607044", "title": "Hochtor", "text": "L'Hochtor (2.369 ) \u00e8 la montagna pi\u00f9 alta delle Alpi dell'Ennstal nelle Alpi Settentrionali di Stiria. Fa parte del supergruppo del Ges\u00e4use. Si trova nel Distretto di Liezen in Stiria.\nIl toponimo letteralmente significa \"alta porta\".\nLa montagna \u00e8 inserita nel Parco Nazionale Ges\u00e4use."}
{"id": "2607046", "revid": "27289188", "url": "https://it.wikipedia.org/wiki?curid=2607046", "title": "Toradol", "text": ""}
{"id": "2607047", "revid": "27289195", "url": "https://it.wikipedia.org/wiki?curid=2607047", "title": "Acular", "text": ""}
{"id": "2607048", "revid": "27289196", "url": "https://it.wikipedia.org/wiki?curid=2607048", "title": "Lixidol", "text": ""}
{"id": "2607049", "revid": "339392", "url": "https://it.wikipedia.org/wiki?curid=2607049", "title": "Guarulhos International Airport", "text": ""}
{"id": "2607054", "revid": "1573940", "url": "https://it.wikipedia.org/wiki?curid=2607054", "title": "Protoone", "text": "Protoone, (in greco \"\u03a0\u03c1\u03bf\u03b8\u03cc\u03c9\u03bd\"), personaggio dell'Iliade (XIV, v. 515), fu un guerriero troiano.\nProtoone fu ucciso da Teucro nell'azione bellica descritta nel libro XIV dell'Iliade relativo all\"'Inganno a Zeus\"."}
{"id": "2607059", "revid": "1573940", "url": "https://it.wikipedia.org/wiki?curid=2607059", "title": "Perifete (guerriero troiano)", "text": "Perifete, (in greco \"\u03a0\u03b5\u03c1\u03b9\u03c6\u03ae\u03c4\u03b7\u03c2\"), personaggio dell'Iliade (XIV, v. 515), fu un guerriero troiano.\nPerifete fu ucciso da Teucro nell'azione bellica descritta nel libro XIV dell'Iliade relativo all\"'Inganno a Zeus\"."}
{"id": "2607062", "revid": "110157", "url": "https://it.wikipedia.org/wiki?curid=2607062", "title": "Juan de Acosta", "text": "Juan de Acosta \u00e8 un comune della Colombia facente parte del dipartimento dell'Atlantico.\nIl centro abitato venne fondato nel 1606, mentre l'istituzione del comune \u00e8 del 20 agosto 1892."}
{"id": "2607063", "revid": "112935796", "url": "https://it.wikipedia.org/wiki?curid=2607063", "title": "Football americano femminile", "text": "Il football americano femminile \u00e8 praticato a livello agonistico negli Stati Uniti e in altre nazioni. In alcuni casi, giocatrici sono state incluse in squadre maschili, in particolare in campionati universitari statunitensi.\nStoria.\nStati Uniti d'America.\nTra i primi casi ricordati di partite di football americano giocate da squadre femminili ci sono quelle proposte come spettacolo per l'intervallo delle partite della squadra (maschile) dei Frankford Yellow Jackets nel 1926.\nIl primo campionato risale per\u00f2 al 1965, quando fu fondata la Women's Professional Football League (WPFL, da non confondere con una lega con lo stesso nome creata nel 1999), partita con due squadre (Cleveland e Akron) si estese in seguito ad altre citt\u00e0, per poi scomparire agli inizi degli anni '70.\nNel 1974 fu fondata la National Women's Football League (NWFL), la cui pi\u00f9 forte squadra furono le Toledo Troopers.\nIl pi\u00f9 quotato campionato nordamericano \u00e8 ora la Independent Women's Football League (IWFL), fondata nel 2000, con squadre negli Stati Uniti d'America e nel Canada.\nNel 2004 si \u00e8 giocato il primo Lingerie Bowl, una partita tra modelle che giocavano indossando, oltre alle protezioni e alle calzature, solo mutandine e reggiseno. Da questa partita \u00e8 nata la Lingerie Football League (LFL) che nei due anni seguenti ha presentato un mini-torneo a quattro squadre. Dopo tre anni di assenza, con le partite sospese all'ultimo momento, la LFL \u00e8 tornata per l'anno 2009-2010 con un campionato a dieci squadre e con un livello agonistico e tecnico decisamente maggiore, schierando anche giocatrici con una carriera atletica di rilievo (come Lindsey Blaine, arrivata tra le prime giavellottiste statunitensi ai Trials olimpici), comprese giocatrici di football americano della IWFL come la quarterback delle Miami Fury Anonka Dixon. All'inizio del 2013 la lega ha mutato il nome in Legends Football League (con il medesimo acronimo LFL).\nEuropa.\nIn Europa, sono da ricordare i campionati di Germania (prima finale nel 1992) e Austria (prima finale nel 2000).\nFinlandia.\nC'\u00e8 un campionato nazionale che nel 2010 comprende sei squadre. Le squadre pi\u00f9 forti sono le GS Demons e le Roosters, entrambe di Helsinki, che si sono contese sette finali consecutive fino al 2009.\nItalia.\nIl football americano al femminile \u00e8 una realt\u00e0 anche in Italia. Le federazioni stanno investendo impegno ed energie per diffondere la partecipazione allo sport del football anche ad un numero sempre maggiore di iscrizioni femminile. Ecco alcuni nomi: NYX di Cernusco sul Naviglio (Daemons - MI), Neptunes (Bologna), Stormbringers Valenza, Regine Ferrara, Black Sheep Milano, Lupe Torino, Arciere, Neptunes Bologna, Le Romagnole Faenza, Black Widows Ferrara (Aquile), Sirene Milano (Seamen), Lobsters Pescara (Crabs), Marines Lazio, Sibille Roma, Killer Queens Ancona e Vibrie (Salento Dragons) di Lecce. \u00c8 in corso il progetto per far nascere una squadra anche a Sarzana, le Red Rogues (Red Jackets Lunigiana), e le 'Elfe di Firenze.\nIl primo campionato nazionale, posto sotto l'egida della Federazione Italiana di American Football, ha preso il via il 28 aprile 2013 con cinque iscritti: Furie Cernusco sul Naviglio, Tempeste &amp; Sirene (nate dalla fusione di preesistenti compagini di Busto Arsizio e Milano), Black Marines (nate dalla fusione delle Marines Lazio di Roma e delle Black Widows Ferrara), Neptunes Bologna e Lobsters Pescara che vincendo il Rose Bowl I sono diventate le detentrici del titolo nazionale.\nSvezia.\nIn Svezia ci sono tre squadre di tackle football femminili, Stockholm Mean Machines, Arlanda Jets e Limhamn Griffins. Nel 2008 \u00e8 stata creata la nazionale, che ha giocato la sua prima partita contro la nazionale finlandese perdendo per 64-0. Nel 2009 una nuova sfida ha avuto un margine di sconfitta pi\u00f9 ridotto: le colleghe finlandesi si sono imposte per 36-6.\nGiappone.\nLa prima squadra giapponese sono le Osaka Wild Cats. Nel dicembre 1991 giocarono contro le Lady Kong, fondate nel 1990, il primo Queen Bowl. Vinsero le Wild Cats per 22-8.\nCampionati mondiali.\nIl primo campionato mondiale di football americano femminile si \u00e8 svolto in Svezia dal 27 giugno al 3 luglio 2010. Hanno partecipato sei nazionali. La vittoria \u00e8 andata agli Stati Uniti d'America che hanno battuto in finale il Canada per 66-0. La Finlandia ha battuto la Germania nella finale per il terzo posto classificandosi quindi come prima squadra europea. Infine la Svezia ha battuto l'Austria nella finale per il quinto posto."}
{"id": "2607065", "revid": "3115", "url": "https://it.wikipedia.org/wiki?curid=2607065", "title": "Biblioteca comunale di San Miniato", "text": "La Biblioteca Comunale di San Miniato \u00e8 la biblioteca pubblica del comune sanminiatese.\nNotizie storiche.\nLa biblioteca venne istituita nel 1866 quando i beni ecclesiastici, fra cui anche i patrimoni bibliografici delle corporazioni religiose soppresse, furono inglobati in quelli del Regno d'Italia.\nL'elencazione e il riordino del numeroso patrimonio fu fatto da un socio dell'Accademia degli Euteleti, il medico Misael Pieragnoli. Il suo prezioso lavoro permise nel 1875 l'apertura della biblioteca al pubblico. Il Pieragnoli lavor\u00f2 al fine di completare le collezioni di classici, vendendo e scambiando i duplicati, riuscendo a dotare la biblioteca di materiale adatto alle esigenze dei sanminiatesi.\nNel 1893 la biblioteca trov\u00f2 la sua sede nel convento della chiesa di San Domenico. Trovata una sede consona, venne ultimata la catalogazione dei libri, vennero organizzati gli scaffali e venne creata una sezione dedicata al patrimonio bibliografico locale. Il 2 novembre 1894 venne emanato il primo regolamento della biblioteca.\nGrazie agli sforzi delle autorit\u00e0 amministrative la biblioteca prosegu\u00ec negli anni la sua attivit\u00e0. Nel 1981 la sede venne trasferita dal convento di San Domenico al chiostro della stessa chiesa, e in tale occasione vennero riordinati i volumi e i libri vennero catalogati secondo il metodo Dewey. All'inizio del 1983 i lavori di riordino furono terminati e la biblioteca venne riaperta al pubblico.\nNel 2013 la biblioteca e le sue sedi staccate sono entrate a fare parte del circuito bibliotecario della Provincia di Pisa Bibliolandia.\nCatalogo.\nNel 1992 le schede cartacee sono state inserite nel sistema informatico TECA, cosa che ha consentito, l'anno successivo di informatizzare anche le procedure di prestito. Dal 2007, sono state infine informatizzate tutte le operazioni di gestione, attraverso l'acquisto del pacchetto LIBERO della Infologic srl.\nPatrimonio.\nL'attuale patrimonio bibliografico inventariato \u00e8 suddiviso in una sezione generale, una sezione di storia locale, una sezione per ragazzi, oltre al fondo antico. Complessivamente sono disponibili 35.000 volumi circa, 1.200 volumi del periodo XV/XVIII secolo, 1.500 volumi del XIX secolo e inizi XX secolo e 30.000 volumi moderni.\nServizi.\nLa biblioteca offre giornalmente 5 quotidiani di cui 2 di interesse locale; i servizi offerti agli utenti sono: prestiti di libri e DVD, \u00e8 possibile consultare giornali, periodici e banche dati, offre alcune postazioni di accesso ad internet. Semestralmente viene pubblicato un Bollettino di informazione.\nNel 1993 la biblioteca \u00e8 diventata il centro di un Sistema Bibliotecario, avendo acquisito due sedi periferiche a San Miniato Basso e Ponte a Egola.\nPotendo contare su queste due ulteriori sedi, nel 1994, il Sistema bibliotecario comunale ha iniziato ad organizzare dei progetti di promozione alla lettura specifici per le scuole dell'infanzia e primaria nel comune di San Miniato, nella speranza di far crescere l'interesse alla lettura nei pi\u00f9 giovani.\nNel 2009 i prestiti della biblioteca (libri, dvd e cd) sono stati 33.706. Il libro pi\u00f9 letto \u00e8 stato La solitudine dei numeri primi di Paolo Giordano."}
{"id": "2607066", "revid": "156270", "url": "https://it.wikipedia.org/wiki?curid=2607066", "title": "Brusaporco", "text": ""}
{"id": "2607067", "revid": "162719", "url": "https://it.wikipedia.org/wiki?curid=2607067", "title": "Classe Tashkent", "text": ""}
{"id": "2607072", "revid": "1543377", "url": "https://it.wikipedia.org/wiki?curid=2607072", "title": "Luruaco", "text": "Luruaco \u00e8 un comune della Colombia facente parte del dipartimento dell'Atlantico.\nIl centro abitato risale ad un villaggio indigeno scoperto dai colonizzatori spagnoli nel 1553, mentre l'istituzione del comune \u00e8 del 23 dicembre 1960."}
{"id": "2607074", "revid": "123087776", "url": "https://it.wikipedia.org/wiki?curid=2607074", "title": "Comitato Olimpico Giordano", "text": "Il Comitato Olimpico Giordano (noto anche come \"\u0627\u0644\u0644\u062c\u0646\u0629 \u0627\u0644\u0623\u0648\u0644\u0645\u0628\u064a\u0629 \u0627\u0644\u0623\u0631\u062f\u0646\u064a\u0629\" in arabo) \u00e8 un'organizzazione sportiva giordana, nata nel 1957 a Amman, Giordania.\nRappresenta questa nazione presso il Comitato Olimpico Internazionale (CIO) dal 1963 ed ha lo scopo di curare l'organizzazione ed il potenziamento dello sport in Giordania e, in particolare, la preparazione degli atleti giordani, per consentire loro la partecipazione ai Giochi olimpici. L'associazione \u00e8, inoltre, membro del Consiglio Olimpico d'Asia.\nL'attuale presidente dell'associazione \u00e8 Feisal Bin Al-Hussein, mentre la carica di segretario generale \u00e8 occupata da Majed T. Alqatarneh."}
{"id": "2607075", "revid": "339392", "url": "https://it.wikipedia.org/wiki?curid=2607075", "title": "Sat 2000", "text": ""}
{"id": "2607077", "revid": "179980", "url": "https://it.wikipedia.org/wiki?curid=2607077", "title": "Maylson Barbosa Teixeira", "text": ""}
{"id": "2607079", "revid": "729019", "url": "https://it.wikipedia.org/wiki?curid=2607079", "title": "MIT Daedalus", "text": "Daedalus \u00e8 un progetto di velivolo ultraleggero spinto dall'energia muscolare umana, sviluppato congiuntamente dal Massachusetts Institute of Technology e dalla NASA.\nLo scopo del progetto era la realizzazione di un velivolo a propulsione esclusivamente umana, in grado di sorvolare il Mar Egeo, da Creta a Santorini, in una trasvolata simbolicamente ispirata al mitico volo di Dedalo e Icaro. La denominazione del progetto, e anche di due dei tre velivoli realizzati, intende essere proprio un tributo alla figura di Dedalo, mitologico precursore dell'aviazione.\nIl 23 aprile 1988, spinto dalle gambe del ciclista olimpionico greco Kanellos Kanellopoulos, il \"Daedalus\", in 3 ore e 54 minuti, alla velocit\u00e0 media di oltre 29\u00a0km orari, fu in grado di coprire la traversata di 115,11\u00a0km dall'aeroporto di Heraklion fino all'isola cicladica di Santorini, dove il velivolo, ormai giunto a pochi metri dalla spiaggia, non riusc\u00ec ad atterrare. Incappato nelle turbolenze atmosferiche dovute all'escursione termica tra mare e terra, sub\u00ec un cedimento strutturale, precipitando nel Mar Egeo. Il suo pilota raggiunse la spiaggia a nuoto.\nScopo del progetto, risultati e ricadute scientifiche.\nNonostante il velivolo sia precipitato in vista del traguardo, fallendo per pochi metri il completo successo, il suo exploit detiene ancora oggi vari record mondiali, registrati dalla F\u00e9d\u00e9ration A\u00e9ronautique Internationale, quale volo di maggior durata, e su pi\u00f9 lunga distanza, che sia mai stato realizzato da un mezzo volante spinto da energia muscolare umana.\nL'esperimento \"Daedalus\" ha fornito importanti informazioni sui principali obiettivi scientifici del progetto, nel quale al significato simbolico si sovrapponeva l'aspetto puramente tecnologico:\nPromotori e finanziatori.\nIl progetto fu portato avanti da alcuni professori, allievi e \"alumni\" del MIT, con finanziamenti provenienti principalmente dalla Anheuser-Busch e dalla United Technologies Corporation, oltre al sostegno economico aggiuntivo dello Smithsonian Air and Space Museum, del MIT e di altri sponsor.\nI test di volo furono condotti in California, tra gennaio 1987 e marzo 1988, presso il Dryden Flight Research Center\", il centro di ricerca che la \"NASA gestisce all'interno della Base Aerea Edwards nel bacino prosciugato di un lago estinto, il Rogers Dry Lake.\nRealizzazioni e voli.\nSono stati tre, in totale, i modelli di velivolo concretamente realizzati, che hanno preso il volo:\nPrototipi e studi.\nIl prototipo \"Light Eagle\" (noto agli addetti al volo anche come \"MLE\", o \"Emily\") stabil\u00ec un record di distanza su tragitto chiuso, pilotato da Glen Tremml. Guidato dall'aviatrice Lois McCallin, stabil\u00ec i record femminili di durata, di lunghezza su traiettoria rettilinea, e di lunghezza su percorso chiuso. Tali record furono realizzati alla Base Aerea Edwards, nel mese di gennaio 1987.\nI campi di ricerca esplorati con i voli tenuti al \"NASA Dryden Flight Research Center\", riguardavano la determinazione della potenza necessaria al \"Daedalus\" per raggiungere il suo obiettivo, la caratterizzazione della dinamica di volo del \"Light Eagle\" in ipotesi di corpo rigido e di corpo flessibile, lo studio sui sensori per un pilotaggio automatico da potersi utilizzare su mezzi a propulsione umana o su velivoli di alta quota.\nNel mese di dicembre 1987 si pass\u00f2 quindi alle prove di volo del secondo e pi\u00f9 leggero velivolo, il \"Daedalus 87\". Nel corso di un test, il 7 febbraio 1987, il velivolo precipit\u00f2 sul letto prosciugato del lago Rogers, rendendosi necessario l'invio dal MIT di una nuova versione in sostituzione, denominata \"Daedalus 88\".\nA causa dell'incidente, i test del \"Daedalus 88\" si prolungarono per altre quattro settimane, e si conclusero a met\u00e0 marzo 1988. A quel punto erano stati raggiunti tutti gli obiettivi scientifici del progetto e il \"Daedalus\" fu trasportato in Grecia, sull'isola di Creta per tentare la trasvolata egea. Il pilota prescelto per l'impresa, a questo punto, era l'olimpionico Kanellos Kanellopoulos.\nVolo record di \"Daedalus 88\".\nIl volo record di \"Daedalus 88\", spinto da Kanellos Kanellopoulos, part\u00ec il 23 aprile 1988 dall'aeroporto di Heraklion e sorvol\u00f2 il mar Egeo in una traversata di 115,11, coperta in 3 ore e 54 minuti, alla velocit\u00e0 media di oltre 29\u00a0km orari, fino a giungere nelle immediate vicinanze dell'isola di Santorini, dove a rendere impossibile l'atterraggio furono raffiche crescenti di vento dovute alle turbolenze atmosferiche generate dall'elevato gradiente termico nella zona di transizione tra il mare e il terreno di natura vulcanica, dell'isola.\nLe turbolenze causarono la torsione del boma di coda, e un primo cedimento strutturale.\nPerdendo il controllo, l'aeroplano si dispose a naso in su, mentre un'altra raffica caus\u00f2 il cedimento della struttura principale dell'ala.\nIl \"Daedalus\", secondo il resoconto ufficiale, fin\u00ec nell'Egeo a 7 metri dalla spiaggia di Perissa e il pilota, abbandonato il velivolo, raggiunse la riva a nuoto.\nGran parte dei rottami del \"Daedalus 88\" \u00e8 ora conservata presso il laboratorio di restauro \"Paul E. Garber Restoration Facility\", al servizio del National Air and Space Museum della Smithsonian Institution. \"Light Eagle\" \u00e8 invece conservato a Manassas, in Virginia.\n\"Daedalus 87\" \u00e8 stato in mostra, fino al 2009, nell'atrio del Museo della scienza di Boston. In seguito, \u00e8 stato spostato nell'atrio del Terminal B, del Dulles International Airport, presso Washington D.C."}
{"id": "2607080", "revid": "179980", "url": "https://it.wikipedia.org/wiki?curid=2607080", "title": "Sudamericano Sub-20 2009", "text": ""}
{"id": "2607084", "revid": "767487", "url": "https://it.wikipedia.org/wiki?curid=2607084", "title": "Malambo (Colombia)", "text": "Malambo \u00e8 un comune della Colombia facente parte del dipartimento dell'Atlantico.\nIl centro abitato risale ad un villaggio indigeno scoperto dai colonizzatori spagnoli nel 1529, mentre l'istituzione del comune \u00e8 del 24 aprile 1912."}
{"id": "2607090", "revid": "1543377", "url": "https://it.wikipedia.org/wiki?curid=2607090", "title": "Cladonia luteoalba", "text": "Cladonia luteoalba A. Wilson &amp; Wheldon (1907), \u00e8 una specie di lichene appartenente al genere Cladonia, dell'ordine Lecanorales.\nIl nome proprio deriva dagli aggettivi latini \"luteus, -a, -um\", che significa \"giallo, arancione\", e \"albus, -a, -um\", che significa \"bianco\", ad indicare le sfumature e i colori che possono assumere le squamule.\nCaratteristiche fisiche.\nCaratteristica notevole di questa specie sono le squamule grandi e crespate di color giallo chiaro che ricoprono il tallo. Con una lente di ingrandimento \u00e8 possibile notare la tessitura cotonosa delle pareti laterali delle squamule.\nIl fotobionte \u00e8 principalmente un'alga verde delle Trentepohlia.\nHabitat.\nCresce su terreni erbosi esposti, su rocce affioranti e su vecchie pareti di pietra asciutte.\nLocalit\u00e0 di ritrovamento.\nLa specie \u00e8 stata rinvenuta nelle seguenti localit\u00e0:\nTassonomia.\nQuesta specie appartiene alla sezione Cocciferae; a tutto il 2008 non sono state identificate forme, sottospecie e variet\u00e0."}
{"id": "2607094", "revid": "1305772", "url": "https://it.wikipedia.org/wiki?curid=2607094", "title": "Nazionale di pallavolo femminile del Bangladesh", "text": "La nazionale di pallavolo femminile del Bangladesh \u00e8 una squadra asiatica ed oceaniana composta dalle migliori giocatrici di pallavolo del Bangladesh ed \u00e8 posta sotto l'egida della Federazione pallavolistica del Bangladesh.\nRisultati.\nLa nazionale di pallavolo femminile del Bangladesh non ha mai partecipato ad alcuna competizione."}
{"id": "2607095", "revid": "1305772", "url": "https://it.wikipedia.org/wiki?curid=2607095", "title": "Manat\u00ed (Colombia)", "text": "Manat\u00ed \u00e8 un comune della Colombia facente parte del dipartimento dell'Atlantico.\nIl centro abitato venne fondato da Diego Rebolledo nel 1680, mentre l'istituzione del comune \u00e8 del 1855."}
{"id": "2607098", "revid": "339392", "url": "https://it.wikipedia.org/wiki?curid=2607098", "title": "Base Aerea Edwards", "text": ""}
{"id": "2607106", "revid": "110157", "url": "https://it.wikipedia.org/wiki?curid=2607106", "title": "Palmar de Varela", "text": "Palmar de Varela \u00e8 un comune della Colombia facente parte del dipartimento dell'Atlantico.\nIl centro abitato venne fondato da Catalino Varela nel 1806, mentre l'istituzione del comune \u00e8 del 1857."}
{"id": "2607110", "revid": "73843", "url": "https://it.wikipedia.org/wiki?curid=2607110", "title": "Taltibio", "text": "Taltibio (in greco \"\u03a4\u03b1\u03bb\u03b8\u03cd\u03b2\u03b9\u03bf\u03c2\") \u00e8 un personaggio acheo che compare in diverse opere greche oltre che nell'Iliade (\"I, v. 320, III, v. 118, IV, vv. 192-193, VII, v. 276, XIX, vv. 196-250-267, XXIII, v 897.\")\nTaltibio e Euribate, messaggeri e araldi di Agamennone, furono inviati dallo stesso Agamennone alla tenda di Achille per prendere e portargli Briseide. Si racconta anche che Taltibio aveva accompagnato Ifigenia ad Aulide, per il sacrificio, e che aveva partecipato all'ambasciata presso Cinira.\nTaltibio \u00e8 anche un personaggio delle tragedie \"Ecuba\" e \" Le Troiane\" di Euripide."}
{"id": "2607111", "revid": "62004", "url": "https://it.wikipedia.org/wiki?curid=2607111", "title": "Campionati del mondo di ciclismo su strada 2007 - Gara in linea maschile Elite", "text": "La gara in linea maschile Elite dei Campionati del mondo di ciclismo su strada 2007 fu corsa il 30 settembre nel territorio circostante Stoccarda, in Germania, su un percorso di complessivi 267,4\u00a0km. La prova fu vinta dal campione del mondo uscente, l'italiano Paolo Bettini, che termin\u00f2 la gara in 6h15'36\".\nPercorso.\nIl circuito della prova su strada era lungo 19,1\u00a0km. Dopo la partenza sull'Am Kochenhof, il percorso conduceva sull'Am Kr\u00e4herwald (L1187) prima di un breve anello di 600 metri lungo la Lenzhalde e la Herdweg e caratterizzato dalle massime pendenze, al 13%. Rientrati sull'Am Kr\u00e4herwald si proseguiva verso sud prima di entrare sulla Botnanger Stra\u00dfe per percorrere un altro anello. Si andava lungo la Herderstra\u00dfe e la Rotenwaldstra\u00dfe (L1015), salendo, con pendenze massime dell'8%, fino al Birkenkopf, il punto pi\u00f9 alto di tutto il circuito, 450 m s.l.m.; quindi si scendeva \u2013 andando verso nord \u2013 lungo la Gei\u00dfeichstra\u00dfe (continuazione dell'Am Kr\u00e4herwald, ma percorsa in senso inverso). Si giungeva nel distretto di Botnang, di nuovo sulla Botnanger Stra\u00dfe, e, correndo lungo il corso del fiume Feuerbach, si percorrevano la Beethovenstra\u00dfe, la Regerstra\u00dfe, la Furtw\u00e4nglerstra\u00dfe e la rettilinea Feuerbacher-Tal-Stra\u00dfe (K9501) risalendo sempre verso nord. Giunti sulla Stuttgarter Stra\u00dfe, una salita di 80 metri di dislivello lungo la Tunnelstra\u00dfe, la Siemensstra\u00dfe, la Maybachstra\u00dfe e la Stresemannstra\u00dfe (verso sud) riportava gli atleti alla zona del polo fieristico e al traguardo. Nella gara maschile Elite andavano completati quattordici giri (267,4\u00a0km).\nResoconto degli eventi.\nIl primo attacco consistente fu portato dal francese St\u00e9phane Aug\u00e9 e dal colombiano Marlon P\u00e9rez, partiti durante il secondo giro che conclusero con 2'08\" sul gruppo, vantaggio che sal\u00ec a 3'26\" al termine del terzo giro, durante il quale il russo Sergej Kolesnikov raggiunse il duo di testa, e a 5'17\" al termine del quarto. Durante il quinto giro, l'attacco di un gruppetto di otto corridori caus\u00f2 un'accelerazione del gruppo principale, che ridusse lo svantaggio dai battistrada e si divise in due tronconi, con solo una sessantina di corridori che rimasero in testa. Al termine del giro, il secondo gruppo aveva un distacco dal primo superiore a 3 minuti, mentre i fuggitivi, staccati ormai di poche decine di secondi, furono raggiunti. Oltrepassata la met\u00e0 della corsa, dal gruppo di testa si staccarono 24 corridori, che furono raggiunti a solo 66\u00a0km dal traguardo.\nCon quattro giri al termine della corsa, ogni tentativo di attacco veniva neutralizzato dal lavoro del gruppo. Solo l'italiano Davide Rebellin e il russo Aleksandr Kolobnev riuscirono a guadagnare qualche decina di secondi di vantaggio, ma il lavoro della selezione tedesca annull\u00f2 anche il loro tentativo. Il piccolo gruppo ormai rimasto in testa fu ulteriormente frammentato dall'accelerazione dello spagnolo Samuel S\u00e1nchez, che permise a cinque corridori di prendere la testa della corsa, Fr\u00e4nk Schleck (Lussemburgo), Stefan Schumacher (Germania), Paolo Bettini (Italia), Kolobnev e Cadel Evans (Australia). Nonostante la poca collaborazione, i cinque riuscirono ad arrivare sul traguardo, dove Bettini batt\u00e9 tutti in volata."}
{"id": "2607112", "revid": "2117237", "url": "https://it.wikipedia.org/wiki?curid=2607112", "title": "Segmentazione (marketing)", "text": "Nel marketing, la segmentazione consiste in una delle tre strategie fondamentali che, secondo Michael Porter, possono contrastare le forze che premono su un'impresa di mercato. Il processo di segmentazione \u00e8 quello per cui si spacca un mercato in singole unit\u00e0 (\"target\") che vengono poi riagglomerati sulla base di variabili in gruppi sociali ed economici pi\u00f9 o meno ampi, detti appunto \"segmenti\".\nProcesso di segmentazione.\nLa decisione di marketing pi\u00f9 importante che un'azienda prende \u00e8 la selezione di uno o pi\u00f9 segmenti di mercato su cui concentrarsi. Un segmento di mercato \u00e8 una porzione di un mercato pi\u00f9 ampio le cui esigenze differiscono leggermente dal mercato pi\u00f9 ampio. Poich\u00e9 un segmento di mercato ha esigenze uniche, un'azienda che sviluppa un prodotto totale focalizzato esclusivamente sulle esigenze di quel segmento sar\u00e0 in grado di soddisfare i desideri del segmento meglio di un'azienda il cui prodotto o servizio cerca di soddisfare le esigenze di pi\u00f9 segmenti. \nIl processo di segmentazione si divide in quattro fasi:\nCriteri di segmentazione.\nLa divisione del mercato in segmenti avviene utilizzando diverse basi, o variabili di segmentazione, che sono:\nTipi di marketing in base alla segmentazione.\nA seconda del tipo di prodotto e dei potenziali clienti, quindi dei segmenti a cui sono interessate, le imprese produttrici possono scegliere fra le seguenti tipologie di marketing:\nTecniche di segmentazione.\nLe tecniche di segmentazione consistono in una serie di modelli derivati dalla metodologia della ricerca statistica. I vari modelli sono riconducibili essenzialmente a due tipi di approccio.\nMarket targeting.\nLa scelta dei segmenti obiettivo (operazione nota come \"market targeting\") si effettua valutando scrupolosamente le basi di segmentazione da utilizzare. In secondo luogo, per definire i mercati obiettivo si ricorre a diversi modelli, come la matrice di Ansoff e le 5 forze di Porter per valutare l'attrattivit\u00e0 competitiva dei singoli segmenti. In generale, per essere considerato \"attrattivo\", un segmento deve essere omogeneo, avere una rilevante dimensione economica (anche potenziale), essere accessibile (in termini di risorse e competenze) e difendibile dai concorrenti.\nSe non si opta per la copertura totale del mercato, l'impresa pu\u00f2 decidere per uno dei seguenti modelli:\nLa selezione del mercato obiettivo, in conclusione, segue tre approcci principali:"}
{"id": "2607113", "revid": "1543377", "url": "https://it.wikipedia.org/wiki?curid=2607113", "title": "Pioj\u00f3", "text": "Pioj\u00f3 \u00e8 un comune della Colombia facente parte del dipartimento dell'Atlantico.\nIl centro abitato risale ad un villaggio indigeno scoperto dai colonizzatori spagnoli nel 1533, mentre l'istituzione del comune \u00e8 dell'11 aprile 1905."}
{"id": "2607114", "revid": "986213", "url": "https://it.wikipedia.org/wiki?curid=2607114", "title": "Emmanuel Th\u00e9odose de La Tour d'Auvergne, Duc de Bouillon", "text": "Biografia.\nFu duca di Bouillon, duca d'Albret, duca di Ch\u00e2teau-Thierry, conte di Montfort, conte di N\u00e8grepelisse, conte d'Alvernia, conte d'\u00c9vreux, conte di Beaumont-le-Roger, visconte di Turenne, visconte di Castillon, visconte di Lanquais, barone di Montgascon, barone di Limeuil. Dal 1715 al 1728 fu Gran ciambellano di Francia\nMatrimonio e figli.\nLa sua prima moglie, Marie Armande Victoire de La Tr\u00e9moille (1677 \u2013 1717), era figlia di Charles Belgique Hollande de La Tr\u00e9moille, duca di Thouars (1655 \u2013 1709), e di Madeleine de Cr\u00e9quy. Si sposarono il 1\u00ba febbraio 1696 ed ebbero sette figli:\nSi spos\u00f2 per la seconda volta con Louise Fran\u00e7oise Ang\u00e9lique le Tellier, dalla quale ebbe:\nNel maggio del 1720 spos\u00f2 Anne Marie Christiane de Simiane, dalla quale ebbe:\nSpos\u00f2 infine nel 1725 Luisa Enrichetta Francesca di Lorena, figlia di Anne Marie Joseph di Lorena, conte di Harcourt, dalla quale ebbe:"}
{"id": "2607116", "revid": "287204", "url": "https://it.wikipedia.org/wiki?curid=2607116", "title": "Pioj\u00f2", "text": ""}
{"id": "2607118", "revid": "287204", "url": "https://it.wikipedia.org/wiki?curid=2607118", "title": "Piojo", "text": ""}
{"id": "2607121", "revid": "599013", "url": "https://it.wikipedia.org/wiki?curid=2607121", "title": "Bylany", "text": ""}
{"id": "2607131", "revid": "1543377", "url": "https://it.wikipedia.org/wiki?curid=2607131", "title": "Cladonia macilentoides", "text": "Cladonia macilentoides Ahti &amp; Fleig (1995), \u00e8 una specie di lichene appartenente al genere Cladonia, dell'ordine Lecanorales.\nIl nome proprio deriva dal suffisso greco , cio\u00e8 \"-oeid\u00e8s\", che significa \"somigliante, che sembra, a modello di\", e sta ad indicare la somiglianza di questa specie con la C. macilenta\nCaratteristiche fisiche.\nIl fotobionte \u00e8 principalmente un'alga verde delle Trentepohlia.\nLocalit\u00e0 di ritrovamento.\nLa specie \u00e8 stata rinvenuta nelle seguenti localit\u00e0:\nTassonomia.\nQuesta specie appartiene alla sezione Cocciferae; a tutto il 2008 non sono state identificate forme, sottospecie e variet\u00e0."}
{"id": "2607134", "revid": "359277", "url": "https://it.wikipedia.org/wiki?curid=2607134", "title": "Connessioni a filo", "text": ""}
{"id": "2607139", "revid": "363629", "url": "https://it.wikipedia.org/wiki?curid=2607139", "title": "Phileas", "text": "Phileas \u00e8 un particolare autobus a guida vincolata prodotto dalla olandese \"APTS (Advanced Public Transport Systems)\" del gruppo \"VDL\". Si distingue dai classici autobus per la guida magnetica.\nLa produzione del mezzo \u00e8 cessata nel 2014 in quanto la societ\u00e0 APTS ha cessato nel novembre di tale anno le sue attivit\u00e0.\nIl sistema.\nIl Phileas \u00e8 un autobus il quale mantiene la traiettoria costante grazie a una guida magnetica (cio\u00e8 una serie di sensori magnetici del diametro di 15 millimetri e lunghi 30 millimetri posti ogni 4/5 metri) annegata nell'asfalto. Il Phileas pu\u00f2 essere utilizzato o in modalit\u00e0 normale, come un autobus, o in modalit\u00e0 guidata, cio\u00e8 lo sterzo ruota o mantiene la traiettoria costante senza l'ausilio umano, o in modalit\u00e0 automatica, cio\u00e8 con lo sterzo che ruota o che mantiene la traiettoria costante, e anche la velocit\u00e0 \u00e8 regolata automaticamente. In caso di necessit\u00e0 comunque la traiettoria automatica pu\u00f2 non essere rispettata (quindi il guidatore agisce sul volante) cos\u00ec come il guidatore pu\u00f2 arrestare il Phileas in caso di pericolo. Grazie ai sensori magnetici inoltre il Phileas si avvicina il pi\u00f9 possibile alle banchine delle fermate permettendo quindi un accesso agevole e autonomo alle carrozzine.\nInoltre il Phileas \u00e8 considerato un servizio \"Bus Rapid Transit\" in virt\u00f9 del fatto che tutto il percorso si deve necessariamente sviluppare su corsie preferenziali.\nNome.\nIl nome deriva da Phileas Fogg protagonista del \"Giro del mondo in 80 giorni\" il quale pot\u00e9 circumnavigare il mondo rapidamente grazie alle innovazioni tecnologiche. L'innovazione tecnologica \u00e8 il punto di contatto tra il mezzo Phileas e il romanzo.\nAlimentazione.\nPhileas \u00e8 un bus ibrido (Diesel-elettrico o GPL-elettrico) con dei motori elettrici collocati su tutte le ruote ad esclusione di quelle anteriori.\nCommercializzazione.\nIl Phileas \u00e8 in funzione a Eindhoven (Paesi Bassi) dal 2004. A Eindhovern sono attivi 11 Phileas da 18,44 metri e un Phileas da 24,45.\nIl Phileas \u00e8 in funzione a Istanbul (Turchia) dal 2007 anche se ci sono stati seri problemi alle sospensioni dei mezzi dovute al forte affollamento.\nNel 2010 il Phileas entrer\u00e0 in funzione a Douai (Francia). Sono stati ordinati 10 Phileas da 18,44 metri e 2 Phileas da 24,45 metri.\nNel 2011 il Phileas entrer\u00e0 in funzione in Israele nella citt\u00e0 di Haifa con il nome commerciale di \"Metronit\".\nNel 2005 \u00e8 stata firmata una partnership tra l'azienda produttrice e la coreana \"Korea Railroad Research Institute\" per introdurre il Phileas in Corea del Sud.\nVersione a idrogeno.\nEntro il 2010 verranno consegnati 4 Phileas da 18 metri a idrogeno e a celle combustibili rispettivamente due per la citt\u00e0 di Amsterdam (Paesi Bassi) e due per la citt\u00e0 di Colonia (Germania). Nei Phileas di Amsterdam l'energia \u00e8 immagazzinata tramite dei supercondensatori, mentre per i Phileas di Colonia viene utilizzato un sistema a batteria.\nVersione filobus.\nA Pescara \u00e8 in costruzione dal 2009 la rete per i Phileas in versione filobus, i quali possono funzionare anche in modalit\u00e0 autobus alimentati a gasolio. La gara d'appalto \u00e8 stata vinta nel 2006 dall'ATI costituita dalla societ\u00e0 anglosassone \"Balfour Beatty Rail\", dall\"'APTS - Advance Public Transport Services\" e dalla \"Vossloh Kiepe\" mentre l'azienda appaltante \u00e8 la \"GTM-Gestione trasporti metropolitani dell'area di Pescara\". La linea sar\u00e0 lunga 8 km e collegher\u00e0 la stazione ferroviaria di Pescara al comune di Montesilvano; sono previste 24 fermate. I lavori dovrebbero essere completati entro il 2011. Al Phileas di Pescara \u00e8 stato attribuito il nome \"Fil\u00f2\", abbreviazione di filobus, che aiuta a personificare il mezzo, e a dargli un'aria simpatica e familiare oltre ad essere facilmente memorizzabile. Il nome \"Fil\u00f2\" \u00e8 accompagnato dallo slogan \"L'antitraffico\".\nL'utilizzo del Phileas, in versione filobus, era previsto anche per il \"Trasporto Rapido Costiero\", un sistema di trasporti di tipo Bus Rapid Transit destinato a collegare Rimini e Riccione per il quale i lavori sono iniziati nel 2012 e la cui conclusione \u00e8 prevista per il 2017. A causa della cessazione della produzione del mezzo in oggetto conseguente alla chiusura della societ\u00e0 produttrice ci si \u00e8 dovuti ripiegare su un altro fornitore.\nAnche a Verona era prevista la versione filoviaria per effettuare due linee urbane,ma il progetto non ha mai avuto seguito a causa di numerose problematiche sia tecniche, che burocratiche e politiche e si \u00e8 preferito ripiegare su un altro modello, visto che la produzione di questo filobus \u00e8 cessata nel 2014.\nConfronto con altri sistemi.\nStream e Phileas.\nUn sistema simile al Phileas per quanto riguarda la guida magnetica era lo \"Stream\" costruito per la citt\u00e0 di Trieste ma mai entrato in servizio a causa di problemi tecnici.\nOptiguide e Phileas.\nUn sistema simile al Phileas per quanto riguarda il mantenimento della traiettoria costante \u00e8 l\"'Optiguide\" prodotto dalla \"Siemens Transportation Systems\" ed \u00e8 installato in alcune versioni degli autobus Irisbus Agora, Irisbus Citelis e Irisbus Civis. Tuttavia il meccanismo di base \u00e8 completamente diverso: il Phileas si basa su guide magnetiche annegate nell'asfalto mentre il sistema della \"Siemens\" si basa sull'elaborazione, per mezzo di un sensore ottico (una telecamera posta nella parte anteriore), dell'apposita segnaletica orizzontale posta sull'asfalto mantenendo la traiettoria costante.\nO-Bahn e Phileas.\nUn altro sistema simile al Phileas per quanto riguarda il mantenimento della traiettoria costante \u00e8 l'O-Bahn che utilizza autobus parzialmente modificati con percorsi vincolati meccanicamente (quindi il meccanismo di base \u00e8 completamente diverso)."}
{"id": "2607144", "revid": "767487", "url": "https://it.wikipedia.org/wiki?curid=2607144", "title": "Gamsfeld", "text": "Il Gamsfeld (2.027 ) \u00e8 la montagna pi\u00f9 alta dei Monti del Salzkammergut nelle Alpi del Salzkammergut e dell'Alta Austria. Si trova nel Salisburghese."}
{"id": "2607147", "revid": "1543377", "url": "https://it.wikipedia.org/wiki?curid=2607147", "title": "Polonuevo", "text": "Polonuevo \u00e8 un comune della Colombia facente parte del dipartimento dell'Atlantico.\nIl centro abitato venne fondato da Teresa de Cortinez de Ayala nel 1758, mentre l'istituzione del comune \u00e8 del 1893."}
{"id": "2607149", "revid": "729019", "url": "https://it.wikipedia.org/wiki?curid=2607149", "title": "Magno (Quality Comics)", "text": "Magno \u00e8 un supereroe dei fumetti pubblicato dalla Quality Comics. Fu creato da Paul Gustavson. La sua prima comparsa fu in \"Smash Comics\" n. 13 (agosto 1940). Fu uno dei personaggi acquisiti dalla DC Comics quando la Quality vendette le sue propriet\u00e0. Tuttavia, il copyright di questi fumetti e dei relativi personaggi scaddero prima dell'acquisizione, rendendo i personaggi di pubblico dominio. A parte una breve comparsa in \"All-Star Squadron\", non fu utilizzato in nessun modo significativo dalla DC da allora.\nStoria del personaggio.\nTom Dalton era un guardafili per la compagnia elettrica finch\u00e9 non prese una scarica di 10000 volt di elettricit\u00e0. Fu riportato in vita da un collega, che utilizz\u00f2 1000 volt per farlo. Tom Dalton divenne Magno. Fu potenziato dalla stessa elettricit\u00e0 che lo resuscit\u00f2, e la utilizz\u00f2 per combattere il crimine con le sue abilit\u00e0 magnetiche ed elettriche. Qualche volta rimase a corto di potere e dovette ricaricarsi toccando fili esposti. Fu il protagonista in \"Smash Comics\" dal n. 13 al n. 21.\nMagno fu contattato da Zio Sam ore prima dell'attacco a Pearl Harbor per unirsi ai Combattenti per la Libert\u00e0 e difendere la base. Magno accett\u00f2, e mor\u00ec mentre combatteva contro i giapponesi, insieme agli altri membri dei Combattenti per la Libert\u00e0. Mentre fu rivelato che molti dei suoi compagni erano sopravvissuti, Magno non lo fu.\nIl secondo Magno.\nUna nuova versione di Magno comparve nella serie del 2007 \"Uncle Sam and the Freedom Fighters\", come membro del gruppo sponsorizzato dal governo I Crociati."}
{"id": "2607154", "revid": "1745361", "url": "https://it.wikipedia.org/wiki?curid=2607154", "title": "Isole Lucaie", "text": ""}
{"id": "2607156", "revid": "115768622", "url": "https://it.wikipedia.org/wiki?curid=2607156", "title": "Caviaga", "text": "Caviaga \u00e8 una frazione del comune italiano di Cavenago d'Adda.\nStoria.\nLa localit\u00e0, piccolo borgo agricolo, fu attestata per la prima volta nel 1225.\nIn et\u00e0 napoleonica (1809-16) Caviaga fu frazione di San Martino in Strada, recuperando l'autonomia con la costituzione del regno Lombardo-Veneto.\nNel 1841 fu aggregato a Caviaga il comune di Muzza Piacentina con la frazione di Muzza Corrada.\nAll'Unit\u00e0 d'Italia (1861) il comune contava 797 abitanti. Nel 1869 Caviaga fu aggregata a Cavenago d'Adda.\nDurante la seconda guerra mondiale, nel 1943 presso Caviaga furono scoperti importanti giacimenti di gas naturale che furono resi noti solo a guerra finita, nel 1949. Il centro divenne sede di impianti AGIP.\nIl 15 maggio 1951 Caviaga fu epicentro di una scossa sismica di intensit\u00e0 5.5 Richter. In uno studio dell'Istituto Nazionale di Geofisica del 1954 si ipotizz\u00f2 che la causa del sisma non fosse estranea alle attivit\u00e0 di estrazione del gas dal giacimento. \nUna revisione effettuata nel 2015 delle registrazioni sismiche, congiuntamente all'utilizzo di tecniche migliorate per la localizzazione degli ipocentri ha portato a determinare che gli ipocentri dei terremoti furono a profondit\u00e0 comprese fra 13 e 35 km, e ubicati maggiormente a settentrione, rispetto al campo di Caviaga con la conclusione che gli eventi sismici non ebbero caratteristiche di eventi indotti, bens\u00ec trattasi di terremoti naturali legati alla tettonica regionale \nSociet\u00e0.\nReligione.\nLa parrocchia di Caviaga, dedicata a San Giacomo Maggiore Apostolo, \u00e8 compresa nel vicariato di San Martino in Strada della diocesi di Lodi."}
{"id": "2607161", "revid": "1543377", "url": "https://it.wikipedia.org/wiki?curid=2607161", "title": "Ponedera", "text": "Ponedera \u00e8 un comune della Colombia facente parte del dipartimento dell'Atlantico.\nIl centro abitato venne fondato da Francisco Perez de Vargas nel 1743, mentre l'istituzione del comune \u00e8 del 1965."}
{"id": "2607162", "revid": "109990775", "url": "https://it.wikipedia.org/wiki?curid=2607162", "title": "Franchigia", "text": ""}
{"id": "2607164", "revid": "122949245", "url": "https://it.wikipedia.org/wiki?curid=2607164", "title": "Euribate", "text": "Euribate () \u00e8 un personaggio acheo che compare in diverse opere oltre che nell'Iliade (I, v. 320).\nEuribate e Taltibio, messaggeri e scudieri di Agamennone, furono inviati dallo stesso Agamennone alla tenda di Achille per prendere e portargli Briseide. "}
{"id": "2607167", "revid": "256896", "url": "https://it.wikipedia.org/wiki?curid=2607167", "title": "Puerto Colombia", "text": "Il toponimo Puerto Colombia pu\u00f2 riferirsi a due diverse localit\u00e0 della Colombia:"}
{"id": "2607172", "revid": "1543377", "url": "https://it.wikipedia.org/wiki?curid=2607172", "title": "Cladonia marionii", "text": "Cladonia marionii S. Stenroos (1993), \u00e8 una specie di lichene appartenente al genere Cladonia, dell'ordine Lecanorales.\nIl nome proprio deriva dall'Isola Marion, la pi\u00f9 grande dell'arcipelago delle Isole del Principe Edoardo, nell'Oceano Indiano meridionale.\nCaratteristiche fisiche.\nIl fotobionte \u00e8 principalmente un'alga verde delle Trentepohlia.\nLocalit\u00e0 di ritrovamento.\nLa specie \u00e8 stata rinvenuta nelle seguenti localit\u00e0:\nTassonomia.\nQuesta specie, nell'ambito della sezione Helopodium cui appartiene, costituisce uno dei 5 aggregati in cui normalmente la si suddivide insieme a C. sulcata; a tutto il 2008 non sono state identificate forme, sottospecie e variet\u00e0."}
{"id": "2607175", "revid": "767487", "url": "https://it.wikipedia.org/wiki?curid=2607175", "title": "Puerto Colombia (Atlantico)", "text": "Puerto Colombia \u00e8 un comune della Colombia facente parte del dipartimento dell'Atlantico.\nIl centro abitato venne fondato da Francisco Javier Cisneros nel 1888, mentre l'istituzione del comune \u00e8 del 24 giugno 1905."}
{"id": "2607176", "revid": "1498232", "url": "https://it.wikipedia.org/wiki?curid=2607176", "title": "Aeroporti in Azerbaigian", "text": "La seguente \u00e8 una lista di aeroporti in Azerbaigian, in grassetto gli aeroporti con voli di linea:"}
{"id": "2607179", "revid": "6923", "url": "https://it.wikipedia.org/wiki?curid=2607179", "title": "Jester (DC Comics)", "text": "Il Giullare (\"Jester\") \u00e8 un personaggio dei fumetti pubblicati dalla DC Comics. \u00c8 un supereroe della Golden Age creato da Paul Gustavson e pubblicato dalla Quality Comics. Comparve per la prima volta in \"Smash Comics\" n. 22 (maggio 1941). Come la maggior parte dei personaggi della Quality, il Giullare fu successivamente acquisito dalla DC e inserito nel suo universo. Sebbene poco utilizzato dall'editore, comparve in \"All-Star Squadron\" n. 31 e n. 60.\nBiografia del personaggio.\nLa recluta della polizia Chuck Lane venne a conoscenza della sua diretta discendenza da un giullare da corte medievale. A causa di ci\u00f2, e del fatto che sentiva di non fare abbastanza bene come solo poliziotto, divenne un avventuriere con un costume colorato conosciuto come Il Giullare. Il Giullare \u00e8 un comico combattente del crimine. \u00c8 conosciuto per essere un eroe incomiabile la cui risata e le campane suonanti erano un segno riconoscibile dai suoi nemici. Il suo costume veniva indossato sotto la sua uniforme da poliziotto.\nIl Giullare divenne un membro sia dell'All-Star Squadron che dei Combattenti per la Libert\u00e0 di Zio Sam. La sua ultima missione registrata fu nel 1952, qualche tempo dopo che smise di essere Il Giullare per dedicarsi a tempo pieno alla sua attivit\u00e0 di poliziotto. Da l\u00ec in poi il Giullare non fu pi\u00f9 visto.\nPoteri e abilit\u00e0.\nIl Giullare non possiede alcun superpotere, ma \u00e8 un grande atleta ed un buon combattente nel corpo a corpo e in qualche avventura successiva fu aiutato da una piccola sfera volante con una faccia sorridente che manovr\u00f2 dal lato chiamato Quinopolis. \u00c8 anche un abilissimo detective addestrato in varie procedure di polizia."}
{"id": "2607185", "revid": "37401", "url": "https://it.wikipedia.org/wiki?curid=2607185", "title": "Fran\u00e7ais fondamental", "text": "Il fran\u00e7ais fondamental (\"francese fondamentale\") \u00e8 una versione della lingua francese costituita da un numero ridotto di vocaboli (circa 1500) e di regole grammaticali (in modo simile al Basic English per la lingua inglese). Fu elaborato all'inizio degli anni cinquanta ai fine di facilitare l'insegnamento del francese come lingua straniera e velocizzarne e diffonderne l'apprendimento.\nAlla base della sua creazione vi furono una serie di ricerche che dimostrarono come ai fini della comunicazione quotidiana i vocaboli e le regole di grammatica necessari erano una minima parte di quelli offerti dalla lingua.\nCaratteristiche.\nIl nucleo di vocaboli di uso frequente che compongono il fran\u00e7ais fondamental \u00e8 costituito da 270 elementi grammaticali (articoli, pronomi, congiunzioni ecc.), 380 sostantivi, 200 verbi, 100 aggettivi qualificativi e 50 vocaboli vari.\n\u00c8 stato individuato poi un secondo nucleo di altri 1700 vocaboli di uso comune a cui si ricorre, in caso di bisogno, in situazioni specifiche.\nRuolo e influenza.\nIl fran\u00e7ais fondamental ha avuto una certa importanza negli anni sessanta e settanta, soprattutto nello sviluppo di metodi di insegnamento del francese come lingua straniera che prendevano spunto da esso e dai suoi presupposti, per poi perdere di influenza in seguito all'affermarsi di metodologie di insegnamento fondate su altre basi. Nel 2005 un congresso tenutosi presso l'Ecole normale sup\u00e8rieure de lettres et sciences humaines di Lione ha tentato di fare il punto sul fran\u00e7ais fondamental e sulle sue evoluzioni.\nIl dizionario francese/italiano Boch, edito da Zanichelli, segnala tramite un apposito simbolo i vocaboli che fanno parte del fran\u00e7ais fondamental.\nIl fran\u00e7ais facile di RFI.\nIspirato dal fran\u00e7ais fondamental \u00e8 il fran\u00e7ais facile (\"francese facile\") utilizzato da Radio France Internationale per i suoi notiziari rivolti agli ascoltatori che hanno una conoscenza solo rudimentale del francese o sono in corso di apprenderlo.\nI \"Journaux en fran\u00e7ais facile\", della durata di 10 minuti e trasmessi dall'emittente due volte al giorno, si basano su una forma di francese estremamente semplice, basata su un nucleo di 300 vocaboli e pronunciata in modo chiaro, che prevede, al fine di facilitare la comprensione, la spiegazione chiara del contesto."}
{"id": "2607192", "revid": "1543377", "url": "https://it.wikipedia.org/wiki?curid=2607192", "title": "Repel\u00f3n", "text": "Repel\u00f3n \u00e8 un comune della Colombia facente parte del dipartimento dell'Atlantico.\nIl centro abitato venne fondato da Hilario Berrio Melgarejo e Domingo Diaz Matos nel 1848, mentre l'istituzione del comune \u00e8 del 1967."}
{"id": "2607194", "revid": "287204", "url": "https://it.wikipedia.org/wiki?curid=2607194", "title": "Repelon", "text": ""}
{"id": "2607196", "revid": "697352", "url": "https://it.wikipedia.org/wiki?curid=2607196", "title": "Sabanagrande", "text": "Il toponimo Sabanagrande pu\u00f2 riferirsi a diverse localit\u00e0:"}
{"id": "2607197", "revid": "1543377", "url": "https://it.wikipedia.org/wiki?curid=2607197", "title": "Cladonia mauritiana", "text": "Cladonia mauritiana Ahti &amp; J.C. David (1995), \u00e8 una specie di lichene appartenente al genere Cladonia, dell'ordine Lecanorales.\nIl nome proprio deriva dalle isole Mauritius, dove \u00e8 stata rinvenuta.\nCaratteristiche fisiche.\nIl fotobionte \u00e8 principalmente un'alga verde delle Trentepohlia.\nLocalit\u00e0 di ritrovamento.\nLa specie \u00e8 stata rinvenuta nelle seguenti localit\u00e0:\nTassonomia.\nQuesta specie appartiene alla sezione Cladonia; a tutto il 2008 non sono state identificate forme, sottospecie e variet\u00e0."}
{"id": "2607198", "revid": "767487", "url": "https://it.wikipedia.org/wiki?curid=2607198", "title": "Steve McMahon", "text": "Carriera.\nGiocatore.\nClub.\nHa giocato come centrocampista in importanti squadre inglesi: \u00e8 rimasto quattro anni all'Everton e due all'Aston Villa, prima di passare nel 1985 al , con il quale in sei stagioni ha vinto praticamente tutto a livello nazionale.\nNel 1991 si \u00e8 trasferito al rimanendovi per tre stagioni, prima di passare allo Swindon Town dove dal 1994 al 1998 ha lavorato nella duplice veste di giocatore-allenatore.\nDal 2000 al 2004 \u00e8 stato tecnico del Blackpool, mentre nel 2005 ha avuto una breve esperienza come allenatore degli australiani del Perth Glory.\nNazionale.\nDopo aver fatto parte per tre anni della Nazionale inglese Under 21 totalizzando 6 gettoni, dal 1988 \u00e8 entrato nel giro della Nazionale maggiore inglese, con la quale ha disputato gli Europei del 1988 ed i Mondiali di Italia '90; complessivamente \u00e8 sceso in campo 17 volte.\nDopo il ritiro.\nDopo aver lasciato la panchina del Perth Glory, \u00e8 stato ingaggiato dall'emittente televisiva ESPN come collaboratore per gli eventi sportivi asiatici."}
{"id": "2607202", "revid": "404449", "url": "https://it.wikipedia.org/wiki?curid=2607202", "title": "Montegrossi", "text": "Montegrossi (gi\u00e0 \"Montegrossoli\") \u00e8 una frazione del comune italiano di Gaiole in Chianti, nella provincia di Siena, in Toscana.\nGeografia fisica.\nMontegrossi \u00e8 situata nel Valdarno Superiore, a nord-est di Gaiole in Chianti presso l'omonima altura di Monte Grossi (675\u00a0m s.l.m.). Presso la vetta del Monte Grossi si trova la grande cava della dorsale Chianti-Cetona, con calcareniti dell'Eocene medio-superiore, tra i 45 e i 35 milioni di anni fa.\nLa frazione comprende anche le piccole localit\u00e0 di Ciona, Montelucci, Turicchi e la borgata di Badia a Coltibuono.\nStoria.\nL'abitato insediativo originario risale ai secoli VII-VIII e risulta citato per la prima volta nel 1007 in un documento dell'abbazia di Coltibuono, dove \u00e8 testimoniata la presenza di un castello propriet\u00e0 dei figli di Rodolfo, dai quali discesero i Firidolfi e i Ricasoli. Per questo la localit\u00e0 divenne conosciuta anche come \"Poggio Rodolfo\".\nDistrutto dai fiorentini nel 1172, il castello di Montegrossi, o Montegrossoli, fu feudo dei Firidolfi e risulta citato in numerose vertenze circa i confini degli Stati di Firenze e di Siena, in quanto posizionato in una posizione strategica sul Chianti. Nel XIII secolo si erano inoltre venuti a formare due centri abitati dipendenti dal castello: \"Montegrossoli del Castelvecchio\", nucleo originario, e \"Montegrossoli dei Firidolfi\". Durante le guerre del XV secolo, il borgo e castello furono pi\u00f9 volte attaccati. Nel 1530 le truppe di Carlo V entrarono a Montegrossi, uccisero l'intera popolazione e demolirono il castello.\nIl paese conobbe una rinascita nel corso del XIX secolo, come borgo rurale del contado chiantigiano.\nMonumenti e luoghi d'interesse.\nPresso il paese di Montegrossi si trovano i ruderi dell'antico castello documentato all'XI secolo. Sull'altura rimangono la struttura del cassero con la torre e parte del recinto fortificato. Presso il castello si trovava anche una chiesa intitolata a San Tommaso e compresa nel piviere di Spaltenna."}
{"id": "2607203", "revid": "1543377", "url": "https://it.wikipedia.org/wiki?curid=2607203", "title": "Sabanagrande (Colombia)", "text": "Sabanagrande \u00e8 un comune della Colombia facente parte del dipartimento dell'Atlantico.\nIl centro abitato venne fondato da Francisco Camacho nel 1620, mentre l'istituzione del comune \u00e8 del 6 novembre 1857."}
{"id": "2607214", "revid": "499020", "url": "https://it.wikipedia.org/wiki?curid=2607214", "title": "Marco Calderoni", "text": "Caratteristiche tecniche.\n\u00c8 un terzino sinistro, abile sia in fase offensiva che in fase difensiva. Pu\u00f2 essere impiegato anche a centrocampo.\nCarriera.\nClub.\nInizi.\nHa iniziato a muovere i primi passi nelle giovanili del Sesto Bagnarola, dopo aver praticato il ciclismo per cinque anni.\nIn et\u00e0 adolescenziale \u00e8 poi passato nel settore giovanile del . Fa il suo esordio tra i professionisti il 25 maggio 2008 in -Piacenza (2-2), valida per la penultima giornata di campionato, subentrando al 39' della ripresa al posto di Giuseppe Gemiti. Scende in campo anche la settimana seguente nella trasferta disputata contro il .\nIl 15 maggio 2009, in occasione di -Piacenza (1-3), realizza il primo gol in carriera, che sancisce la matematica salvezza degli emiliani guidati da Stefano Pioli.\nPalermo.\nDopo aver disputato 14 incontri di campionato con i biancorossi, alternandosi a Michele Anaclerio nel ruolo di terzino sinistro, il 1\u00ba febbraio 2010, nell'ultimo giorno di calciomercato, si trasferisce in prestito con diritto di opzione sulla compartecipazione al , in cambio di Cristian Melinte, che passa al Piacenza con la formula del prestito secco.\nIl 27 marzo 2010, in occasione di Palermo- (3-1), anche a causa dell'assenza per squalifica del titolare Federico Balzaretti, esordisce sia in Serie A che con la maglia rosanero, giocando titolare e lasciando il posto al 75' a Ond\u0159ej \u010cel\u016fstka, altro esordiente di giornata. Sar\u00e0 la sua unica presenza stagionale con la maglia del Palermo. A fine stagione non viene riscattato, facendo ritorno a Piacenza.\nRitorno a Piacenza e prestito ad Ascoli.\nDisputa la sua prima partita ufficiale il 14 agosto 2010 in Piacenza- (5-3), valida per il secondo turno di Coppa Italia, giocando titolare. Esordisce in campionato il 22 agosto contro il . Scende in campo anche nel turno successivo di coppa, perso contro il Cagliari (3-0).\nDopo aver disputato 13 presenze con gli emiliani, l'11 gennaio 2011 viene ceduto in prestito all', sempre nel campionato cadetto. Con la nuova squadra esordisce da titolare quattro giorni dopo in Ascoli- (1-2) valida per la 22\u00aa giornata. Chiude la stagione in bianconero con 19 presenze.\nA fine stagione non viene riscattato e fa cos\u00ec ritorno al Piacenza.\nGrosseto.\nIl 31 agosto 2011, ultimo giorno della finestra estiva di calciomercato, viene ceduto a titolo definitivo al Grosseto, rimanendo al in prestito. Esordisce in Lega Pro Prima Divisione il 4 settembre 2011 in -Piacenza (1-2). Dopo aver chiuso il girone di andata con 18 presenze, il 25 gennaio 2012 fa rientro al Grosseto. Esordisce con la nuova maglia l'11 febbraio seguente in -Grosseto (2-2), valida per la 27\u00aa giornata di campionato, giocando titolare. Chiude la stagione con 12 presenze.\nIl 20 aprile 2013, in occasione del derby perso 0-3 contro il , in seguito all'uscita dal campo di Gennaro Delvecchio per espulsione, indossa per la prima volta la fascia da capitano del Grosseto.\nBari.\nIl 14 agosto 2013 viene acquistato a titolo definitivo dal , che lo cede in compartecipazione al , in Serie B. Esordisce con i \"galletti\" da titolare quattro giorni dopo nell'incontro perso 3-0 contro l', valido per il terzo turno di Coppa Italia. Mette a segno la sua prima rete con i biancorossi l'8 settembre contro il (3-2 per i toscani).\nIl 20 giugno 2014 ChievoVerona e Bari rinnovano la compartecipazione del giocatore che resta in Puglia. termina la stagione, condizionata da problemi fisici, con 26 presenze in campionato e 2 in Coppa Italia.\nIl 25 giugno 2015 la compartecipazione tra Bari e Chievo viene risolta alle buste a vantaggio della societ\u00e0 veneta che diventa proprietaria dell'intero cartellino di Calderoni.\nLatina e Novara.\nNell'estate 2015 viene ufficializzato il suo trasferimento in prestito al , sempre in Serie B. Fa il suo debutto con i pontini il 9 agosto nella sconfitta casalinga per 4-1 contro il valida per il secondo turno di Coppa Italia. Segna la sua prima rete nerazzurra il 9 aprile 2016 nella sconfitta per 3-2 in casa della Salernitana. Termina la stagione con 38 presenze e 1 gol in campionato e 1 presenza in Coppa Italia.\nLa stagione successiva resta in Serie B trasferendosi in prestito al . Fa il suo debutto con i piemontesi il 7 agosto nella partita vinta 2-1 contro la e valida per il secondo turno eliminatorio di Coppa Italia. Segna la sua prima rete con i piemontesi il 17 dicembre nella vittoria per 3-1 contro il Cesena. Chiude la stagione con 3 reti in 33 presenze in campionato e 2 presenze senza reti in coppa Italia. Il 1\u00ba luglio 2017, all'apertura del calciomercato, il Novara annuncia l'acquisizione di Calderoni a titolo definitivo con la contestuale firma di un contratto triennale. Nella sua seconda stagione a Novara, terminata con la retrocessione dei piemontesi in Serie C, totalizza una rete in 36 presenze di campionato pi\u00f9 una presenza in coppa Italia.\nLecce.\nIl 18 luglio 2018 passa a titolo definitivo al neopromosso in Serie B, firmando un contratto fino al 30 giugno 2020. Fa il debutto con i salentini il successivo 7 agosto nella partita vinta per 1-0 contro la , valida per il secondo turno di Coppa Italia. Nel 2018-2019 totalizza 30 presenze in campionato e 2 in Coppa Italia, ottenendo la promozione in Serie A.\nIl 25 settembre 2019 segna la sua prima rete in Serie A, nella partita vinta dal Lecce per 3-1 sul campo della . Il 20 ottobre segna, nei minuti di recupero del secondo tempo della sfida contro il , il gol che consente ai salentini di ottenere il primo punto a San Siro dopo diciannove anni; si ripete il 25 novembre, dando nel recupero del secondo tempo un altro punto ai salentini con un gol nel match interno pareggiato per 2-2 con il . Nella sua prima stagione da titolare in Serie A, conclusasi con la retrocessione del Lecce, totalizza 3 reti in 26 presenze di campionato, oltre a una presenza in Coppa Italia. \nRimasto a Lecce anche nella stagione successiva, il 13 novembre 2020 rinnova il contratto con salentini fino alla fine della stagione 2021-2022. Nel corso dell'annata accusa diversi problemi fisici, che lo costringono a saltare tutto il girone di ritorno; ristabilitosi, rientra in campo solo il 20 maggio, nella decisiva semifinale play-off di ritorno contro il , che sancisce l'eliminazione del Lecce. Totalizza una rete in 15 presenze stagionali in campionato, a cui si aggiungono una presenza nei play-off e 2 in Coppa Italia per un totale di 77 presenze e 4 gol messi insieme in tre stagione con i salentini.\nL.R. Vicenza e Cesena.\nIl 16 luglio 2021 viene ceduto a titolo definitivo al , con cui firma un contratto annuale con opzione per l'anno successivo. Debutta con i veneti il 15 agosto successivo nella sfida persa per 4-2 sul campo dell' valida per i trentaduesimi di finale di Coppa Italia.\nIl 25 gennaio 2022 viene acquistato dal . Debutta con i bianconeri romagnoli il 30 gennaio successivo nella partita casalinga vinta 3-0 contro l'.\nNazionale.\nNel giugno del 2009 ha partecipato ai giochi del Mediterraneo con la maglia azzurra, perdendo in finale contro la ottenendo dunque la Medaglia d'argento.\nTra il settembre e l'ottobre dello stesso anno ha partecipato al Campionato mondiale di calcio Under-20 2009, svoltosi in Egitto: ha giocato tutte le 5 partite dell'Italia prima dell'eliminazione, giocando ottimamente e fuori ruolo (spostandosi al centro della difesa) sempre da titolare tranne in un'occasione nella quale \u00e8 subentrato dalla panchina.\nHa successivamente preso parte al torneo Quattro Nazioni.\nStatistiche.\nPresenze e reti nei club.\n\"Statistiche aggiornate al 23 febbraio 2022.\""}
{"id": "2607215", "revid": "1272592", "url": "https://it.wikipedia.org/wiki?curid=2607215", "title": "Neon lo Sconosciuto", "text": "Neon lo Sconosciuto, il cui vero nome \u00e8 Tom Corbet, \u00e8 un supereroe immaginario della Golden Age dei fumetti creato da Jerry Iger per la Quality Comics. Neon comparve per la prima volta in una storia disegnata e dipinta da Lou Fine in \"Hit Comics\" n. 1 e fu il protagonista di una copertina della stessa serie. Le sue storie andarono dal n. 1 al n. 17.\nCome molti personaggi della Quality, fu pi\u00f9 tardi acquisito dalla DC Comics quando la Quality cess\u00f2 le sue operazioni.\nBiografia del personaggio.\nTom Corbet era un membro della Legione Straniera. Mentre inseguiva un nemico attraverso il deserto, la sua intera unit\u00e0 mor\u00ec per disidratazione. Di sicuro avrebbe sofferto lo stesso fato, se non avesse trovato la magica oasi all'ultimo secondo. Corbet ne bevve l'acqua splendente e fu trasformato in Neon lo Sconosciuto, con l'abilit\u00e0 di volare e di sparare energia dalle mani.\nIl 7 dicembre 1941, Neon fu reclutato da Zio Sam per divenire un membro dei Combattenti per la Libert\u00e0, insieme ad altri numerosi eroi della Quality, per difendere Pearl Harbor dall'attacco dei giapponesi. Zio Sam, Miss America, Hourman, Invisible Hood, Magno, Red Torpedo e Neon lo Sconosciuto combatterono valorosamente, ma tutti, tranne Zio Sam, rimasero uccisi.\nNella miniserie del 2008 \"Uncle Sam and the Freedom Fighters\", fu rivelato che Neon era vivo ed era vissuto alla magica oasi (infatti, Magno fu l'unico che fu visto morire durante la difesa di Pearl Harbor).\nIl nuovo Neon.\nChiamato durante una grave crisi che colp\u00ec la nuova formazione dei Combattenti per la Libert\u00e0, Tom Corbet si confront\u00f2 con Langford Terrill, il nuovo Raggio. Ora trasformato in una nuova versione pi\u00f9 splendente, ma pi\u00f9 distaccata dalla sua umanit\u00e0, Corbet rifiut\u00f2 il suo aiuto, ma lasci\u00f2 che Terrill si dissetasse nella sua magica oasi. In aggiunta ai suoi poteri basati sulla luce di base dall'energia di Neon, Langford Terrill aveva adesso gli stessi poteri di Neon lo Sconosciuto."}
{"id": "2607217", "revid": "729019", "url": "https://it.wikipedia.org/wiki?curid=2607217", "title": "Tranvia Ca' de Soresini-San Giovanni in Croce", "text": "La tranvia Ca' de Soresini-San Giovanni in Croce era una breve diramazione della tranvia interurbana Cremona\u2013Casalmaggiore, attiva tra il 1888 e il 1928.\nLa linea univa la stazione tranviaria di Ca' de Soresini, frazione di San Martino del Lago, al centro abitato di San Giovanni in Croce, dove era presente un raccordo con la stazione ferroviaria, posta sulla linea Parma\u2013Brescia.\nStoria.\nLa proposta della Casa Levi di Torino datata 1879 prevedeva l'apertura di una linea tranviaria che utilizzasse il percorso della \"strada giuseppina\" collegando in questo modo Cremona a San Giovanni in Croce. Due anni dopo la deputazione provinciale, riprendendo il progetto della societ\u00e0 torinese, deline\u00f2 una diramazione che dalla localit\u00e0 Ca' de Soresini, piegando verso meridione, arrivasse a Casalmaggiore.\nNel 1883 tra le proposte presentate dalla Deputazione provinciale la tranvia Cremona\u2013Casalmaggiore assumeva interesse prevalente, mentre la Ca' de Soresini\u2013San Giovanni in Croce, dell'originale progetto della Casa Levi, era prevista come diramazione.\nLa costruzione e l'esercizio della breve linea tranviaria era quindi vincolata all'assegnazione della concessione di quella principale. Il 13 giugno 1887, dopo diverse discussioni e proposte, fu firmata la concessione con la ditta Giovanni Biglia. In cambio di un sussidio pari a 9.500 Lire al chilometro, di cui 2.500 versate dal comitato dei comuni interessati alla linea, la societ\u00e0 si impegnava a costruire la linea tra Cremona e Casalmaggiore e le sue diramazioni. Nella concessione si previde che la tranvia Ca' de Soresini-San Giovanni in Croce fosse servita da tram a cavalli e che comunque il suo esercizio fosse a carattere sperimentale, nel senso che poteva essere abbandonata qualora si fosse rivelata troppo onerosa per la societ\u00e0.\nLa diramazione fu aperta il 15 settembre 1888.\nEssa segu\u00ec le sorti della linea principale. La concessione di esercizio pass\u00f2 nel 1892 alla Societ\u00e0 tranvie nella provincia di Cremona (STPC) di Torino, nel 1900 fu girata alla Societ\u00e0 Nazionale Ferrovie e Tramvie (SNFT), mentre nel 1917 la tranvia fu riscattata dalla Provincia e gestita direttamente nell'ambito delle Tramvie Provinciali Cremonesi (TPC).\nIl 28 febbraio 1916 fu presentato al consiglio provinciale un accordo della Deputazione con quella di Mantova relativo alla costruzione di una linea tranviaria tra San Giovanni in Croce e Gazzuolo. L'attraversamento della linea ferroviaria Parma-Brescia avrebbe richiesto fondi finanziari notevoli, che la provincia non ebbe a disposizione quando furono riscattate le tranvie alla SNFT, per cui il progetto fu abbandonato.\nLa tranvia funzion\u00f2 regolarmente fino al 1\u00ba ottobre 1928, quando la TPC decise di sopprimere il servizio per sostituirlo con l'autolinea Ca' de Soresini-Rivarolo Mantovano. Il personale fu trasferito sulla Cremona-Asola.\nCaratteristiche.\nLa linea, a binario unico, adottava lo scartamento standard di 1.445 mm ed era lunga 5,134\u00a0km.\nAll'inizio fu adottata la trazione a cavalli, che cedette il passo al tram a vapore con il passaggio alla Societ\u00e0 Nazionale Ferrovie e Tramvie.\nPercorso.\nLa tranvia si diramava dalla linea Cremona-Casalmaggiore nei pressi della stazione di Ca' de Soresini, posta all'incrocio della strada provinciale Giuseppina (strada provinciale 87), e via Dante Aligheri (strada provinciale 70). La linea era la prosecuzione in corretto tracciato del tronco Cremona-Ca' de Soresini, tuttavia il servizio viaggiatori fu sempre espletato da corse autonome in coincidenza con i tram della linea principale. In seguito alla soppressione della linea per San Giovanni in Croce tale impianto, mantenne in efficienza la rimessa, il piano caricatore e il fabbricato viaggiatori, testimoni della passata grandezza.\nLa tranvia percorreva in sede promiscua la strada provinciale Giuseppina mantenendosi sulla sinistra attraversando il centro abitato di Solarolo Rainerio, il quale era servito da una fermata.\nLa stazione capolinea di San Giovanni in Croce era sita in viale della stazione ferroviaria, poi via Grasselli Barni. Il fabbricato viaggiatori e la rimessa locomotive erano posti di fronte a piazza Dante Alighieri, mentre il piazzale binari e il piano caricatore occupavano il lato destro della strada. Un binario di scalo proseguiva verso il piazzale d'ingresso della stazione ferroviaria allo scopo di favorire l'inoltro delle merci sulla ferrovia Parma-Brescia.\nMateriale rotabile.\nA seguito della sostituzione della trazione ippica con quella a vapore, sulla linea venne impiegato dalla TPC materiale rimorchiato e di trazione del parco sociale banalizzato rispetto a quello utilizzato sull'intera rete della provincia."}
{"id": "2607221", "revid": "1371684", "url": "https://it.wikipedia.org/wiki?curid=2607221", "title": "Campionati del mondo di ciclismo su strada 2007 - Cronometro maschile Elite", "text": "La Cronometro individuale maschile Elite dei Campionati del mondo di ciclismo su strada 2007 venne corsa il 27 settembre 2007 nel territorio circostante Stoccarda, in Germania, ed ha affrontato un percorso totale di 49,8\u00a0km. Lo svizzero Fabian Cancellara ha vinto la medaglia d'oro, terminando in 55'41\"35.\nPercorso.\nIl circuito della cronometro individuale, da percorrere due volte, ricalcava parzialmente quello delle prove su strada. Dopo il via sull'Am Kochenhof, il percorso conduceva sull'Am Kr\u00e4herwald (L1187) verso sud, evitando quindi l'anello della Lenzhalde e della Herdweg e quello della Herderstra\u00dfe e della Rotenwaldstra\u00dfe, fino alla Botnanger Stra\u00dfe. Qui il circuito della gara maschile Elite andava in direzione sud, verso il Birkenkopf, poi verso ovest lungo la Gei\u00dfeichstra\u00dfe, e quindi sulla Wildparkstra\u00dfe (L1180). Gli atleti impegnati nella prova Elite proseguivano lungo un rettilineo di 2 chilometri in leggera salita attraverso il Wildpark, in direzione ovest, verso Solitude \u2013 ivi era sito il punto pi\u00f9 alto del circuito, 480 m s.l.m., e il rilevamento cronometrico dell'intertempo. L\u00ec un tornante e il ritorno rettilineo reimmettevano fino alla Gei\u00dfeichstra\u00dfe, al Birkenkopf e da l\u00ec sulla seconda parte del circuito, lungo 22,7\u00a0km. Nel complesso la gara maschile Elite, lunga 44,9\u00a0km, presentava 713 metri di dislivello."}
{"id": "2607222", "revid": "110157", "url": "https://it.wikipedia.org/wiki?curid=2607222", "title": "Chiara e Serafina", "text": "Chiara e Serafina, ossia I pirati \u00e8 un'opera semiseria in due atti, musicata da Gaetano Donizetti su libretto di Felice Romani, andata in scena per la prima volta al Teatro alla Scala di Milano il 26 ottobre 1822.\nStoria.\nDopo le rappresentazioni de \"La zingara\" e de \"La lettera anonima\", Donizetti part\u00ec da Napoli per Milano il 26 luglio 1822, dove arriv\u00f2 il 3 agosto, data in cui, assieme al librettista Felice Romani, firm\u00f2 un contratto con la Scala per la composizione della terza opera della stagione autunnale.\nFelice Romani era noto come uno dei migliori librettisti in circolazione, ma anche per accettare spesso pi\u00f9 ingaggi di quanti potesse soddisfare e per non riuscire mai a rispettare i tempi concordati. In quell'anno 1822, infatti, aveva accettato anche di scrivere il libretto per la seconda opera della stagione, \"Adele ed Emerico\" di Saverio Mercadante. Il 20 settembre, data in cui, secondo il contratto, il libretto di Donizetti avrebbe dovuto essere completato, il compositore non aveva ancora ricevuto nulla dal suo collaboratore, e cos\u00ec ancora otto giorni dopo. Fu solo il 3 ottobre che Romani consegn\u00f2 il primo atto dell'opera al supervisore della Scala. La censura governativa pretese alcune modifiche minori, e Donizetti, avuto il testo, pot\u00e9 finalmente mettersi a lavorare. Le prove iniziarono il 15 ottobre, e la prima fu fissata per il 26.\nDonizetti, che capiva bene l'importanza di un debutto alla Scala e che conosceva la diffidenza dei milanesi verso chi aveva gi\u00e0 raccolto successi altrove (l'anno precedente il compositore aveva trionfato a Roma con \"Zoraida di Granata\" e a Napoli con \"La zingara\"), era molto inquieto e cos\u00ec scriveva al suo maestro Simon Mayr il 16 ottobre: \"devo annunciarle che pur troppo [la prima] sar\u00e0 il 26 poich\u00e9 jeri soltanto si fece la prima piccola prova [prova generale con l'accompagnamento del pianoforte]. Spero per\u00f2 che se non la prima sera, almeno la terza avr\u00f2 il piacere di vederlo. Le raccomando di portare un \"Requiem\", poich\u00e9 sar\u00f2 ammazzato, e cos\u00ec si faranno le esequie...\" Sull'ultima pagina della partitura autografa, conservata all'Archivio Ricordi di Milano, il compositore annot\u00f2, rassegnato: \"Cos\u00ec finir\u00e0 l'opera: o bene o male\".\nA causa di un'infreddatura della \"primadonna\" Isabella Fabbrica, che dovette saltare parecchie prove, la data della prima fu per qualche tempo messa in forse, ma la cantante si ristabil\u00ec quanto bastava per presentarsi in scena il giorno stabilito. La sera della prima erano in programma anche due balletti, \"Gabriella di Vergy\" nell'intervallo fra i due atti e \"Il merciaiolo in angustie\" dopo l'atto II.\nFrancesco Pezzi recens\u00ec lo spettacolo sulla \"Gazzetta di Milano\" del giorno seguente. Dopo aver criticato le lungaggini e la ripetitivit\u00e0 che secondo lui caratterizzavano le opere basate su testi del teatro francese (in questo caso \"La Citerne\", \"m\u00e9lodrame en quatre actes, en prose et \u00e0 grand spectacle\" di Ren\u00e9-Charles Guilbert de Pixer\u00e9court, andato in scena per la prima volta il 14 gennaio 1809 al Th\u00e9\u00e2tre de la Ga\u00eet\u00e9 di Parigi con musiche di scena di Alexandre Piccini), relativamente alla musica egli osserva: \"per stringere tutto in uno, dir\u00f2 che dopo alcuni applausi, all'impegno della Morandi e della Fabbrica, e qualche segnale di malcontento pel debole effetto della musica, il pubblico vide abbassare il sipario con una fronte di bronzo\".\nIn ogni caso, \"Chiara e Serafina\" venne ripresa altre dodici volte nel corso della stagione. Verzino riferisce che il Teatro, in quel periodo, era sotto stretta sorveglianza da parte degli Austriaci in ragione di un processo per alto tradimento che vedeva coinvolti vari patrioti milanesi. A conferma del \"flop\" della prima scaligera, il teatro non propose a Donizetti di rinnovare il contratto, cosa che sarebbe senz'altro avvenuta se si fosse ottenuto un sia pur minimo successo.\nA seguito di questa delusione, sarebbero occorsi a Donizetti ben otto anni per fare ritorno a Milano, con \"Anna Bolena\", e pi\u00f9 di dieci anni per ottenere alla Scala un successo incontrastato con \"Lucrezia Borgia\".\nTrama.\n\"L'azione si svolge nell'isola di Maiorca, nell'antico castello di Belmonte e nel palazzo di Don Fernando.\"\nAtto I.\nDon Alvaro, padre di Chiara e Serafina, \u00e8 un capitano di vascello, catturato dai pirati mentre navigava da Cadice a Maiorca assieme alla figlia maggiore Chiara, e da dieci anni ridotto in schiavit\u00f9. Alla corte di Don Fernando, uomo molto potente, segretamente suo nemico, la sua sparizione \u00e8 stata fatta apparire come un tradimento, ottenendo un pretesto per condannarlo in contumacia, e facendo s\u00ec che Don Fernando fosse nominato tutore della giovane Serafina. Ella, nel frattempo, \u00e8 cresciuta in et\u00e0 e bellezza, e ora Don Fernando progetta di sposarla per mettere le mani sulla sua fortuna. Ma Serafina ama Don Ramiro, figlio del podest\u00e0 di Minorca. Quest'ultimo la chiede in sposa a Don Fernando che, non sapendo cosa addurre per opporsi al matrimonio, deve mettere in atto uno stratagemma. Questo antefatto \u00e8 raccontato da Agnese, custode del castello.Don Meschino, ricco villano, \u00e8 innamorato di Lisetta, figlia di Agnese, e la chiede in sposa. La giovane rifiuta, e in quel mentre si scatena una tempesta. Don Alvaro e Chiara arrivano all'improvviso, preoccupati per la sorte di Serafina. Chiedono aiuto a Lisetta e ad Agnese, ma senza rivelare le loro identit\u00e0.Nottetempo, sbarca il pirata Picaro, antico servitore di Don Fernando, alla ricerca di lavoro sulla terraferma. Don Fernando gli offre una ricompensa se riuscir\u00e0 a impedire il matrimonio di Serafina e Don Ramiro. Picaro si traveste da Don Alvaro e si presenta ai due innamorati nel giardino del castello: Serafina crede di aver ritrovato il padre disperso e si lascia convincere a rimandare le nozze. Arriva Chiara, travestita da mendicante: Serafina non la riconosce. Chiara e il vero Don Alvaro confondono Picaro, che si pente e promette di accompagnarli da Serafina, ma poi fugge.\nAtto II.\nI pirati, alla ricerca del loro capo, penetrano nel castello e catturano Don Meschino, Chiara e Lisetta, ma arriva Picaro che, tolto il travestimento, libera i prigionieri. Le due sorelle si riabbracciano, Don Ramiro giura amore eterno a Serafina. Tutti credono che Chiara sia fuggita con i pirati, ma ella torna alla fine assieme a Picaro.\nAnalisi.\nNell'atto I \u00e8 presente una scena di tempesta, come si ritrover\u00e0 in seguito in \"Emilia di Liverpool\" e ne \"Il furioso all'isola di San Domingo\", ma, qui, dopo un breve crescendo di accordi staccati, la tempesta si conclude rapidamente.\nIl brano pi\u00f9 noto dell'opera \u00e8 la cavatina \"Queste romite sponde\" (\"maestoso\", 4/4, in mi bemolle) di Chiara, preceduta da un'introduzione accompagnata dal corno inglese e seguita da una cabaletta in cui la determinazione dell'eroina si esprime in motivi ritmici enfatici che ricordano lo stile di Rossini."}
{"id": "2607227", "revid": "287204", "url": "https://it.wikipedia.org/wiki?curid=2607227", "title": "Another View", "text": "Another View (sottotitolo: A collection of previously unreleased recordings) \u00e8 un album costituito da una raccolta di inediti e versioni alternative di brani dei The Velvet Underground. \u00c8 stato pubblicato nel settembre 1986 dalla Verve Records.\nDescrizione.\nOrigine e storia.\nQuando i Velvet Underground lasciarono la Verve Records (che aveva pubblicato i primi due album del gruppo) per la compagnia sorella MGM Records, firmarono un contratto per due album, e pubblicarono il loro terzo e omonimo album \"The Velvet Underground\" nel marzo 1969. In seguito, per\u00f2, i vertici della MGM Records cambiarono e il nuovo consiglio d'amministrazione, nella persona del presidente Mike Curb fu incaricato di risollevare le sorti della compagnia. Egli decise di eliminare tutti gli artisti pi\u00f9 controversi e non commerciali dalla casa discografica. I Velvet Underground naturalmente diventarono uno dei gruppi sulla lista nera e il loro contratto fu rescisso. La band aveva, comunque, nel frattempo gi\u00e0 registrato quattordici canzoni per un possibile prossimo album per la MGM. Tutto questo materiale fu dimenticato negli archivi della compagnia fino all'inizio degli anni ottanta.\nQuando la Verve si stava preparando a ristampare i primi tre dischi dei Velvet su vinile e CD, i tecnici trovarono diciannove tracce inedite della band: cinque del periodo con Cale e quattordici registrate per l'album \"perduto\" del 1969. I brani migliori delle diciannove tracce vennero pubblicati nel 1985 sul disco \"VU\"; le restanti furono tenute da parte per una prossima pubblicazione.\nNel 1986, la Polydor decise di preparare un cofanetto in vinile della band per il mercato europeo. Semplicemente intitolato \"The Velvet Underground\", questo box, che venne pubblicato a giugno, consisteva dei primi tre dischi del gruppo, di \"VU\", e di un album senza titolo contenente le restanti nove tracce dagli archivi della Polygram. Il bonus album senza titolo venne in seguito pubblicato separatamente in vinile e CD, questa volta intitolato \"Another View\".\nQuando i Velvet Underground passarono dalla MGM all'Atlantic, ri-registrarono due canzoni presenti in \"Another View\", \"Ride into the Sun\" e \"Rock and Roll\", per una loro possibile inclusione in \"Loaded\". Solamente \"Rock and Roll\" fin\u00ec sul disco, ma altre due brani di \"Another View\" furono riciclati da Lou Reed per la sua carriera solista: \"Ride into the Sun\" (in \"Lou Reed\", 1972) e \"We're Gonna Have a Real Good Time Together\" (in \"Street Hassle\", 1978)."}
{"id": "2607229", "revid": "125710127", "url": "https://it.wikipedia.org/wiki?curid=2607229", "title": "Matteo Bruscagin", "text": "Biografia.\nIl 23 giugno 2015 riceve un avviso di garanzia in merito alla presunta combine della partita - (1-2) disputata il 19 aprile, che ha portato all'arresto, tra gli altri, il presidente del Catania Pulvirenti e l'ex direttore sportivo degli \"etnei\" Delli Carri.\nCaratteristiche tecniche.\nGioca solitamente come difensore centrale, in possesso di una discreta tecnica individuale, tuttavia grazie alla sua duttilit\u00e0 tattica, pu\u00f2 essere impiegato in qualunque ruolo difensivo, all'occorrenza pu\u00f2 essere utilizzato anche come esterno di centrocampo su entrambe le fasce.\nCarriera.\nClub.\nMuove i suoi primi passi nell'A.C Garibaldina e nell'Aldini, prima di approdare nel settore giovanile del Milan, svolgendo tutta la trafila. Dopo alcune esperienze in terza serie, il 6 luglio 2010 passa in compartecipazione al , in Serie B. Esordisce con i biancorossi il 15 agosto contro il Gubbio in Coppa Italia, subentrando al 19' della ripresa al posto di Gianluca Freddi. Il 23 ottobre esordisce in Serie B nel derby terminato a reti bianche contro il Livorno, disputando la gara dal 1'.\nDebutta in Serie B il 23 ottobre 2010 nel derby terminato a reti bianche contro il Livorno, giocando titolare. Conclude la stagione con 11 presenze. Il 24 giugno 2011 la compropriet\u00e0 viene risolta a favore dei maremmani.\nRiscattato dai toscani, il 3 gennaio 2012 passa in compropriet\u00e0 al , in Lega Pro Prima Divisione. Esordisce con i \"pontini\" cinque giorni dopo contro il . Il 23 giugno la compropriet\u00e0 viene risolta a favore del Latina. Il 5 luglio 2013 - archiviate la promozione nella serie cadetta e la vittoria della Coppa Italia Lega Pro - rinnova il suo contratto fino al 2015. Svincolatosi dai pontini in seguito al fallimento della societ\u00e0, il 5 luglio 2017 firma un biennale con il Venezia.\nNazionale.\nHa esordito con l'Under-19 il 15 novembre 2007, nell'amichevole vinta contro la Croazia (3-1), giocando titolare. L'11 luglio 2008 viene incluso dal tecnico Francesco Rocca tra i convocati che prenderanno parte al Campionato europeo di calcio Under-19 2008. Esordisce nella competizione il 14 luglio contro la Grecia (1-1), giocando titolare. Scende in campo anche nella finale persa contro la Germania, persa 1-3.\nIl 14 settembre 2009 viene incluso tra i convocati che prenderanno parte anche al Mondiale Under-20, svoltosi in Egitto. Esordisce nella manifestazione il 5 ottobre contro la Spagna (3-1), subentrando al 69' al posto di Alessandro Crescenzi.\nStatistiche.\nPresenze e reti nei club.\n\"Statistiche aggiornate al 19 dicembre 2021.\""}
{"id": "2607230", "revid": "436907", "url": "https://it.wikipedia.org/wiki?curid=2607230", "title": "Starlight (brano musicale)", "text": ""}
{"id": "2607231", "revid": "363629", "url": "https://it.wikipedia.org/wiki?curid=2607231", "title": "Effetto elettro-ottico", "text": "L'effetto elettro-ottico consiste nel cambiamento dell'indice di rifrazione di un materiale, causata dalla presenza di un campo elettrico esterno, le cui linee attraversano il detto materiale.\nQuesto effetto ha luogo in corrispondenza di due differenti categorie di fenomeni:\nDescrizione.\na) Fenomeni che generano una variazione dell'assorbimento ottico del materiale:\nb) Fenomeni che generano una variazione dell'indice di rifrazione:\nL'effetto Pockels \u00e8 il principio su cui si basa il funzionamento dei modulatori elettro-ottici.\nVariazioni nell'assorbimento possono avere un forte effetto sull'indice di rifrazione per tutte le lunghezze d'onda vicine alla soglia di assorbimento, secondo la relazione di Kramers-Kronig.\nSe si considerano campi elettrici oscillanti a frequenze nel campo ottico, si aggiungono i seguenti effetti:"}
{"id": "2607232", "revid": "404449", "url": "https://it.wikipedia.org/wiki?curid=2607232", "title": "Barbischio", "text": "Barbischio \u00e8 una frazione del comune italiano di Gaiole in Chianti, nella provincia di Siena, in Toscana.\nStoria.\nBarbischio \u00e8 ricordata per la prima volta all'inizio dell'XI secolo e successivamente appare quale sede di stipula di atti notarili, fatto da mettere in relazione con l'essere la sede di un mercato gi\u00e0 attestato nel 1077. Nel 1086 \u00e8 documentato quale sede di un \"castellare\", denominazione che veniva usata quando un castello era stato privato dell'impianto fortificato.\nIn seguito deve essersi ripreso tanto che nel 1220 e nel 1240 venne concesso dall'imperatore Federico II ai conti Guidi, per la precisione al ramo dei Battifolle e questi lo tennero fino alla met\u00e0 del XIV secolo. La signoria dei Guidi \u00e8 ricordata anche da Giovanni Villani nella sua \"Nova Cronica\" e ricorda che gli abitanti del luogo si ribellarono a causa del \"malo reggimento che il giovane conte Guido di Ugo di Battifolle facea a' suoi fedeli d'opera di femmine\".\nIn seguito il castello e il borgo divennero propriet\u00e0 dei Ricasoli. Nel 1478 durante la seconda invasione aragonese del Chianti venne occupato dalla truppe napoletane.\nOggi \u00e8 un piccolo borgo che vive del turismo enogastronomico.\nMonumenti e luoghi d'interesse.\nDell'antico castello oggi sopravvivono i ruderi di una torre che sovrasta l'abitato. Negli anni ottanta alla parte della torre originaria, solo un lato sul quale si apre una piccola finestra, venne addossata una struttura che ha consentito il recupero a fini abitativi della torre senza peraltro alterare la godibilit\u00e0 dei resti medievali. Nel borgo sorge anche la chiesa parrocchiale dedicata a san Jacopo.\nAi piedi del castello si trova il \"Molino di Barbischio\", un complesso abitativo che presenta caratteri medievali dal quale emerge una torre e inoltre si notano altri elementi architettonici notevoli quali un portale ad arco e mensole di apparati a sporgere."}
{"id": "2607237", "revid": "287204", "url": "https://it.wikipedia.org/wiki?curid=2607237", "title": "San Girolamo e il donatore Girolamo Amadi", "text": "San Girolamo e il donatore Girolamo Amadi \u00e8 un'opera, tempera su tavola (49x42 cm), di Piero della Francesca, databile al 1440-1450 circa e conservata nelle Gallerie dell'Accademia di Venezia. La tavola \u00e8 firmata in basso a sinistra, sul ceppo che regge il crocifisso .\nStoria.\nLa tavola, nata probabilmente per la devozione privata, viene in genere datata vicino all'analogo \"San Girolamo penitente\", che \u00e8 del 1450. \u00c8 stata donata all'Accademia di Venezia da Maria Felicita Bertrand Renier Hellmann, obbedendo alle ultime volont\u00e0 del marito Bernardino Renier, con legato testamentario nel 1850.\nDescrizione e stile.\nIl dipinto mostra san Girolamo nel deserto, con la veste da eremita, mentre attende allo studio di un testo sacro. L'iconografia fonde le due rappresentazioni tradizionali di san Girolamo, quella del penitente nel deserto, vestito di stracci, e quella del \"san Girolamo nello studio\", diffusa soprattutto nella pittura nordica, al quale Piero allude con i libri, che ricordano la sua attivit\u00e0 erudita di traduttore della Bibbia dall'ebraico e dal greco in latino (la \"Vulgata\"). La prima versione era legata soprattutto alla devozione popolare come modello di rinuncia ai beni terreni, mentre nella seconda veste Girolamo era il prototipo del dotto umanista.\nAccanto al santo \u00e8 inginocchiato il donatore, Girolamo Amadi, identificato dall'iscrizione sotto di lui (). L'incontro \u00e8 incorniciato dalle linee verticali dell'albero sulla destra e del Crocifisso sul ceppo a sinistra. La croce \u00e8 collocata obliquamente e pi\u00f9 che a un esercizio prospettico si deve pensare a un tentativo di sottolineare la correlazione tra la croce e il santo.\nGirolamo Amadi, vestito di una ricca veste rossa e di dimensioni maggiori rispetto a quelle del santo, se si alzasse in piedi, (non sono pi\u00f9 applicate le proporzioni gerarchiche tra personalit\u00e0 terrene e divinit\u00e0) sembra fare realmente visita all'eremo di Girolamo, il quale lo ricambia con uno sguardo che sembra palesare un disturbo dovuto all'interruzione dei suoi studi. Un brano di straordinaria qualit\u00e0 pittorica sono le mani del santo, ritratte con estrema precisione di forme e chiaroscuro, mentre sfogliano una pagina del libro che Girolamo tiene tra le ginocchia.\nUna certa differenziazione di sfere tra i due personaggi si pu\u00f2 apprendere dallo sfondo: il donatore \u00e8 coperto dalla chioma scura dell'albero, mentre Girolamo ha come sfondo il cielo luminoso, simbolo dell'ispirazione divina. La cittadina dipinta nel paesaggio, ai piedi delle colline, potrebbe essere Borgo San Sepolcro, e il castello sulla destra sarebbe quindi la Rocca Medicea. La conformazione cos\u00ec realistica dello spazio deriva dagli studi di Masaccio (si pensi alle colline del \"Tributo\", cos\u00ec lontane dalla tradizione delle rocce scheggiate gotico-bizantina), ma anche dai primi influssi della pittura fiamminga, soprattutto nel cielo che sfuma pi\u00f9 chiaro verso l'orizzonte e, in un'altra parte del dipinto, nella cura realistica nei minimi dettagli e nei riflessi luminosi dei libri e delle loro copertine borchiate.\nL'opera \u00e8 stata restaurata dall'Opificio delle Pietre Dure, nel 2013, ed esposta nel 2014 ad una mostra al metropolitan Museum di New York."}
{"id": "2607238", "revid": "124011009", "url": "https://it.wikipedia.org/wiki?curid=2607238", "title": "Gov't Mule", "text": "I Gov't Mule (o Government Mule) sono una jam band rock statunitense formata nel 1994 da Warren Haynes e Allen Woody, come un progetto parallelo degli Allman Brothers Band. Il loro album di debutto, \"Gov't Mule\", \u00e8 stato pubblicato nel 1995.\nI Gov't Mule si sono esibiti in molti festival musicali di livello internazionale, vantando spesso nella formazione membri di altri gruppi funk rock e blues famosi.\nBiografia.\nGli anni novanta.\nIl gruppo degli Allmann Brothers Band, nel 1989 sub\u00ec una \"riformazione\", e ne entrarono a far parte Warren Haynes come chitarra solista e Allen Woody al basso. I due condividevano l'amore per i gruppi \"trio\" degli anni sessanta (gruppi rock principalmente composti da chitarra elettrica basso e batteria) come i Cream, James Gang, i The Jimi Hendrix Experience e simili. Warren e Allen assoldarono il batterista Matt Abts e formarono il gruppo Gov't Mule, suonando principalmente durante le pause degli Allmann Brothers Band.\nHanno pubblicato il loro album di debutto \"Gov't Mule\" nel 1995, cui ha fatto seguito \"Live from Roseland Ballroom\", uscito nel 1996.\nNel 1997 Warren e Allen riuscirono a lavorare a tempo pieno al loro gruppo, e nel 1998 usc\u00ec il loro secondo album in studio, \"Dose\"\nA fine 98 i \"Mule\" organizzarono un concerto di capodanno a cui presero parte artisti di diversi gruppi, Allmann Brothers band, Black Crowes, Parliament/Funkadelic. Dal concerto venne prodotto un cofanetto contenente 4\u00a0cd con la registrazione integrale dello spettacolo dal titolo: \"Live... With a Little Help from Our Friends\".\n2000 - 2003.\nNel febbraio del 2000, la band registr\u00f2 \"Life Before Insanity\", oltre al plauso della critica, la band ebbe un buon successo commerciale con questo album.\nAd agosto dello stesso anno, Allen Woody fu trovato morto in una stanza di hotel a New York.\nIl 21 settembre 2000 fu organizzato un concerto di beneficenza chiamato \"One for Woody\" il cui ricavato \u00e8 stato destinato alla famiglia di Woody. Gli Allman Brothers, i The Black Crowes, Phil Lesh and Friends, Jimmy Herring, Edwin McCain e molti altri si esibirono al concerto.\nIn quell'anno Haynes e Abts si limitarono a poche apparizioni pi\u00f9 che altro come \"supporter\" ad altri gruppi come \"Ben Harper &amp; The Innocent criminals\" omaggiando durante le apparizioni l'amico scomparso.\nIl loro successivo tour \u00e8 stato chiamato \"Smile at Half Mast Tour\" in riferimento ad un poema scritto da Haynes per il funerale di Woody.\nDal concerto \"One for Woody\", e dopo la separazione di Dickey Betts dagli Allmans, Haynes nel 2001 torn\u00f2 a dividere il suo tempo tra i mule, gli Allmans e la \"Phil Lesh and Friends\" (band formata dal bassista dei Grateful Dead)\nNello stesso anno Haynes e Abts cominciarono a registrare 2 album \"tributo\" a Woody, the Deep End, Volume 1 (2001) e The Deep End, Volume 2 (2002). Alle registrazioni parteciparono molti altri artisti fra i quali il bassista Mike Gordon dei Phish, Jack Bruce dei cream, John Entwistle degli Who, Mike Watt dei Minutemen, Les Claypool dei Primus, Flea dei Red Hot Chili Peppers, e Chris Squire degli Yes. Molti di questi continuarono a \"girare\" con la band durante i tour.\nAltri artisti fecero la \"spoletta\" nella band, fra questi i tastieristi Chuck Leavell, Rob Barraco, Page McConnell e Danny Louis, i bassisti Dave Schools dei Widespread Panic, e Oteil Burbridge che aveva riempito il vuoto lasciato da Woody negli Allman Brothers, Les Claypool dei Primus, Victor Wooten dei Flecktones, George Porter Jr. dei The Meters, Jason Newsted ex dei Metallica, Greg Rzab ex dei The Black Crowes, Buddy Guy Band e Andy Hess, anch'egli ex dei The Black Crowes. Louis e Hess sono stati poi nominati come membri permanenti dei Gov't Mule.\n2004 - 2008.\nIl primo album registrato con i nuovi membri Louis e Hess, Deja Voodoo, \u00e8 stato lanciato nel settembre 2004, e con il materiale restante dalle sessioni di registrazione, nel 2005 venne pubblicato M\u00f2 Voodoo.\nUn nuovo album con la band al completo, High &amp; Mighty, \u00e8 stato pubblicato il 22 agosto 2006, e fu seguito nel 2007 da un album reggae, Mighty High, che comprende brani originali e versioni di cover celebri. Nell'album appaiono artisti come Michael Franti, Toots Hibbert, e Willi Williams.\nI Gov't Mule continuano a produrre tour estensivi in tutti gli Stati Uniti, partecipando tra l'altro a numerosi festival musicali tra cui Bonnaroo Music Festival, All Good Music festival e tanti altri. Parteciparono anche all'annuale New Orleans Jazzfest night show (dove hanno filmato e registrato l'ultimo spettacolo del Deepest End Tour, con 17 musicisti ospiti in uno show di sei ore).\nOgni anno, dal 1989, Warren Haynes, nella sua citt\u00e0 natale di Asheville, Carolina del Nord, organizza un concerto benefico \"A Christmas Jam\". Il concerto si svolge di solito il fine settimana prima di Natale presso il Centro Civico di Asheville, per una raccolta di fondi da destinare ai meno fortunati. Molti artisti prendono parte al \"Jam\" di Natale. La 19\u00aa edizione del Jam ha avuto luogo il 15 dicembre 2007, con le esibizioni di Kevn Kinney, Grace Potter e The Nocturnals, Shelly Colvin, Jason Isbell and the 400 Unit, Jackson Browne, G. Love, Bruce Hornsby e Peter Frampton.\nIl 28 giugno 2008, I Gov't Mule si esibirono come \"trio\" per la prima volta dal 2000, per la mancanza nel gruppo del bassista Andy Hess. \nIl 15 settembre 2008, la moglie di Haynes, Stefani Scamardo, ha annunciato al suo radio show \"Sirius\", che Andy Hess avrebbe lasciato la band e un nuovo bassista sarebbe entrato nel gruppo per il tour autunnale. Hess \u00e8 stato sostituito dal bassista Jorgen Carlsson\n2009.\nIl 17 agosto 2009, \u00e8 stato annunciato dal sito ufficiale della band l'uscita dell'ottavo album By a Thread in programma per la pubblicazione il 27 ottobre 2009.\nNella stessa data, la prima canzone del nuovo album, intitolata \"Broke Down On The Brazos\"(con Billy Gibbons degli ZZ Top), \u00e8 stata resa disponibile per l'ascolto sul sito web del gruppo.\nIl 31 ottobre 2009, i Gov't Mule hanno tenuto un concerto di Halloween al Tower Theater di Philadelphia. \nIl Concerto \u00e8 stato caratterizzato da una prima parte che dur\u00f2 pi\u00f9 di due ore, ed \u00e8 stato interamente composto da canzoni dei Rolling Stones.\n2010.\nNel gennaio 2010, i Gov't Mule suonarono all'\"Island Exodus\" a Negril, in Giamaica, presso l'inclusive resort The Grand Lido Negril. Il gruppo suon\u00f2 prima come trio poi con un assolo di Warren Haynes. A questo evento sono stati presenti Grace Potter &amp; The Nocturnals, Ron Holloway, e DJ Logic.\nSabato 15 maggio i Mule suonarono al Hangout Music festival in Alabama, ed il 24 giugno al Azkena Rock Festival a Vitoria-Gasteiz in Spagna. I Gov't Mule fecero anche da supporter per la Dave Matthews Band il venerd\u00ec 30 luglio, al Cruzan Amphitheater di West Palm Beach, Florida.\nNel 2013 \u00e8 uscito il loro album chiamato \"Shout\" ed \u00e8 impreziosito da varie collaborazioni da Ben Harper a Dr. John, da Elvis Costello a Steve Winwood."}
{"id": "2607239", "revid": "123002492", "url": "https://it.wikipedia.org/wiki?curid=2607239", "title": "Marco Romizi", "text": "Caratteristiche tecniche.\nPu\u00f2 occupare tutte le posizioni nel centrocampo a tre, con la preferenza del vertice basso davanti alla difesa.\n\u00c8 molto abile nel rubar palla e far ripartire velocemente l'azione.\nCarriera.\nClub.\nFiorentina e Reggiana.\nCresciuto nelle giovanili della Fiorentina, dopo aver vinto il premio di miglior centrocampista del campionato primavera per la stagione 2008/2009, passa in compropriet\u00e0 alla nella stagione 2009-2010 dove esordisce da professionista in Lega Pro Prima Divisione.\nIl 25 giugno 2010 viene risolta la compartecipazione in favore della Fiorentina.\nIl 27 luglio 2010 passa nuovamente alla ma questa volta in prestito.\nBari.\nIl 13 gennaio 2012 viene ufficializzato il suo passaggio in compropriet\u00e0 al . Il 22 giugno viene rinnovata di un altro anno la compropriet\u00e0, restando cos\u00ec nel capoluogo pugliese.\nIl 24 marzo 2013 mette a segno il suo primo gol in serie B, con un gran tiro dai 25 metri che regala la vittoria alla sua squadra nella sfida contro l'Empoli. In tutto gioca 29 partite e segna 1 gol.\nIl 20 giugno seguente la compropriet\u00e0 tra Bari e Fiorentina viene risolta a favore dei pugliesi.\nNella stagione 2013-2014 arriva fino alla semifinale play-off giocando 30 partite con 2 gol.\nIl 13 gennaio 2015 prolunga il proprio contratto con il Bari fino al 30 giugno 2018.\nIn questa stagione segna 1 gol in 33 partite piazzandosi 13\u00ba nella Top 15 dei centrocampisti di Serie B secondo una classifica stilata dalla Lega Serie B.. Nella stagione 2015-2016 Romizi arriva al 5\u00ba posto in campionato con il e perde i playoff al primo turno con il Novara. Debutta da titolare nella stagione 2016-2017 contro il Cittadella alla prima giornata di campionato venendo espulso all'85\u00ba minuto. Termina la stagione al 12\u00ba posto in classifica.\nVicenza.\nIn estate lascia Bari dopo 5 anni e si accasa al Vicenza, neoretrocesso in Serie C.\nRimane svincolato a seguito del fallimento del Vicenza.\nAlbinoleffe.\nIl 29 agosto 2018 viene acquistato a titolo definitivo dall', sempre in Serie C\nAZ Picerno.\nA gennaio 2020 si accasa al Picerno in Serie C. Colleziona 5 partite in campionato, e a fine stagione vista la retrocessione in Serie D dei lucani non rinnova il contratto rimanendo svincolato.\nBisceglie.\nIl 29 dicembre 2020, passa al Bisceglie, club impegnato nel campionato di Serie C 2020-2021. Tra i \"nerazzurri stellati\" ritrova due vecchie conoscenze della sua esperienza al Bari: Il Direttore Generale Paolo Tavano e il fisioterapista Marco Vespasiani.\nNazionale.\nDopo aver fatto tutta la trafila delle giovanili iniziando con l'Under-17 e avendo come compagni Andrea Poli, Davide Santon ed altri, tra il settembre e l'ottobre 2009 ha partecipato al Campionato mondiale di calcio Under-20 2009, svoltosi in Egitto: ha giocato 4 partite su 5 prima dell'eliminazione dell'Italia, di cui due da titolare e altrettante da subentrato, pur essendo tra i pi\u00f9 giovani della selezione azzurra.\nIl 17 novembre 2010 esordisce con la Nazionale Under-21 giocando titolare nell'amichevole contro la Turchia (2-1) disputata a Fermo.\nStatistiche.\nPresenze e reti nei club.\n\"Statistiche aggiornate al 22 maggio 2021.\""}
{"id": "2607240", "revid": "287204", "url": "https://it.wikipedia.org/wiki?curid=2607240", "title": "Luis Leon Sanchez Gil", "text": ""}
{"id": "2607243", "revid": "1543377", "url": "https://it.wikipedia.org/wiki?curid=2607243", "title": "Cladonia maxima", "text": "Cladonia maxima (Asahina) Ahti (1978), \u00e8 una specie di lichene appartenente al genere Cladonia, dell'ordine Lecanorales.\nIl nome proprio deriva dall'aggettivo latino \"maximus, -a, -um\", che significa \"massimo, pi\u00f9 grande\", ad indicare le dimensioni in lunghezza che pu\u00f2 raggiungere.\nCaratteristiche fisiche.\nI podezi sono snelli e alti, a volte lisci, senza squamule, di colore da verde-grigiastro a brunastro.\nAll'esame cromatografico l'atranorina \u00e8 risultata assente o presente in minutissime parti.\nIl fotobionte \u00e8 principalmente un'alga verde delle Trentepohlia.\nHabitat.\nSu suolo ricco di muschio.\nLocalit\u00e0 di ritrovamento.\nLa specie \u00e8 stata rinvenuta nelle seguenti localit\u00e0:\nTassonomia.\nQuesta specie appartiene alla sezione Cladonia; nell'ambito di questa sezione forma il gruppo Gracilis (Ahti, 1980) insieme alle seguenti specie: C. cornuta, C.ecmocyna, C. gracilis, C. macroceras e, secondo alcuni autori, C. ochrochlora; a tutto il 2008 non sono state identificate forme, sottospecie e variet\u00e0."}
{"id": "2607245", "revid": "122430230", "url": "https://it.wikipedia.org/wiki?curid=2607245", "title": "Campionati mondiali di beach volley", "text": "I Campionati mondiali di beach volley sono una manifestazione sportiva internazionale di beach volley organizzata dalla F\u00e9d\u00e9ration Internationale de Volleyball (FIVB), che si tiene con cadenza biennale dal 1997 sia per quanto concerne la competizione maschile che quella femminile e giunta coi Campionati mondiali di beach volley 2019, alla sua dodicesima edizione."}
{"id": "2607247", "revid": "183483", "url": "https://it.wikipedia.org/wiki?curid=2607247", "title": "Universit\u00e0 pontificia salesiana", "text": ""}
{"id": "2607251", "revid": "184755", "url": "https://it.wikipedia.org/wiki?curid=2607251", "title": "Estanislao del Campo", "text": "Biografia.\nEstanislao del Campo nacque a Buenos Aires in una famiglia benestante seguace del Partido Unitario di tendenze filogovernative pronta a schierarsi per difendere i diritti della loro citt\u00e0.\nStudi\u00f2 legge e lavor\u00f2 come commesso, prima di arruolarsi, all'et\u00e0 di diciotto anni nell'esercito.\nCombatt\u00e9 nella battaglia di Cepeda e del Pav\u00f3n raggiungendo il grado di capitano nel 1861 e di colonnello nel 1874. Inoltre fu eletto segretario della Camera dei deputati di Buenos Aires e deputato nazionale.\nGiornalista e letterato colto, inizialmente attratto dal movimento romantico, per una pura casualit\u00e0 fornitagli dalla rappresentazione del Faust di Charles Gounod, si gett\u00f2 a capofitto nella scrittura di un'opera letteraria divenuta un capolavoro del cosiddetto \"criollismo\": il poemetto \"Fausto\" (1866), che narra i racconti svolti dal gaucho Anastasio el Pollo all'amico Laguna, riguardanti le vicende del Faust di Gounod.\nIl poemetto si distinse per la pregevole caratterizzazione psicologia dei due protagonisti, uomini semplici ma non stolti, per il modo in cui credono alla storia fantasiosa, per il loro linguaggio fresco, campagnolo, metaforico ed espressivo, per l'intento riuscito, di presentare in modo colto e profondo la sensibilit\u00e0 popolare.\nIl Fausto viene considerato uno dei risultati pi\u00f9 significativi della lirica gauchesca e quindi di quel capitolo della letteratura argentina ottocentesca pi\u00f9 originale.\nL'autore pubblic\u00f2 un altro poemetto, intitolato \"Gobierno gaucho\", nel quale un contadino sotto l'effetto del vino si illude di essere un leader politico e legifera con una straordinaria sapienza e un gusto sardonico. \nUn'altra sua opera letteraria fu il poema \"America\".\nEstanislao del Campo si spos\u00f2 nel 1864 con Carolina Micaela Lavalle Darregueyra (Buenos Aires, 1832 - 1889); la coppia ebbe tre figli."}
{"id": "2607256", "revid": "33689", "url": "https://it.wikipedia.org/wiki?curid=2607256", "title": "Cobiti", "text": ""}
{"id": "2607258", "revid": "124137028", "url": "https://it.wikipedia.org/wiki?curid=2607258", "title": "Avviso scorta", "text": "Gli avviso scorta (\"destroyer escort\" - DE - secondo la classificazione di scafo della US Navy; tradotto dall'inglese cacciatorpediniere scorta) erano unit\u00e0 pi\u00f9 leggere dei cacciatorpediniere di squadra e dotate di apparato motore meno potente, in quanto queste unit\u00e0 non dovevano tenere la velocit\u00e0 massima di circa 30 nodi delle unit\u00e0 di squadra, ma quella di ben pi\u00f9 lenti convogli, fino ad un massimo di 22 nodi circa. Erano navi costruite per compiti di seconda linea, con un dislocamento superiore a quello delle normali corvette e fregate, con una velocit\u00e0 massima di circa 25 nodi, e prive di armamento pesante.\nNella Marina Militare Italiana questo tipo di unit\u00e0 vennero classificate \"avviso scorta\" e successivamente le unit\u00e0 di minor tonnellaggio vennero riclassificate corvette e quelle di maggior tonnellaggio fregate.\nI \"Destroyer escorts\" (DE) erano navi diverse dagli \"Escort destroyers\" (DDE); questi ultimi erano \"Destroyers\" (DD) convertiti dopo la seconda guerra mondiale per diventare delle navi di scorta della flotta (\"Fleet escort\"); nel 1962, gli \"Escort destroyers\" (DDE) furono nuovamente riclassificati \"Destroyers\" (DD).\nIn sintesi: \"Escort destroyer\" \u2192 \"Destroyer/Cacciatorpediniere\" e \"Destroyer escort/Ocean escort\" \u2192 \"Fregata\".\nL'origine.\nIl ruolo dei cacciatorpediniere ebbe un'evoluzione nel corso della seconda guerra mondiale, quando, con la minaccia costituita dai sommergibili diventati sempre pi\u00f9 efficaci e con l'aeroplano che era diventato un'importante arma nel combattimento navale, i cacciatorpediniere, per fronteggiare tali minacce, vennero equipaggiati di nuovi cannoni antiaerei e del radar, oltre che di mitragliere pesanti, cariche di profondit\u00e0 e siluri, evolvendosi cos\u00ec sempre pi\u00f9 in grandi unit\u00e0 multiruolo.\nI cacciatorpediniere, essendo unit\u00e0 di squadra, dovevano avere una velocit\u00e0 ed un dislocamento adeguati ad operare insieme ad unit\u00e0 maggiori veloci, come le portaerei, gli incrociatori e le corazzate pi\u00f9 moderne; ci\u00f2 le rendeva delle unit\u00e0 costose oltre che possibile oggetto di attacco da parte del nemico, piuttosto che unit\u00e0 destinate alla protezione di altre navi. Al ruolo di navi scorta vennero relegate unit\u00e0 obsolete ormai inadatte a compiti di squadra, ma che si dimostrarono inadeguate anche per questi compiti. La conseguenza di questa evoluzione port\u00f2 all'introduzione di navi pi\u00f9 piccole ed economiche specializzate nella caccia ai sommergibili e alla difesa di punto da attacchi aerei.\nLa specializzazione.\nNella Regia Marina a svolgere questo compito erano state destinate le unit\u00e0 della classe Orsa classificate \"avviso scorta\", poi torpediniere e (dal 1943) torpediniere di scorta nel corso del conflitto, in cui a compiti di scorta furono destinate soprattutto le torpediniere. Nel corso del conflitto la Regia Marina aveva ordinato, per la protezione dei convogli diretti verso la Libia la costruzione delle corvette della Classe Gabbiano, ma delle sessanta unit\u00e0 previste solamente una piccola parte venne completata ed entr\u00f2 in servizio, con le unit\u00e0 sopravvissute al conflitto che entrarono a far parte della Marina Militare Italiana, con alcune di queste che prestarono servizio fino agli anni settanta.\nNella Royal Navy questo tipo di unit\u00e0 di scorta furono le corvette e le fregate, mentre la US Navy introdusse i \"cacciatorpediniere scorta\" contrassegnati dalla sigla DE (Destroyer Escort), che era l'\"hull classification symbol\" (simbolo di classificazione di scafo) della US Navy.\nLe unit\u00e0 americane erano armate di tre cannoni da 76mm, con funzione duale, antinave e antiaerea vari cannoni e mitragliere da 20 e 40mm per la difesa antiaerea di punto, e per la lotta ai sommergibili porcospino, lanciasiluri e bombe di profondit\u00e0. Varati a partire dal 1943, diedero in breve alla US Navy una forza da combattimento numerosissima, con 457 esemplari realizzati in otto classi, equipaggiate con vari apparati propulsivi, che si dimostrarono efficienti: il cacciatorpediniere pass\u00f2 alla storia per aver affondato sei sommergibili giapponesi nel Pacifico, record mai pi\u00f9 battuto da nessuna nave di scorta di questa categoria e superato solo da una portaerei classe Bogue, proprio la capoclasse , che riusc\u00ec ad affondare dieci U-Boot tedeschi in Atlantico, di cui nove in una sola missione, ma con i suoi aerei e non con l'armamento di bordo. In pratica queste navi con il loro numero elevato, sommato alle ottime apparecchiature radio, radar e sonar disponibili, furono decisive nella sopraffazione in pochi mesi della residua forza di sommergibili dell'Asse, e aiutarono molto contro gli attacchi aerei giapponesi.\nDi queste navi ben 78 vennero cedute in prestito ai britannici. Tra le unit\u00e0 di questo tipo i cacciatorpediniere della Classe Cannon con sei unit\u00e0 di questa classe cedute in prestito alle forze navali della Francia Libera che al termine del conflitto gli Stati Uniti cedettero definitivamente alla Francia entrando a far parte della Marine Nationale; alcune unit\u00e0 di questa classe al termine del conflitto servirono in diverse marine militari di alleati degli Stati Uniti, tra cui la Marina Militare Italiana, dove costituirono la Classe Aldebaran, entrate in servizio con la bandiera italiana all'inizio del 1951 e operando fino all'inizio degli anni settanta, classificate prima come \"Avviso Scorta\", poi come fregate e nell'ultima parte della loro vita operativa come corvette. \nNel dopoguerra, in base al programma di difesa di mutua assistenza, navi di questo tipo costruite in Italia furono due unit\u00e0 della Classe Centauro, costruite negli anni cinquanta, classificate inizialmente \"Avviso Scorta\" e riclassificate fregate prima della loro entrata in servizio.\nDopo la seconda guerra mondiale.\nNella US Navy le unit\u00e0 di questo tipo dopo il conflitto vennero successivamente riclassificate in vari modi e a partire dalla met\u00e0 degli anni cinquanta denominate comunemente fregate. Le unit\u00e0 che non vennero riammodernate vennero riclassificate \"Ocean escort\" (DE), mentre le unit\u00e0 sottoposte a lavori di riammodernamento vennero classificate in base ai compiti loro assegnati e agli ammodernamenti ricevuti; le unita dotate di missili vennero riclassificate \"Guided Missile Ocean Escort\" (DEG); mentre altre unit\u00e0, che vennero dotate di radar di scoperta aerea di pi\u00f9 moderna concezione, furono riclassificate \"Radar Picket Destroyer Escort\" (DER) ed utilizzate come unit\u00e0 di allerta aerea.\nLa riclassificazione della US Navy.\nIl 30 giugno 1975 in seguito alla riclassificazione della US Navy del 1975 queste navi (DE/DEG/DER) vennero riclassificate:\nLe prime unit\u00e0 statunitensi di nuova costruzione ad essere classificate fregate sarebbero state le unit\u00e0 della classe Oliver Hazard Perry.\nOcean escort.\nGli Ocean escorts (del secondo dopoguerra) sono un'evoluzione dei \"Destroyer escorts\" della seconda guerra mondiale. Entrambe le tipologie di navi avevano infatti come classificazione di scafo la sigla DE. Le navi prodotte durante la seconda guerra mondiale furono denominate \"Destroyer escort\", mentre quelle del secondo dopoguerra furono denominate Ocean escort. Con la riclassificazione della US Navy del 1975, le navi classificate DE/DEG furono riclassificate FF/FFG, cio\u00e8 fregate (la G sta per \"Guided Missile\").\nEscort Destroyer.\nI \"Destroyer Escorts\" non vanno confusi con gli che al termine del secondo conflitto mondiale vennero convertiti per essere assegnati a compiti di scorta antisommergibile. "}
{"id": "2607263", "revid": "1543377", "url": "https://it.wikipedia.org/wiki?curid=2607263", "title": "Prescaler", "text": "Il prescaler \u00e8 un contatore elettronico utilizzato per ridurre segnali in alta frequenza in segnali a frequenza minore tramite una divisione fra interi.\nEsempi di utilizzo.\nL'utilizzo tipico di un prescaler \u00e8 alle alte frequenze per estendere il limite superiore in frequenza di frequenzimetri, sintetizzatori phase locked loop (PLL) e altri circuiti contatori. Utilizzato unitamente ad un PLL, il prescaler normalmente introduce delle modifiche indesiderate al segnale, nello specifico, nella relazione che intercorre tra la dimensione del passo di frequenza e il rilevatore di fase sulla frequenza di confronto. Per questa ragione, \u00e8 tipica la pratica di restringere l'intero ad un valore basso, in alternativa, per alcune applicazioni si pu\u00f2 utilizzare un prescaler a modulo doppio. Quest'ultimo possiede la particolarit\u00e0 di dividere selettivamente la frequenza in ingresso per uno o due interi consecutivi come, ad esempio, 32 e 33. Comunemente i prescaler a microonde a interi fissi sono disponibili in modulo 2, 4, 8, 5 e 10, e possono operare fino a frequenze oltre i 10 GHz.\nNomenclatura.\nIl prescaler \u00e8 essenzialmente un contatore divisore, i due nomi risultano quindi essere intercambiabili."}
{"id": "2607264", "revid": "1371684", "url": "https://it.wikipedia.org/wiki?curid=2607264", "title": "Campionati del mondo di ciclismo su strada 2007 - Gara in linea femminile Elite", "text": "La Gara in linea femminile Elite dei Campionati del mondo di ciclismo su strada 2007 venne corsa il 29 settembre 2007 nel territorio circostante Stoccarda, in Germania, per un percorso totale di 133,7\u00a0km. Fu vinta dall'italiana Marta Bastianelli che concluse il circuito in 3h46'34\".\nPercorso.\nIl circuito della prova su strada era lungo 19,1\u00a0km. Dopo la partenza sull'Am Kochenhof, il percorso conduceva sull'Am Kr\u00e4herwald (L1187) prima di un breve anello di 600 metri lungo la Lenzhalde e la Herdweg e caratterizzato dalle massime pendenze, al 13%. Rientrati sull'Am Kr\u00e4herwald si proseguiva verso sud prima di entrare sulla Botnanger Stra\u00dfe per percorrere un altro anello. Si andava lungo la Herderstra\u00dfe e la Rotenwaldstra\u00dfe (L1015), salendo, con pendenze massime dell'8%, fino al Birkenkopf, il punto pi\u00f9 alto di tutto il circuito, 450 m s.l.m.; quindi si scendeva \u2013 andando verso nord \u2013 lungo la Gei\u00dfeichstra\u00dfe (continuazione dell'Am Kr\u00e4herwald, ma percorsa in senso inverso). Si giungeva nel distretto di Botnang, di nuovo sulla Botnanger Stra\u00dfe, e, correndo lungo il corso del fiume Feuerbach, si percorrevano la Beethovenstra\u00dfe, la Regerstra\u00dfe, la Furtw\u00e4nglerstra\u00dfe e la rettilinea Feuerbacher-Tal-Stra\u00dfe (K9501) risalendo sempre verso nord. Giunti sulla Stuttgarter Stra\u00dfe, una salita di 80 metri di dislivello lungo la Tunnelstra\u00dfe, la Siemensstra\u00dfe, la Maybachstra\u00dfe e la Stresemannstra\u00dfe (verso sud) riportava gli atleti alla zona del polo fieristico e al traguardo. Nella gara femminile andavano completati sette giri (133,7\u00a0km)."}
{"id": "2607274", "revid": "3115", "url": "https://it.wikipedia.org/wiki?curid=2607274", "title": "Pasquale Simone Neri", "text": "Biografia.\nNato il 15 ottobre del 1979, \u00e8 morto durante l'alluvione di Messina nel paese di Giampilieri il 1\u00ba ottobre 2009. Sembra sia stato travolto dalla caduta di una parete mentre cercava di salvare un bambino dalla massa di fango dopo aver gi\u00e0 messe in salvo altre 8 persone. Secondo unanimi testimonianze si \u00e8 trattato di puro eroismo."}
{"id": "2607277", "revid": "402993", "url": "https://it.wikipedia.org/wiki?curid=2607277", "title": "Atenas Cordoba", "text": ""}
{"id": "2607278", "revid": "36426", "url": "https://it.wikipedia.org/wiki?curid=2607278", "title": "San Girolamo con Girolamo Amadi", "text": ""}
{"id": "2607280", "revid": "499020", "url": "https://it.wikipedia.org/wiki?curid=2607280", "title": "Francesco Bini", "text": "Caratteristiche tecniche.\nIl ruolo principale di Bini \u00e8 il centrale di difesa, tuttavia \u00e8 stato impiegato anche come terzino destro.\nCarriera.\nClub.\nTesserato per le giovanili del dal 2006, ha debuttato in Serie B il 3 maggio 2008 nella sconfitta casalinga per 3-1 contro l'; gioca 5 partite nella stagione 2007-2008 e 7 nella stagione successiva. Nel 2009-2010 si ritaglia un discreto spazio giocando sia da centrale che da terzino destro e totalizza 17 presenze. Nella stagione 20101-2011 gioca poco, totalizzando 5 presenze prima della pausa natalizia.\nDopo altre due presenze in gennaio, viene ceduto in prestito alla in cambio di Carlo Gervasoni che passa al Piacenza, anche lui in prestito. Fa il suo debutto con la maglia grigiorossa il 23 gennaio nella vittoria per 1-0 contro il . Terminata la stagione con 7 presenze in campionato, non viene riscattato, facendo cos\u00ec ritorno al Piacenza dove comincia la nuova stagione giocando da titolare la partita di Coppa Italia contro il , nella quale si fa espellere.\nIl 31 agosto, ultimo giorno di calciomercato, viene ceduto in prestito alla In amaranto non scende mai in campo, e il 31 gennaio successivo torna al Piacenza. Chiude la stagione con 7 presenze in campionato e 2 nei play-out che sanciscono la retrocessione del Piacenza in Seconda Divisione. Al termine della stagione rimane svincolato, a causa del fallimento del club emiliano.\nNel settembre successivo viene ingaggiato dal , sempre in Prima Divisione. Fa il suo debutto con la nuova squadra il 3 ottobre successivo nella sconfitta in Coppa Italia Lega Pro per 0-2 contro il , e con la formazione veneta totalizza 10 presenze in campionato; nel gennaio 2013 viene ceduto al , in uno scambio che porta Andrea Burato al Treviso. Fa il suo debutto con i lombardi il 24 febbraio successivo nella vittoria per 2-1 in casa della . Sigla il suo primo gol con la maglia del Mantova e assoluto in carriera il 10 marzo, nella vittoria per 2-1 in casa del .\nSvincolato dal Mantova, nel luglio 2014 torna a Piacenza, ingaggiato dal appena promosso in terza serie. Debutta con i rossoneri il successivo 7 agosto nella sconfitta casalinga per 1-0 contro la valida per la fase a gironi di Coppa Italia Lega Pro. Segna la sua prima rete con i rossoneri il 7 settembre 2014 nella vittoria per 3-0 contro il . Termina la stagione con 35 presenze e 3 in campionato, 2 presenze in Coppa Italia e 2 nei play-out contro il Forl\u00ec nei quali il Pro Piacenza ottiene la salvezza. Confermato anche per la stagione successiva, con l'arrivo di William Viali sulla panchina dei piacentini viene nominato capitano. Termina la stagione con 28 presenze e 2 reti in campionato, 3 presenze e 1 rete in Coppa Italia Lega Pro e 2 presenze nei play-out nei quali il Pro Piacenza ottiene la salvezza.\nDopo un'ulteriore stagione con i rossoneri, nel 2017 torna in forza al Piacenza. Segna il suo primo gol con i biancorossi il 12 agosto nella sconfitta 2-1 sul campo del valida per il terzo turno di Coppa Italia. Nella stagione totalizza 21 presenze ed una rete in campionato, 4 presenze ed una rete nei play-off, nei quali il Piacenza viene eliminato agli ottavi di finale, 2 presenze ed una rete in coppa Italia ed una presenza in Coppa Italia Serie C.\nNell'estate 2018, scaduto il contratto col Piacenza, rimane svincolato, accasandosi, poi, al , neopromosso in Serie C. Fa il suo debutto con i piemontesi il 12 agosto successivo nella partita pareggiata 2-2 contro la valida per la fase a gironi di Coppa Italia serie C. Il 23 dicembre, nella partita casalinga contro l' persa per 1-0, si rompe il legamento crociato anteriore, terminando anzitempo la stagione dopo aver totalizzato 18 presenze in campionato e 3 in coppa Italia serie C.\nA fine stagione per motivi familiari torna in provincia di Piacenza firmando con la , formazione militante nel campionato di serie D. Debutta con i biancazzurri il 22 settembre 2019 nella partita persa 3-1 sul campo del Mantova. Il 20 ottobre, nella partita pareggiata per 1-1 contro il , segna la sua prima rete con la nuova maglia. L'8 dicembre, nella partita vinta per 5-2 contro il , segna la sua prima doppietta in carriera. Alla fine della stagione, terminata anzitempo a causa dello scoppio della pandemia causata dal coronavirus COVID-19 e culminata con la salvezza ottenuta dalla Vigor Carpaneto, totalizza 5 reti in 18 presenze di campionato.\nPer la stagione 2020-2021 si trasferisce alla , militante anch'essa in Serie D. Fa il suo debutto con i lombardi il 4 ottobre 2020 nella sfida casalinga contro il persa per 1-0. Chiude la stagione con i lombardi totalizzando 29 presenze senza reti.\nNel luglio 2021 si trasferisce al , militante anch'esso in Serie D. Fa il suo debutto con i lilla il 19 settembre 2021 nella partita pareggiata per 1-1 sul campo della .\nDal luglio 2021 frequenta il corso da allenatore \"UEFA B\", ottenendo poi l'abilitazione nel successivo mese di novembre.\nNazionale.\nNel 2009 con la nazionale italiana Under 20 partecipa ai Giochi del Mediterraneo, vincendo nell'occasione la medaglia d'argento, e, poi, ai mondiali Under-20 giocati da titolare; \u00e8 fra i tre \"Azzurrini\" espulsi in occasione dei quarti di finale persi contro l'Ungheria.\nStatistiche.\nPresenze e reti nei club.\n\"Statistiche aggiornate al 27 febbraio 2022.\""}
{"id": "2607282", "revid": "246027", "url": "https://it.wikipedia.org/wiki?curid=2607282", "title": "Simone Neri", "text": ""}
{"id": "2607283", "revid": "547034", "url": "https://it.wikipedia.org/wiki?curid=2607283", "title": "Teoria dell'architettura", "text": "La teoria architettonica \u00e8 l'atto di pensare, discutere, o pi\u00f9 importante scrivere di architettura. Teoria architettonica viene insegnato nelle scuole di architettura e praticata dagli architetti pi\u00f9 importanti del mondo. La teoria dell'architettura prende la sua forma dalle lezioni o dal dialogo, dai trattati e dai libri, dai progetti e dai concorsi.\nLa teoria architettonica \u00e8 spesso di origine didattica, ed i teorici tendono a lavorare all'interno delle scuole o in relazione con esse. La teoria architettonica in qualche forma esiste fin dall'antichit\u00e0, e con i mezzi di comunicazione moderni, ha acquisito una ricchezza maggiore. Libri, riviste e periodici vengono pubblicati in quantit\u00e0 senza precedenti. Come risultato, gli stili e movimenti si formano e dissolvono molto pi\u00f9 velocemente rispetto al passato. C'\u00e8 da attendersi che l'uso di internet velocizzi ulteriormente tale processo nel XXI secolo."}
{"id": "2607296", "revid": "838137", "url": "https://it.wikipedia.org/wiki?curid=2607296", "title": "Il falegname di Livonia", "text": "Il falegname di Livonia \u00e8 il titolo di diverse opere ispirate a una commedia in prosa di Alexandre Duval, \"Le Menuisier de Livonie, ou les Illustres voyageurs\":"}
{"id": "2607304", "revid": "1310927", "url": "https://it.wikipedia.org/wiki?curid=2607304", "title": "Stefano Seedorf", "text": "Biografia.\nPossiede il passaporto surinamese.\n\u00c8 cugino dell'ex calciatore Clarence Seedorf.\nCarriera.\nArrivato nelle giovanili dell'Hellas Sport, poi passa in quelle dell'Ajax. In carriera ha vestito le maglie di diverse squadre, nei Paesi Bassi e all'estero: Ajax, NAC Breda, Groningen, (Cipro), Veria (Grecia) e Den Bosch. Dal 2009 al 2011 gioca nell'. Il 22 agosto 2010, in occasione della prima giornata di Lega Pro 1\u00aa Divisione, entra al 50' sostituendo Campinoti e 30 secondi dopo sigla la rete dell'1-2 in Monza-Pergocrema (2-2 il risultato finale). Rimasto svincolato, il 1\u00ba marzo 2012 il centrocampista olandese torna in patria vestendo nuovamente la maglia del NAC Breda.\nIl 9 marzo 2013 firma un contratto con l'Alecrim, squadra militante nel Campeonato Brasileiro S\u00e9rie D, il quarto e ultimo livello del campionato brasiliano di calcio.\nNel 2015 torna all'Ajax, stavolta con la terza squadra."}
{"id": "2607305", "revid": "6340", "url": "https://it.wikipedia.org/wiki?curid=2607305", "title": "Blaskogabyggdh", "text": ""}
{"id": "2607311", "revid": "709565", "url": "https://it.wikipedia.org/wiki?curid=2607311", "title": "Episodi de I maghi di Waverly (terza stagione)", "text": "La terza stagione de \"I maghi di Waverly\" \u00e8 andata in onda negli Stati Uniti su Disney Channel dal 9 ottobre 2009 al 15 ottobre 2010. In Italia viene trasmessa da Disney Channel dal 19 febbraio 2010 al 31 ottobre 2010.\n\"Frankie Stein\".\nTrama.\nJustin non vuole pi\u00f9 che Alex vada nella sua camera senza permesso, allora crea \"Franken-Girl\" che ha il compito di catturare Alex qualora invada ancora il territorio. Alex per\u00f2 riesce a disattivare la sorveglianza. Allora Justin dice a Franken-Girl di diventare amica della sorella. Inizialmente Alex non la sopporta, ma poi trovano il modo di andare d'accordo.\n\"Halloween\".\nTrama.\nI Russo devono allestire il \"Waverly Substation\" in una casa stregata per farla diventare la pi\u00f9 spaventosa del quartiere. Alex va nel mondo magico e prende dei mostri che per\u00f2 non fanno paura a nessuno. Allora la ragazza torna a prendere i mostri pi\u00f9 spaventosi. Gli abitanti del quartiere decidono di chiudere la casa stregata perch\u00e9 \u00e8 eccessivamente spaventosa.\n\"Il cacciatore di mostri\".\nTrama.\nJustin finisce il suo percorso guidato per diventare mago e sceglie come specializzazione di catturare i mostri. Alex, allora, inizia a studiare incantesimi con Harper per impararli ed arrivare al livello di Justin. Max per\u00f2 assieme alla sua coscienza fa un incantesimo che fa apparire dei mostri in citt\u00e0 per far fallire il compito di Justin. \n\"Tre mostri\".\nTrama.\nJustin comincia il suo corso di caccia ai mostri e registra per sbaglio tre mostri a \"Waverly Place\". I mostri sono la famiglia Van Heusen era considerata come mostri. Rendendosi conto del suo errore, Justin cerca di risolvere il problema. Nel frattempo, Max cerca di staccarsi dalla sua coscienza, perch\u00e9 pensa che lui sta cercando di rubare la sua mamma.\n\"Notte nel museo\".\nTrama.\nJustin finisce gli studi da mago indipendente e deve compiere una missione: fermare una mummia nel museo. Alex vuole superare Max negli studi magici perch\u00e9 la sua coscienza lo sta aiutando. Alex cerca di dividerli con l'aiuto di Harper. I genitori lo vengono a sapere e dicono ad Alex che se sono lontani l'uno dall'altro la coscienza sarebbe diventata una persona vera. Juliet segue Justin e vengono intrappolati dalla mummia. La coscienza e Max si riuniscono.\nAlex viene a sapere della situazione di suo fratello e della sua ragazza. Quando arriva, Juliet era gi\u00e0 andata via schiava della mummia, cos\u00ec salva e consola il suo fratello.\n\"La casa delle bambole\".\nTrama.\nAlex vuole usare lo scantinato come studio d'arte, ma allo stesso tempo vuole usarlo anche Justin. Intanto il padre di Harper si trasferisce per lavoro cos\u00ec Harper va a vivere nello scantinato della famiglia Russo. Mentre le due amiche lo svuotano trovano la vecchia casa delle bambole di Alex, cos\u00ec la ragazza pensa di trasferire l\u00ec il suo studio d'arte.I genitori allora decidono di buttare le vecchie cose tra cui la casa dove all'interno Alex, nel frattempo Justin sta cercando di vendere un pezzo da collezione a 400 dollari. Mentre i genitori buttano la casetta la regalano ad una bambina. Alex riuscir\u00e0 a salvarsi dopo che Justin ricompra la casetta a 400 dollari dalla bambina.\n\"Harper la Maratoneta\".\nTrama.\nHarper si sta preparando per la maratona ed Alex per farla vincere usa la magia. Dopo che Jerry scopre il trucco di Alex lo viene a sapere Harper. Oltre a quelle gare Harper scopre che Alex aveva utilizzato la magia quando aveva vinto alcuni premi come la gara di spelling, di judo e di salto della corda facendo poi deprimere Harper. Allora Alex riproduce tutte quelle gare per\u00f2 Harper le perde tutte.\n\"Una coppia... artistica\".\nTrama.\nAlex conosce un ragazzo, Mason, di cui s'innamora. I due hanno una passione che li unisce, l'arte. Per\u00f2 Alex scopre che Mason dipinge solo cani, raffigurandoli come protagonisti di importanti avvenimenti storici. Alex allora con un incantesimo spinge Mason a dipingere solo lei, ma alla fine, stanca delle eccessive attenzioni che il ragazzo le riserva, annulla l'incantesimo.\n\"Maghi contro lupi mannari\".\nTrama.\nAlex sospetta che Mason stia con un'altra ragazza perch\u00e9 ogni volta che si trova con lei quando si fa tardi scappa via senza dare spiegazioni, e per questo, con l'aiuto di Harper, lo bloccano e gli impediscono di scappare. Scoprono cos\u00ec che in realt\u00e0 \u00e8 un lupo mannaro e che con la luna si trasforma. Anche Mason scopre che Alex \u00e8 una maga e questo sembra rafforzare il loro rapporto. Insieme, decidono di aiutare Justin a salvare Juliet dalla mummia. Grazie al fiuto del lupo mannaro, trovano la vampira, segregata in una prigione magica in Transilvania. I Russo e Mason affrontano la mummia e liberano Juliet.\nDopo aver salvato la vampira, Alex scopre che Mason era l'ex fidanzato di Juliet, e che \u00e8 ancora innamorato di lei. Mason cerca di rimediare con Alex. Justin ha uno scontro col lupo mannaro: il mago non voleva che Mason facesse soffrire la sorella. Juliet arriva in difesa di Justin, e si scontra col lupo mannaro. La vampira viene graffiata, e Mason viene morso. Ogni vampiro graffiato da un lupo mannaro, per magia, acquista automicamente gli anni che ha (i vampiri vivono milioni di anni) ed ogni licantropo morso da un vampiro si trasforma in un vero lupo. Per questi motivi, Alex e Mason non possono pi\u00f9 stare insieme, e sono costretti a lasciarsi.\n\"L'incantesimo della positivit\u00e0\".\nTrama.\nAlex vuole portare al ballo della scuola George, leader della band della scuola, ma \u00e8 incapace di attirare la sua attenzione per colpa del suo atteggiamento aspro nei confronti della squadra di basket della scuola. Determinata ad andare al ballo con George, lancia un incantesimo su s\u00e9 stessa per diventare una persona positiva, ma l'ottimismo di Alex risulta essere troppo quando comincia a fare il tifo per la squadra avversaria. Nel frattempo, Justin \u00e8 entrato nella squadra di basket.\n\"Elezioni e punizioni\".\nTrama.\n\u00c8 tempo di eleggere il nuovo presidente scolastico e si candidano Justin e Zeck. Quando per\u00f2 il preside Laritate scopre che il suo ufficio \u00e8 pieno di volantini di Justin si arrabbia e mette Justin in punizione, ma Alex non vuole che Justin si prenda la colpa e si fa mettere in punizione anche lei. L\u00ec conosce Stewie la nuova ragazza che ha la sua stessa reputazione e stringono amicizia. Al momento di eleggere il nuovo presidente Justin viene squalificato per quello che secondo Mr. Laritate aveva fatto, per\u00f2 alla fine Stewie confessa che era stata lei e Justin vince le elezioni. intanto il signor Russo, Max e Harper rimangono bloccati in una giostra.\n\"Quel tipo sembra Shakira\".\nTrama.\nShakira \u00e8 in realt\u00e0 lo zio Kelbo che si trasforma continuamente, ma a causa di un virus magico che ha colpito l'incantesimo della trasformazione ha dei problemi e non riesce pi\u00f9 a controllare quando ha l'aspetto di Shakira e quando \u00e8 se stesso. Grazie all'aiuto di Justin e Alex il virus viene eliminato.\nLezione magica dell'episodio: Se non ti piaci pi\u00f9 come sei, basta cambiarti e un altro sarai+persona o oggetto (trasforma le persone in oggetti o altre persone)\nSpecial Guest Star: Shakira (se stessa)\n\"Mangia con la banda\".\nTrama.\nJustin viene eletto come presidente degli studenti e per prima cosa vuole sostituire Harper, la quale interpretava Shakespeare, con la musica suonata dal vivo. Justin per\u00f2 ingaggia una banda Jazz e ad Alex non piace cos\u00ec alla fine ingaggia un gruppo rock. Per\u00f2 Stewie (l'amica di Alex), che \u00e8 una maga, cambia il suono rock con il suono Jazz perch\u00e9 Justin ed Alex stavano litigando.\n\"La ruota di scorta\".\nTrama.\nAlex scopre che Stewie \u00e8 una maga e che hanno gli stessi interessi e per questo diventano amiche trascorrendo tutto il tempo insieme. Harper si sente la ruota di scorta e crede che Alex la sfrutti solo quando ne ha bisogno. Justin per completare il carro della sfilata della scuola ha bisogno dell'aiuto di Harper e perci\u00f2 usa la magia per trasformarsi in Alex e lavorare con Harper. Quando Harper scopre l'inganno distrugge il carro e finisce in punizione, ma Alex si riappacificher\u00e0 con Harper chiedendo di perdonarla durante la punizione.\n\"La rivoluzione dei maghi\".\nTrama.\nAlex, Justin e Harper trovano il fratello di Stewie per farli riappacificare, ma il fratello racconta un'altra versione della storia, secondo la quale Stewie era scappata dalla competizione di famiglia dopo aver perso e cos\u00ec non era avvenuto il trasferimento. Quando tornano a casa scoprono che in realt\u00e0 Stewie sta organizzando una rivoluzione per distruggere il trasferitore di poteri e cos\u00ec tutti i maghi conserverebbero i poteri. Alex sembra voler unirsi alla rivoluzione e convince anche Max che crede che diventer\u00e0 il re dei maghi, ma quando Stewie \u00e8 pronta per distruggere il trasferitore Alex la immobilizza e trasferisce i suoi poteri al fratello. Solo Harper aveva creduto in Alex, mentre Justin la considerava davvero crudele.\n\"Un salto nel vecchio West\".\nTrama.\nIl signor Laritate viene licenziato dal sovrintendente intento ad ispezionare la sua scuola, che prende il suoi posto come preside. Tuttavia sia Alex, Justin e Max non vengono apprezzati dal nuovo preside e vogliono far ritornare il signor Laritate, che ora \u00e8 impegnato in un lavoro che gli ricorda il vecchio West. Allora Alex decide di andare indietro nel tempo e di trasportare realmente il signor Laritate nel vecchio West per fargli capire quanto fosse brutto e convincerlo a riprendere il vecchio lavoro. Tuttavia sembra comunque apprezzare la situazione e per questo Alex fa comparire un cattivo nei panni del sovrintendente. Il signor Laritate riesce a sconfiggerlo e trova il coraggio per cacciarlo e ritornare alla scuola.\n\"Alex \u00e8 amica del preside\".\nTrama.\nAlex viene a sapere dal signor Laritate che ricever\u00e0 da Justin il premio come migliore cittadina della scuola per tutte le buone azioni che aveva compiuto incoscientemente. Justin, per\u00f2, non ci crede e le fa l'incantesimo della verit\u00e0 ad Alex ed \u00e8 in questo modo costretto a premiarla, ma durante la premiazione Alex incomincia a dire la verit\u00e0 su tutti che in questo modo la evitano. Il signor Laritate finisce per diventare il suo migliore amico e per fare in modo che tutti si dimenticassero dell'accaduto balla davanti a tutti gli studenti salvando, cos\u00ec, Alex.\n\"Quell'insetto di pap\u00e0\".\nTrama.\nDopo essere stato punto da un insetto magico, Jerry si trasforma in un insetto gigante a causa di Alex, che ha lasciato il portale magico aperto. Nel frattempo Justin stava per organizzare un congresso con i membri del linguaggio alieno alla Waverly Substation per ricevere il suo sognato premio. Dopo che il padre divent\u00f2 un insetto, il fratello maggiore fu costretto a rimandare il suo appuntamento, ma Alex riusc\u00ec a sistemare le cose e permettere, dunque, che Justin ricevesse il premio.\n\"La fidanzata segreta di Max\".\nTrama.\nMax ha una fidanzata, ma non vuole presentarla ai suoi genitori pensando che siano patetici e buffi. Allora quando la ragazza vuole conoscerli, Alex e Justin lo aiutano prendendo una formula magica per diventare quarantenni, fingendosi i genitori di Max; che nel frattempo ha cambiato il suo nome in Tom e la sua identit\u00e0. Ma quando i veri genitori rientrano alla Waverly Substation notano la ragazza con i tre fratelli ed i genitori vogliono che lui dica alla sua fidanzata tutta la verit\u00e0. Con questo finisce che Max rivela di essere un mago e per dimostrarlo ha portato la ragazza sul tappeto volante. Per fare in modo che ella non racconti a tutti che la famiglia Russo \u00e8 composta da maghi, Justin ricrea l'atmosfera prendendo il tappeto riponendolo sopra vari meccanismi, ricrea la scena di New York dall'alto ed anche la cacca di uccello. Alla fine la ragazza lascia Max pensando che sia un bugiardo.\n\"Una scintilla di troppo\".\nTrama.\nAlex per far avvicinare Harper e Zeke convince Justin a partecipare alla competizione scientifica da solo e Harper a chiedere a Zeke di partecipare con lei. Quando, per\u00f2, si rende conto che il loro non \u00e8 il tipo di rapporto che lei vorrebbe per Harper fa l'incantesimo del fuoco per incrementare la passione tra di loro, ma in seguito a questo ogni volta che si toccano emanano fulmini. Grazie a Justin la situazione viene risolta da Alex che abbracciandoli annulla le loro cariche positive. Si rende poi conto che lo aveva fatto soltanto per ricordarsi dei suoi amori passati.\n\"Il clone di Justin\".\nTrama.\nAlex, come regalo per Justin in occasione del suo diploma, decide di confessargli che quattro anni prima aveva creato un suo clone e lo aveva fatto andare al college, ed in questo modo ora Justin avrebbe gi\u00e0 frequentato i suoi studi universitari. Tuttavia il clone risulta essere una versione molto meno diligente e rispettosa delle regole rispetto a Justin e quando Alex riunisce i due cervelli, il clone prende il sopravvento. Alex, cercando di eliminarlo definitivamente, riduce il cervello di Justin, impedendogli di fare il discorso per il suo diploma. Alla fine tutto si sistemer\u00e0 e Justin potr\u00e0 frequentare il college come desiderava.\n\"Il capitano Jim Bob Sherwood\".\nTrama.\nJustin \u00e8 il vincitore di un concorso per diventare il nuovo editore del fumetto del capitano Jim Bob Sherwood, ma anche Alex ha vinto dopo aver partecipato per far arrabbiare Justin. I due hanno idee diverse e finiscono per far uscire dal fumetto il capitano che, per\u00f2, scappa per eliminare il crimine da New York City. Per farlo tornare Alex e Justin travestono Harper dalla compagna del capitano che subito accorre per salvarla. Alla fine Justin ed Alex trovano un punto di accordo \u00e8 il loro numero riceve una grande recensione.\n\"Come ti rovino l'audizione\".\nTrama.\nPer i Russo \u00e8 venuto il momento della foto di famiglia alla quale parteciper\u00e0 anche Harper. Ma all'improvviso arrivano i gentitori di Harper che vogliono la loro figlia nell'audizione per partecipare a dei variet\u00e0 nei treni della \"Mare Nero\" della Romania (essi sono infatti cabarettisti). Alla ragazza non piace l'idea ma Alex, trovando divertenti i Finkle, propone di scambiarsi con lei. In seguito scoprir\u00e0 che i Finkle sono molto seri nel loro lavoro. Intanto, Justin arriva all'audizione con l'intento di far ricredere i Finkle sul suo carattere. Essi, infatti, prima avevano detto alla figlia di uscire con Justin perch\u00e9 noioso e serio e non con Zeke perch\u00e9 sciocco e buffo. Cos\u00ec Justin fa l'incantesimo dell'eccesso al pranzo: \"Battute a nastro del sarcasmo, sar\u00f2 un campione d'entusiasmo\". Trasformatosi in un comico da farsa, ruba la scena ai Finkle. Intanto, Jerry, Harper e Max arrivano anch'essi sul posto perch\u00e9 credevano che ad Alex quella vita piacesse e, presi dalla fame, mangiano anch'essi un po' di pranzo. Alla fine l'audizione la vincono loro ma i Finkle vengono chiamati a fare l'audizione per lo spettacolo, sempre in Romania, \"Aioung Stauli No Aio\". Subito dopo arriva Zeke vestito di tutto punto e prova l'amore per Harper con il tip-tap. Nella scena finale, i Finkle vanno via ma n\u00e9 con Harper e n\u00e9 con Alex. Quest'ultima continua a fare la spiritosa con la console degli effetti sonori che i Finkle avevano usato per riprodurre il loro jingle e ora lasciata ai Russo fino al loro ritorno.\n\"Il mondo allo specchio\".\nTrama.\nHarper raccoglie abbastanza denaro per un viaggio in Europa ed Alex, partita anche lei, compra un distributore di \"Cibo Spazzatura\" con i fondi della Substation. Theresa per\u00f2 non \u00e8 d'accordo con lei e cos\u00ec hanno un litigio.\nAlex scappando nel covo trova uno specchio magico ed attraversandolo si ritrova in un mondo parallelo dove tutto ruota intorno a lei. Dapprima \u00e8 entusiasta di avere sempre ragione; quando Theresa, Justin e Harper si accorgono che \u00e8 nello specchio cercano di farla ritornare ma Alex ordina ad Harper dello Specchio di fermarli e quest'ultima rompe lo specchio. Alla fine lo specchio viene ricomposto ed Alex, rendendosi conto che non sempre ha ragione, torna nel mondo reale rappacificandosi con Theresa.\n\"Lo zio Ernesto\".\nTrama.\n\u00c8 arrivato il compleanno di Theresa cos\u00ec, i tre fratelli, decidono che il pi\u00f9 grande regalo da poterle fare \u00e8 una \"riunione di famiglia\" promettendo, per\u00f2, di non usare mai la magia durante tutta la giornata per poter permettere al fratello di Theresa, Ernesto, di partecipare come ospite alla cena di compleanno. Tuttavia, Alex viene a conoscenza di uno scaffale pieno di regali fatti dallo zio Kelbo dei quali lei non ne era a conoscenza e, vinta dalla tentazione, apre il regalo in cui \u00e8 contenuta una gallina capace di predire il futuro. Max, per\u00f2, spaventa la gallina che inizia a produrre magicamente cibi da colazione. I tre cercano di tenere sotto controllo la gallina, ma la situazione degenera quando Alex apre il pacco della festa e la stanza si riempie magicamente di persone che ballano. Alla fine Alex riesce a farsi perdonare dalla madre distruggendo l'uovo magico sul quale vi era il nome del vincitore della competizione magica e lo zio non scopre il loro segreto.\n\"Voltare pagina\".\nTrama.\nJustin non accetta di uscire con nessuna ragazza poich\u00e9 \u00e8 ancora preso dal ricordo di Juliet. Alex e Harper, per aiutarlo, decidono di trasformare Harper in Juliet e far credere cos\u00ec a Justin che lei \u00e8 tornata e che non vuole che stiano insieme, ma entrambi frequentino altre persone. Tuttavia Justin scopre l'inganno e Harper gli racconta tutta la verit\u00e0. Cos\u00ec si convince e decide di uscire con la ragazza che glielo aveva chiesto. L'episodio si conclude con una scena che mostra Justin e la sua nuova ragazza abbracciati, mentre la vera Juliet dall'aspetto da vecchia li guarda sorridendo.\n\"Alex salva Mason\".\nTrama.\nAlex vede in Tv Mason trasformato in un lupo e fingendosi rappresentante di un museo si reca presso la casa di campagna dove si trova. I tre fratelli, per\u00f2, scoprono che in realt\u00e0 era una trappola per attirare dei maghi da parte di malvagi maghi di campagna che tengono prigioniero Mason e grazie a degli strumenti magici lo possono trasformare in lupo o in umano a loro piacimento. Per poter riavere Mason Alex \u00e8 costretta a portare i maghi nel loro rifugio, ma riesce a rinchiuderli nel mondo magico.\nTuttavia Mason non torna del tutto umano ed a causa di alcuni comportamenti di Alex, che \u00e8 a disagio nel farsi vedere con lui, si allontaneranno. Ma grazie ad Harper, Alex capisce che l'aspetto non conta, e decide di portare il fidanzato ad una festa organizzata da Zeke, ormai fidanzato di Harper. Nel frattempo Justin ha trovato lo strumento mancante e cos\u00ec Mason \u00e8 tornato ad essere completamente umano.\n\"Il segreto svelato\".\nTrama.\nSubito dopo che Mason e Zeke escono dalla Substation, il locale viene sequestrato dal governo degli Stati Uniti che, avendo osservato la famiglia per mesi, \u00e8 arrivato ad ipotizzare che siano dei maghi. Una volta rinchiusi i componenti in un rifugio in mezzo al deserto, gli agenti li separano e cercano di farli confessare di essere dei veri maghi. Solo Justin, al quale viene fatto credere che la terra sta per essere attaccata dagli alieni e che il suo aiuto sarebbe indispensabile, confessa di essere un mago e rivela anche che l'accesso al mondo dei maghi si trova nel loro rifugio al ristorante. Solo in un secondo tempo il ragazzo comprende di essere caduto in una trappola. Nel frattempo per\u00f2 le autorit\u00e0, entrate nel mondo dei maghi, hanno catturato le principali figure magiche, tra cui il preside. La famiglia riesce ad uscire dalla cella, e grazie all'aiuto del preside che permette ad Alex di fare un incantesimo con il quale duplica la sua famiglia, ad evadere supportati dallo scienziato 1. I membri della famiglia si allontanano dal deserto."}
{"id": "2607321", "revid": "21880", "url": "https://it.wikipedia.org/wiki?curid=2607321", "title": "Ecdyonuridae", "text": ""}
{"id": "2607328", "revid": "1498232", "url": "https://it.wikipedia.org/wiki?curid=2607328", "title": "Svezia al Junior Eurovision Song Contest", "text": "La Svezia ha partecipato 11 volte sin dal suo debutto nel 2003. Si sono succedute due diverse reti che hanno curato le varie partecipazioni. Le prime tre hanno visto la SVT (2003-2005) occuparsi delle scelte per la selezione della canzone, prima del ritiro realizzato assieme agli altri paesi dell'area scandinava (con i quali si organizza il Melodi Grand Prix Junior, riservato ai bambini di Norvegia, Danimarca, Finlandia e per l'appunto, Svezia). Nel 2006, 2007 e 2009 il canale privato TV4 \u00e8 divenuto responsabile per la scelta del brano, fino a quando, nel 2010, SVT ha ripreso a curare la partecipazione svedese. Nel 2015 la Svezia si ritira nuovamente.\nSelezione nazionale.\nDal 2003 al 2005 e dal 2010 fino ad oggi, la scelta della canzone \u00e8 stata affidata al Lilla Melodifestivalen, programma simile al Melodifestivalen, selezione svedese per l'Eurovision Song Contest.\nI cambiamenti di TV4.\nCon il compito di organizzare la delegazione svedese per lo JESC, TV4 ha modificato i criteri di scelta ed ha organizzato una sua competizione per decidere il brano che serva a rappresentare la Svezia, mentre al contempo, il Lilla Melodifestivalen ha continuato ad esistere, per selezionare la canzone che sar\u00e0 mandata al MPG Nordic.\nCon il cambio di rete la Svezia ottiene anche il migliore risultato di sempre nella manifestazione, ottenendo il terzo posto con Molly Sand\u00e9n e la sua \"Det finaste n\u00e5gon kan f\u00e5\".\nDopo un anno di assenza nel 2008, la rete ha confermato la sua presenza per l'edizione del 2009.\nIl ritorno di SVT.\nNel 2010 TV4 decise di ritirarsi dal concorso: cos\u00ec SVT decise di ritornare a curare la partecipazione svedese, ripristinando il Lilla Melodifestivalen come selezione. Nel 2015 SVT decide nuovamente di ritirarsi.\nStoria delle votazioni.\nAl 2014, le votazioni della Svezia sono state le seguenti: \nPunti dati\nPunti ricevuti"}
{"id": "2607332", "revid": "179980", "url": "https://it.wikipedia.org/wiki?curid=2607332", "title": "\u00c9der Lu\u00eds de Oliveira", "text": ""}
{"id": "2607333", "revid": "16758", "url": "https://it.wikipedia.org/wiki?curid=2607333", "title": "Continental Cup 2009-2010 (hockey su ghiaccio)", "text": ""}
{"id": "2607336", "revid": "1573940", "url": "https://it.wikipedia.org/wiki?curid=2607336", "title": "Chiesa di San Michele (Siddi)", "text": "La chiesa di San Michele Arcangelo \u00e8 un piccolo luogo di culto cattolico, in stile romanico, situato a Siddi, in localit\u00e0 \"Santu Miali\".\nStoria e descrizione.\nL'erezione della chiesa di San Michele, che si ipotizza fosse l'antica parrocchiale di Siddi, si fa risalire alla seconda met\u00e0 del XIII secolo. L'edificio presenta alcune analogie con la chiesa di San Pantaleo a Dolianova e la chiesa di San Pietro a Villamar.\nLa facciata, a salienti, risente nella parte superiore del rifacimento del tetto della chiesa, operato in epoca imprecisata; della teoria di archetti pensili, che probabilmente in origine correvano lungo i terminali, ne \u00e8 stato riutilizzato solo uno. Nel prospetto si aprono due portali architravati, con arco di scarico a tutto sesto sopraccigliato; il portale a sinistra presenta sull'architrave un fregio scolpito, costituito da quattro riquadri, suddivisi da bande verticali con decorazione a rombi intrecciati. Entro i riquadri si collocano misteriose figure antropomorfe, di cui si \u00e8 ipotizzata l'identificazione; per quanto riguarda la prima figura a sinistra, che appare a testa in gi\u00f9, potrebbe raffigurare Lucifero, l'angelo caduto, le due successive sono state identificate rispettivamente con l'arcangelo Michele e Dio Padre, mentre la due figure in coppia dell'ultimo riquadro potrebbero rappresentare Adamo ed Eva.\nL'interno del tempio, a pianta rettangolare, si presenta a due navate, suddivise da arcate a tutto sesto sostenute da pilastri ottagonali. La navata maggiore (meridionale) si conclude nell'abside semicircolare, rivolta a nordest, al centro della quale si apre una monofora strombata. I due simulacri lignei custoditi nella chiesa, entrambi raffiguranti san Michele, risalgono, il pi\u00f9 grande al XVII secolo, l'altro al XVIII secolo."}
{"id": "2607342", "revid": "161374", "url": "https://it.wikipedia.org/wiki?curid=2607342", "title": "Parco Regionale dei Cento Laghi", "text": ""}
{"id": "2607343", "revid": "775504", "url": "https://it.wikipedia.org/wiki?curid=2607343", "title": "TVE HD", "text": "TVE HD \u00e8 stato un canale televisivo in alta definizione edito da RTVE. Ha cominciato le trasmissioni in prove sul multiplex 32 a Valladolid, ma ha aumentato la copertura a fino raggiungere tutto il territorio spagnolo il 3 aprile 2010, data dello spegnimento analogico.\nStoria.\nTVE HD ha trasmesso in via sperimentale durante le Olimpiadi di Pechino, e solo per gli abbonati a Digital+.\nDopo le Olimpiadi, TVE HD sospese le trasmissioni, le quali saranno riprese un anno dopo a partire all'area urbana di Valladolid. La copertura sar\u00e0 completa dopo lo spegnimento dell'analogico previsto per fine marzo 2010.\nHa chiuso i battenti il 31 dicembre 2013, sostituito dalla versione HD di La 1.\nPalinsesto.\nIl palinsesto di TVE HD \u00e8 costituito da film, film di animazione, fiction come Cu\u00e9ntame c\u00f3mo pas\u00f3, \u00c1guila roja e l'archivio documentario in alta definizione di Televisi\u00f3n Espa\u00f1ola, ad esempio documentari e classici di TVE, come Al filo de lo imposible. Poi, si inizieranno le emissioni in simulcast con altri canali di TVE."}
{"id": "2607353", "revid": "339392", "url": "https://it.wikipedia.org/wiki?curid=2607353", "title": "Aeroporto Internazionale Al Maktoum", "text": ""}
{"id": "2607354", "revid": "1169970", "url": "https://it.wikipedia.org/wiki?curid=2607354", "title": "Calendario romano generale", "text": "Il calendario romano generale \u00e8 il calendario liturgico ufficiale usato, nell'ambito della Chiesa latina della Chiesa cattolica, per disciplinare le ricorrenze e le celebrazioni dell'anno liturgico del rito romano ovunque tale rito sia diffuso. Si danno anche calendari particolari, basati su di esso, destinati a chiese particolari e a famiglie religiose.\nSiccome il rito romano \u00e8 il pi\u00f9 diffuso rito cristiano a livello planetario, ne consegue che il calendario romano generale, con i suoi adattamenti nelle forma di calendari particolari, sia il calendario liturgico cristiano pi\u00f9 diffuso.\nCome per gli altri calendari liturgici, anche il calendario romano disciplina le due calendarizzazioni che si sovrappongono in ogni anno liturgico, ossia il temporale ed il santorale.\nOrganizzazione del temporale e del santorale.\nPu\u00f2 succedere che il temporale e il santorale indichino per un giorno di un determinato anno due o pi\u00f9 celebrazioni. Mentre nulla proibisce che alla stessa data siano assegnate permanentemente distinte celebrazioni del rango di memoria facoltativa, ci\u00f2 non \u00e8 possibile per celebrazioni di rango superiore. Per tali celebrazioni, quella di rango inferiore secondo l'ordine di precedenza della Tabella dei giorni liturgici cede il posto all'altra e viene o omessa o (soltanto nel caso di una solennit\u00e0) trasferita ad altro giorno.\nUna solennit\u00e0 che cade in una domenica dell'Avvento, della Quaresima o del Tempo pasquale viene trasferita al luned\u00ec successivo, eccetto quando cade nella domenica delle palme o nella domenica di Pasqua. Le solennit\u00e0 di san Giuseppe e dell'Annunciazione, come pure le solennit\u00e0 a livello locale, se cadono nella settimana santa o nell'ottava di Pasqua, vengono trasferite al primo giorno libero successivo alla II domenica di Pasqua.\nLe domeniche del tempo ordinario e del periodo natalizio cedono solo alle solennit\u00e0 e alle feste del Signore, mentre quelle di Avvento, di Quaresima e di Pasqua hanno la precedenza su tutte le solennit\u00e0 e tutte le feste. In linea di principio \u00e8 esclusa l'assegnazione di una domenica come data perpetua di un'altra celebrazione, con eccezione delle feste della Santa Famiglia e del battesimo del Signore, e delle solennit\u00e0 di Cristo Re e della Santissima Trinit\u00e0. Inoltre, dove non sono feste di precetto, sono assegnate a delle domeniche l'Epifania, l'Ascensione di Ges\u00f9 e il Corpus Domini.\nNon si danno conflittuali coincidenze di data fra il temporale generale e un temporale particolare n\u00e9 fra il santorale generale e uno particolare, perch\u00e9 i calendari particolari sono creati in armonia con quello generale.\nAttuale calendario romano generale.\nL'attuale calendario romano generale, riportato di seguito, corrisponde a quello che si trova nelle pagine 105-116 della terza edizione del \"Missale Romanum\" (del 2002), con l'aggiunta delle modifiche successive, e cio\u00e8:\nIn tutti i sabati del tempo ordinario si pu\u00f2 celebrare la memoria facoltativa di Santa Maria in sabato, a meno che non coincida con giorni di maggiore importanza.\nDove non \u00e8 indicato il rango della celebrazione, si tratta di memorie facoltative.\nGennaio.\n\"Domenica dopo l'Epifania:\" Battesimo del Signore - Festa\nMaggio.\n\"Luned\u00ec dopo Pentecoste:\" Maria Madre della Chiesa - Memoria\n\"Prima domenica dopo Pentecoste:\" Santissima Trinit\u00e0 - Solennit\u00e0\n\"Gioved\u00ec dopo la Santissima Trinit\u00e0:\" Santissimo Corpo e Sangue di Cristo - Solennit\u00e0\nGiugno.\n\"Venerd\u00ec dopo la seconda domenica dopo Pentecoste:\" Sacratissimo Cuore di Ges\u00f9 \u2013 Solennit\u00e0\n\"Sabato dopo la seconda domenica dopo Pentecoste:\" Cuore Immacolato di Maria \u2013 Memoria\nNovembre.\n\"Ultima domenica del Tempo Ordinario:\" Nostro Signore Ges\u00f9 Cristo Re dell'universo - Solennit\u00e0\nDicembre.\n\"Domenica fra l'Ottava di Natale oppure, se non c'\u00e8 nessuna domenica, il 30 dicembre:\" Santa Famiglia di Ges\u00f9, Maria e Giuseppe - Festa\nCalendari particolari di rito romano.\nSecondo le \"Norme Generali per l'ordinamento dell'Anno Liturgico e del Calendario\", nel calendario generale \u00e8 iscritto tutto il ciclo delle celebrazioni sia relative al mistero della salvezza nel Proprio del tempo (il Temporale), sia di quei santi proposti per essere celebrati dappertutto a motivo del loro significato universale, sia di altri che dimostrano l'universalit\u00e0 e la continuit\u00e0 della santit\u00e0 nel popolo di Dio.\nIl calendario romano \"generale\" si distingue dai calendari \"particolari\" che contengono, inserite organicamente in quello generale, le celebrazioni in rito romano proprie delle singole Chiese o famiglie religiose.\n\"Per quanto sia opportuno che ciascuna diocesi abbia il suo calendario e il suo Proprio degli Uffici e delle Messe, nulla vieta che vi siano calendari Propri comuni a un'intera provincia o regione, o anche a una nazione o a un territorio pi\u00f9 vasto, preparati in collaborazione tra tutti coloro cui tali calendari e Propri sono destinati.\"\nNei calendari particolari si aggiungono:\nCalendari particolari in lingua italiana.\nItalia.\nIn Italia, senza contare le numerose variazioni delle singole diocesi e localit\u00e0, sono sette le differenze fra il calendario romano generale e quello particolare della Nazione intera. Di queste, cinque valgono non solo per l'Italia ma anche per tutta l'Europa, in quanto feste dei santi patroni dell'intero continente:\nSono tre le differenze che riguardano specificamente tutta l'Italia:\nRispetto al calendario romano generale, le variazioni del calendario particolare italiano sono meno numerose di quelle di altri calendari nazionali. D'altra parte, i santi italiani (tra cui quelli romani), che sono gi\u00e0 inclusi nel calendario romano generale, sono molto pi\u00f9 numerosi di quelli di altre nazioni.\nSvizzera.\nOltre alle feste dei patroni d'Europa, gi\u00e0 citate qui sopra, si aggiunge la celebrazione del patrono della Svizzera:"}
{"id": "2607355", "revid": "16758", "url": "https://it.wikipedia.org/wiki?curid=2607355", "title": "FC Barcelona HG", "text": ""}
{"id": "2607356", "revid": "120951010", "url": "https://it.wikipedia.org/wiki?curid=2607356", "title": "David Crane", "text": "Biografia e carriera.\nDavid Crane ha iniziato la sua carriera di attore alla Brandeis University con Marta Kauffman. Sono stati una squadra per pi\u00f9 di 20 anni. Ha iniziato a lavorare in teatro a New York. Lui e Marta hanno collaborato e lavorato con Michael Skloff (compositore) e prodotto numerosi musical. Uno di questi era una versione teatrale del film \"Arthur\".\nCon la Kauffman ha scritto il libro e il testo per il musical \"Personals\", che ha ricevuto un Outer Critics Award e una nomination al Drama Desk. Sono stati co-produttori esecutivi di \"Dream On\" per molti anni. Questa serie ha ottenuto una nomination agli Emmy come miglior serie comica nel 1993 e ha vinto un Cable Ace Award nel 1992.\nHanno creato la commedia \"The Powers That Be\" con John Forsythe, David Hyde Pierce e altri. Hanno inoltre creato e sono stati produttori esecutivi di \"Family Album\", \"L'atelier di Veronica\" e sono stati i produttori esecutivi di \"Jesse\". Sono diventati ancora pi\u00f9 famosi grazie a \"Friends\" che \u00e8 durato per 10 stagioni (1994-2004).\nDavid vive con suo marito Jeffrey Klarik. Insieme hanno creato \"The Class - Amici per sempre\" e la serie \"Episodes\"."}
{"id": "2607359", "revid": "125657086", "url": "https://it.wikipedia.org/wiki?curid=2607359", "title": "Palazzo Vidoni Caffarelli", "text": "Palazzo Vidoni Caffarelli \u00e8 un edificio di Roma, posto tra Via del Sudario, Piazza Vidoni e Corso Vittorio Emanuele II.\nRappresenta uno dei pi\u00f9 antichi palazzi rinascimentali e in particolare uno dei pochi ancora esistente, seppure molto modificato ed ampliato, tra quelli costruiti nei primi decenni del XVI secolo, al tempo di Bramante e Raffaello, secondo il prototipo dell'oggi scomparso Palazzo Caprini.\nStoria.\nNonostante sia stato attribuito per molto tempo, esclusivamente a Raffaello, probabilmente prese parte al progetto un suo fedele allievo, Lorenzo Lotti detto il \"Lorenzetto\".\nFu costruito tra il 1515 ed il 1536 per Bernardino Caffarelli inglobando edifici preesistenti appartenenti a una vasta propriet\u00e0 della famiglia nel rione Sant'Eustachio.\nLa facciata dell'edificio originario corrisponde oggi a una porzione di quella su via del Sudario.\nLa sopraelevazione dell'ultimo piano e i vasti ampliamenti dell'edificio appartengono infatti a fasi di costruzione pi\u00f9 tarde.\nNel XVIII secolo, l'edificio dopo vari passaggi arriv\u00f2 in propriet\u00e0 al cardinale Vidoni (dal quale l'attuale nome) che lo ingrand\u00ec; pervenne in seguito alla famiglia Giustiniani Bandini, cui risale l'ultimo ampliamento nel 1886 a seguito dell'apertura di Corso Vittorio Emanuele II, sul quale si apre oggi la facciata principale con un impaginato architettonico che imita, con una facciata scandita da paraste, quello della porzione cinquecentesca.\nNel XX secolo fu sede dell'ambasciata di Germania e poi Palazzo del Littorio. Oggi l'edificio \u00e8 sede del Dipartimento della funzione pubblica.\nPatto di Palazzo Vidoni.\nIl 2 ottobre 1925, agli albori della dittatura, fu firmato a palazzo Vidoni uno storico accordo tra Confindustria e Confederazione delle corporazioni fasciste che di fatto elimin\u00f2 il sindacato libero.\nCaratteri stilistici.\nL'edificio originario rispecchia un modello e uno stile riferibile non solo a Raffaello ma soprattutto a Bramante e in particolare allo scomparso Palazzo Caprini, residenza di Raffaello. La facciata presentava sette campate con il piano terreno trattato come un basamento bugnato a fasce orizzontali in tufo di colore scuro. Il piano nobile era invece scandito da coppie di semicolonne doriche con soprastante trabeazione, nella quale si rinuncia per\u00f2 al conseguente fregio con metope, reso difficoltoso dal raddoppio delle semicolonne, rendendo evidente l'intervento di un progettista meno dotato e personale di Raffaello.\nPatrimonio artistico.\nIl palazzo conserva, nella sala \"Carlo V\", importanti affreschi cinquecenteschi, raffiguranti momenti della vita dell'imperatore, dei quali non si conosce l'autore e forse da riferire alla scuola di Perin del Vaga, allievo di Raffaello. Altri affreschi settecenteschi, un tempo attribuiti a Mengs sono stati di recente attribuiti ad artisti romani del XVIII secolo (Nicola Lapiccola, Bernardino Nocchi, Tommaso Conca, Ludovico Mazzanti).\nAll'interno, nel cortile sono conservate alcune statue romane e una fontana ricavata da un sarcofago del periodo classico."}
{"id": "2607360", "revid": "31886", "url": "https://it.wikipedia.org/wiki?curid=2607360", "title": "Campionati del mondo di ciclismo su strada 2007 - Gara in linea maschile Under-23", "text": "La Gara in linea maschile Under-23 dei Campionati del mondo di ciclismo su strada 2007 fu corsa il 29 settembre 2007 nel territorio circostante Stoccarda, in Germania, e affront\u00f2 un percorso totale di 171,9\u00a0km. Fu vinta dallo slovacco Peter Velits, che concluse il circuito in 4h21'22\".\nPercorso.\nIl circuito della prova su strada era lungo 19,1\u00a0km. Dopo la partenza sull'Am Kochenhof, il percorso conduceva sull'Am Kr\u00e4herwald (L1187) prima di un breve anello di 600 metri lungo la Lenzhalde e la Herdweg e caratterizzato dalle massime pendenze, al 13%. Rientrati sull'Am Kr\u00e4herwald si proseguiva verso sud prima di entrare sulla Botnanger Stra\u00dfe per percorrere un altro anello. Si andava lungo la Herderstra\u00dfe e la Rotenwaldstra\u00dfe (L1015), salendo, con pendenze massime dell'8%, fino al Birkenkopf, il punto pi\u00f9 alto di tutto il circuito, 450 m s.l.m.; quindi si scendeva \u2013 andando verso nord \u2013 lungo la Gei\u00dfeichstra\u00dfe (continuazione dell'Am Kr\u00e4herwald, ma percorsa in senso inverso). Si giungeva nel distretto di Botnang, di nuovo sulla Botnanger Stra\u00dfe, e, correndo lungo il corso del fiume Feuerbach, si percorrevano la Beethovenstra\u00dfe, la Regerstra\u00dfe, la Furtw\u00e4nglerstra\u00dfe e la rettilinea Feuerbacher-Tal-Stra\u00dfe (K9501) risalendo sempre verso nord. Giunti sulla Stuttgarter Stra\u00dfe, una salita di 80 metri di dislivello lungo la Tunnelstra\u00dfe, la Siemensstra\u00dfe, la Maybachstra\u00dfe e la Stresemannstra\u00dfe (verso sud) riportava gli atleti alla zona del polo fieristico e al traguardo. Nella gara maschile Under-23 andavano completati nove giri (171,9\u00a0km)."}
{"id": "2607362", "revid": "124897470", "url": "https://it.wikipedia.org/wiki?curid=2607362", "title": "Lauren Conrad", "text": "Biografia.\nLauren Conrad nasce a Laguna Beach, California, da Jim e Kathy Conrad. Ha una sorella Breanna (anche lei famosa per aver partecipato alla terza stagione del reality \"Laguna Beach\") e un fratello Brandon. \nNel 2004 si diploma e decide di frequentare l\"'Academy of Art University\" di San Francisco per poi trasferirsi a Los Angeles per frequentare il \"Fashion Institute of Design &amp; Merchandising\" (FIDM). \u00c8 sposata dal 2014 con William Tell, da cui ha avuto due figli.\nCarriera televisiva.\nReality show.\n2004-2005: \"Laguna Beach\".\nNel 2004, durante l'ultimo anno di liceo, diventa una dei protagonisti del reality di MTV \"Laguna Beach\". Il reality segue la vita di adolescenti californiani alle prese con la scuola, le relazioni amorose e le amicizie. La Conrad \u00e8 il narratore e la protagonista, insieme a Stephen Colletti, Kristin Cavallari, Lo Bosworth ed altri, della prima stagione. Durante la seconda stagione torna a Laguna Beach dopo aver trascorso un semestre alla Academy of Arts University di San Francisco e in seguito si trasferisce a Los Angeles insieme alla compagna di college Heidi Montag. Nella versione italiana \u00e8 doppiata da Paola Della Pasqua.\n2006-2009: \"The Hills\".\nNel 2006 diventa la protagonista del reality di MTV \"The Hills\", che documenta il suo trasferimento a Los Angeles e la sua vita personale. Oltre alla Conrad lo spettacolo segue anche le vite delle sue amiche Whitney Port, Heidi Montag, Audrina Patridge, Lo Bosworth e Stephanie Pratt. Durante la serie, oltre a studiare presso l'istituto di moda FIDM, la Conrad lavora come stagista a \"Teen Vouge\" e successivamente a \"People's Revolution\". Nel 2009, Lauren Conrad lascia la serie dopo cinque stagioni. Il programma continua senza di lei, per un'altra stagione, con protagonista Kristin Cavallari e nel 2010 chiude definitivamente. Per il suo ruolo in \"The Hills\" vince per quattro anni consecutivi il Teen Choice Awards nella categoria \"Choice Female Reality TV\". Anche in questa versione italiana \u00e8 doppiata da Paola Della Pasqua.\n2010-2011: progetto di una nuova serie.\nIl 27 settembre 2010 l'emittente televisiva MTV annuncia ufficialmente la lavorazione di un nuovo reality con protagonista Lauren Conrad. Quest'ultima, in un'intervista rilasciata lo stesso mese nel programma radiofonico \"On Air with Ryan Seacrest\", ha dichiarato che la serie sar\u00e0 differente da \"The Hills\", in quanto sar\u00e0 incentrata solo sulla sua vita professionale e non tratter\u00e0 della sua vita privata. Nel 2011 un portavoce di MTV annuncia l'annullamento del progetto sulla nuova serie, che quindi non viene mai realizzata.\nProgrammi e serie televisive.\nNel 2008 appare in un cameo nel telefilm di ABC Family \"Greek - La confraternita\". Nel 2009, appare in versione cartone animato, nella serie televisiva \"I Griffin\" come fidanzata di uno dei personaggi e partecipa come giudice speciale ad un episodio della tredicesima stagione del reality show \"America's Next Top Model\". Nel 2012 partecipa ad un episodio del programma satirico \"Punk'd\".\nCinema.\nNel 2007 appare nella versione satirica di se stessa nel film di Jason Friedberg e Aaron Seltzer \"Epic Movie\".\nCarriera nella moda.\nLauren Conrad inizia a lavorare nel mondo della moda nel 2006 quando durante le riprese di \"The Hills\" viene assunta come stagista presso \"Teen Vogue\". Successivamente lavora come PR per \"People's Revolution\". Nel 2008 debutta come stilista nell'ambito della \"Mercedes Benz LA Fashion Week\" dove presenta la sua collezione, la \"Lauren Conrad Collection\". Nell'autunno 2009 lancia la seconda linea di abbigliamento \"LC by Lauren Conrad\" che viene distribuita presso tutti i negozi Kohl degli Stati Uniti. Nel 2011 lavora alla sua terza linea di abbigliamento, la \"Paper Crown\". Inoltre, sempre nello stesso anno, realizza un blog dedicato a consigli sulla bellezza e lancia la sua prima linea di cosmetici e prodotti per la bellezza, entrambi con il nome \"The Beauty Department\". Nel 2012 realizza la sua prima linea di borse ed accessori ecologici chiamata \"xo(eco)\".\nLibri.\nNel giugno 2009, pubblica il suo primo romanzo, \"L.A. Candy\", ispirato alla sua vita personale, in quanto racconta di una ragazza che si trasferisce a Los Angeles e diventa una star dei reality show. Il libro, che raggiunge la prima posizione della classifica dei libri pi\u00f9 venduti stilata dal \"New York Times\", \u00e8 il primo di una trilogia. Infatti nel febbraio 2010 viene pubblicato il secondo romanzo, \"Sweet Little Lies\", che bissa il successo del precedente e raggiunge la prima posizione del \"New York Times\". Nell'ottobre 2010 esce il terzo romanzo della trilogia, \"Sugar and Spice\". Nel 2010 pubblica anche \"Lauren Conrad Style\", libro incentrato sulla sua esperienza nel mondo della moda. Nel 2012 realizza una nuova serie di romanzi spin-off della precedente trilogia. Cos\u00ec in primavera 2012 pubblica il primo romanzo della serie, \"The Fame Game\", mentre in autunno dello stesso anno il secondo romanzo, \"Starstruck\". Nello stesso periodo scrive anche un altro libro incentrato sui consigli di bellezza e chiamato \"Lauren Conrad Beauty\"."}
{"id": "2607365", "revid": "726373", "url": "https://it.wikipedia.org/wiki?curid=2607365", "title": "Space Invaders Extreme 2", "text": "Space Invaders Extreme 2 \u00e8 un videogioco per Nintendo DS, sequel di Space Invaders Extreme. Rispetto al predecessore conta un numero maggiore di power up e bonus, un motore grafico pi\u00f9 potente ed una colonna sonora in stile Electronic Dance Music concentrata sul tema futuristico.\nModalit\u00e0 di gioco.\nSingolo giocatore.\nIl giocatore prende il controllo del cannone che si trova sul fondo dello schermo, e che pu\u00f2 muovere a destra e a sinistra, e se ne serve per sparare. Dall'alto dello schermo appaiono formazioni di alieni che devono essere eliminati dai colpi del cannone prima che tocchino il fondo dello schermo.\nSono disponibili tre diversi tipi di difficolt\u00e0: Facile, Medio e Difficile.\nA differenza del predecessore \u00e8 possibile giocare contemporaneamente lo Stage in corso ed il bonus \"Fever Time\" che \u00e8 stato aggiornato con una scacchiera sullo schermo principale. Questa scacchiera di 3x3 serve al giocatore per vedere quali combinazioni di colori ha ancora da fare prima di poter effettuare un Attacco Fever ancora pi\u00f9 devastante dette \"Bingo Fever\", \"Two House Fever\" e \"Full House Fever\".\nMultiplayer.\nCi sono tre modalit\u00e0 di sfida:"}
{"id": "2607368", "revid": "1149807", "url": "https://it.wikipedia.org/wiki?curid=2607368", "title": "Accadde in aprile", "text": "Accadde in aprile (\"Sometimes in April\") \u00e8 un film TV del 2005 diretto da Raoul Peck ambientato durante il genocidio del Ruanda.\nTrama.\nNel 2004 a dieci anni di distanza dal genocidio del Ruanda Augustin Muganza ex ufficiale dell'esercito ruandese ora insegnante riceve una lettera dal fratello Honor\u00e9 Butera, al tempo speaker della Radio T\u00e9l\u00e9vision Libre des Mille Collines che fomentava l'odio contro i tutsi, adesso imputato nel processo contro gli autori del genocidio. Nella lettera Honor\u00e9 dice di voler vedere il fratello per spiegargli che fine hanno fatto sua moglie e i suoi figli. Augustin decide quindi di incontrarlo e nel frattempo rievoca i fatti accaduti dieci anni prima.\nNel 1994 Augustin di origine hutu e la moglie di origine tutsi in seguito all'uccisione del presidente del Ruanda e all'acuirsi delle violenze contro i tutsi cercano un modo per salvarsi. Augustin chiama il fratello che nonostante sia a favore delle violenze che si perpetrano nel paese decide lo stesso di aiutare la sua famiglia portando la moglie, i figli e un'amica della moglie di Augustin all'H\u00f4tel des Mille Collines sfruttando la sua popolarit\u00e0 per riuscire a passare i posti di blocco.\nPassato un po' di tempo Augustin riuscir\u00e0 a raggiungere l'hotel assistendo tra l'altro all'uccisione del collega che lo accompagnava. Nel frattempo il college cattolico in cui stava la figlia di Augustin viene assalito dalle milizie hutu: la figlia, una sua compagna di scuola ed un'insegnante riescono a sopravvivere ed a scappare per rifugiarsi in campagna, ma purtroppo la figlia di Augustin morir\u00e0 poco dopo di stenti.\nNel 2004 Augustin riesce infine ad incontrare Honor\u00e9 che gli racconta ci\u00f2 che \u00e8 accaduto al resto della sua famiglia: fermati ad un posto di blocco i figli vengono uccisi sul posto, la moglie riesce a sopravvivere ed Honor\u00e9 la porta davanti ad una chiesa in cui viene accolta. Dopo essere stata vessata e stuprata la moglie di Augustin si toglie la vita con una bomba a mano, uccidendo anche i suoi aguzzini.\nDurante la durata di tutto il film viene mostrata l'inadeguatezza della risposta internazionale alla crisi in atto (il massacro di undici soldati belgi che difendevano l'abitazione del Primo ministro Agathe Uwilingiyimana, l'indecisione del governo statunitense e l'ambiguit\u00e0 dei francesi che armarono le milizie paramilitari Hutu prima del genocidio e offrirono assistenza agli esponenti di spicco del governo Hutu in fuga al momento dell'avanzata del Fronte Patriottico Ruandese)."}
{"id": "2607369", "revid": "767487", "url": "https://it.wikipedia.org/wiki?curid=2607369", "title": "Korsi", "text": "Il Kors\u00ed \u00e8 un tavolo basso tipico della tradizione persiana.\n\u00c8 riscaldato da una stufa elettrica o da un braciere collocato sotto il tavolo; una coperta posta al di sopra di esso sporge fino a poggiare sul pavimento mantenendo caldo l'ambiente sottostante.\nIl Kors\u00ed era usato quando non erano diffusi sistemi di riscaldamento negli appartamenti in Iran, oggi (in particolare dopo la fine del conflitto contro l'Iraq) l'uso di questo oggetto si \u00e8 estremamente ridotto.\nGli occupanti si sistemavano attorno al Kors\u00ed sedendo su larghi cuscini con le gambe sotto il tavolo e la coperta sul grembo.\nUna tovaglia di cotone chiamata \"ru-Kors\u00ed\" (\"ru-\" sopra (il) \"Kors\u00ed\") (o una cerata chiamata sofr\u00e9) veniva solitamente posta sopra la coperta per proteggerla dalle eventuali macchie di cibo."}
{"id": "2607370", "revid": "1782831", "url": "https://it.wikipedia.org/wiki?curid=2607370", "title": "Bozo l'Uomo di Ferro", "text": "Hugh Hazzard e il suo Robot, Bozo l'Uomo di Ferro era un personaggio immaginario comparso nei numeri da 1 a 42 del fumetto \"Smash Comics\" della Quality Comics. Le avventure di Hugh Hazzard furono scritte e crudelmente disegnate dall'editore della Quality George Brenner. Bozo era il protagonista della copertina del n. 1, la prima copertina di un fumetto con un robot.\nStoria ed origini di Bozo.\nNella prima storia, quella delle origini, Hugh Hazzard \u00e8 un uomo vestito con un costume che possiede una larga connessione con il dipartimento di polizia. Fu coinvolto nell'investigazione di un crimine commesso da un misterioso robot. Hugh disattiv\u00f2 temporaneamente il robot, si arrampic\u00f2 all'interno della sua cavit\u00e0 toracica in un passaggio alla base dello stesso robot, che si svel\u00f2 essere il laboratorio di uno scienziato malvagio, che mor\u00ec nella battaglia seguente. Il robot fu nuovamente disattivato, e fu piazzato in un barcone per lo smaltimento dell'immondizia diretto verso il mare, ma Hugh Hazzard ebbe l'idea di utilizzare il robot come arma anti-crimine. Salv\u00f2 il robot dalla sua fine acquosa e lo soprannomin\u00f2 Bozo.\nNel numero successivo, Hazard fu mostrato mentre esaminava il progetto del robot, e afferm\u00f2 che questi poteva essere modificato per volare. Il robot modificato, mostrato mentre vola con un'elica che gira sulla sua testa, fu nuovamente utilizzato per combattere il crimine. Il volo fu una parte delle sue comparse successive.\nDopo lo schema della prima avventura, Hugh Hazzard ebbe la tendenza ad incontrare i criminali nel momento dell'infrazione della legge con oggetti tecnologici, e questi criminali cominciarono a divenire le vittime delle proprie armi.\nNel 1956, i personaggi della Quality Comics furono venduti alla DC Comics. Il Blackhawk della Quality continu\u00f2 ad essere pubblicato senza interruzioni, ma la maggior parte degli altri personaggi languivano. Mentre la maggior parte dei supereroi classici della Quality videro la ristampa molti anni dopo, Hugh Hazzard non ritorn\u00f2. Un robot somigliante a Bozo ebbe una comparsa in un pannello in un numero di \"Starman\" di James Robinson, dove il robot inattivo era in un magazzino insieme ad un'orda di artefatti degli eroi della Golden Age di un collettore giapponese.\nNella recente serie di \"Superman\" di Robinson, Bozo comparve insieme ad altri robot inclusi Mekanique, Robotman e vari modelli di GI Robot. I robot erano una parte del Sam Lane Hotel 1134.\nIl precursore di Mecha.\nHugh Hazzard aveva una radio simil-walkie-talkie che utilizzava per convocare Bozo il Robot, che veniva mostrato in attesa in un gruppo di alberi quando riceveva la chiamata. In storie successive, Hugh Hazzard affrontava delle avventure all'interno del robot, con la sua voce che usciva dalla bocca grignante del robot. Il robot fu mostrato con le dimensioni di un essere umano in queste storie, come se fosse un vestito o un'armatura. La descrizione del personaggio somigliava molto all'Iron Man della Marvel Comics che debutt\u00f2 24 anni dopo, e anticip\u00f2 l'emergente genere Mecha nei manga e negli anime giapponesi.\nL'ispirazione per Bozo.\nIl 1939 fu l'anno in cui il New York World's Fair, che present\u00f2 il robot Elektro della Westinghouse. Questo fu il pi\u00f9 grand evento dell'anno a New York, ed \u00e8 possibile che Geroge Brenner e la maggior parte delle persone del settore furono presenti all'evento. Elektro fu ben ricordato dai partecipanti alla fiera, e poteva aver ispirato Brenner a creare un robot protagonista dei fumetti. Bozo condivise gli elementi del disegno con Elektro, un buco di vetro sul torace che faceva intravedere i circuiti interni.\nQuell'anno vide anche l'uscita del film \"The Phantom Creeps\", in cui Bela Lugosi recitava la parte di uno scienziato pazzo che utilizzava un robot ed altri fantastici dispositivi scientifici per vendicarsi sul mondo della morte di sua moglie. Un serial precedente, il western fantascientifico del 1935 \"The Phantom Empire\", contenne una sequenza in cui due comici gangster indossavano il guscio di un robot deattivato per intrufolarsi in una citt\u00e0 futuristica. Questi due film contenevano gli elementi della prima avventura di Hugh Hazzard.\nRinnovamento del personaggio.\nNell'intervista sul Newsarama del 2007, Justin Gray e Jimmy Palmiotti discussero della concezione del personaggio dalla recente serie dei Combattenti per la Libert\u00e0 della DC. Fu rivelato da Gray che il concetto del personaggio per il criminale Gonzo il Bastardo Meccanico derivava da un'idea di Grant Morrison, che aveva anche proposto un rinnovamento per Bozo. Il personaggio finale di Gonzo infine divenne qualcosa di molto diverso; un androide psicotico che poteva impersonare un leader mondiale."}
{"id": "2607378", "revid": "287204", "url": "https://it.wikipedia.org/wiki?curid=2607378", "title": "Monte Penna (Toscana)", "text": ""}
{"id": "2607379", "revid": "729019", "url": "https://it.wikipedia.org/wiki?curid=2607379", "title": "Strada statale 91 bis Irpina", "text": "La ex strada statale 91 bis Irpina (SS 91 bis), ora strada provinciale ex SS 91 bis (SP ex SS 91 bis), \u00e8 una strada provinciale italiana che si snoda nell'Appennino meridionale a cavallo tra Campania e Puglia, tra le province di Avellino e Foggia. La strada attraversa il settore nord-orientale della regione storico-geografica dell'Irpinia (da cui deriva l'epiteto \"Irpina\"); i comuni di inizio e fine sono Savignano Irpino e Vallata. Ai sensi del decreto legislativo n. 112 del 1998 attuato nel 2001, la gestione della strada, fino ad allora di competenza ANAS, \u00e8 passata alla regione Campania e alla regione Puglia; la manutenzione \u00e8, per\u00f2, affidata rispettivamente alle province di Avellino e Foggia; la prima si occupa della tratta iniziale e di quella finale, mentre la seconda ha provveduto a ridenominare la tratta intermedia di propria competenza come SP 136 bis.\nLa strada funge da raccordo tra la SS 90 delle Puglie e l'ex SS 91 della Valle del Sele attraverso i monti della Daunia. Il suo percorso ha inizio presso la stazione di Savignano-Greci (in localit\u00e0 Savignano Scalo, tra i comuni di Greci e Savignano Irpino), dove si stacca dalla SS 90. Superato il sito archeologico della Ferrara di Savignano la via prosegue in territorio pugliese per i centri di Monteleone e Anzano. Tra i due comuni vi \u00e8 l'innesto con la ex SS 91 ter per Accadia e Deliceto (poi ridenominata SP 136) e poco pi\u00f9 oltre la strada raggiunge la sua massima altitudine (oltre 900\u00a0 in localit\u00e0 \"Montagna\"). Superata Anzano, la strada rientra in provincia di Avellino a Scampitella, per proseguire quindi in direzione Vallata. Nel territorio di Trevico l'arteria si collega con il casello autostradale di Vallata della A16 e con la SP 144 per Vallesaccarda, per confluire nell'area urbana di Vallata nell'ex SS 91.\nNei comuni di Savignano Irpino, Anzano di Puglia, Scampitella e Vallata la strada attraversa i rispettivi centri abitati."}
{"id": "2607380", "revid": "214725", "url": "https://it.wikipedia.org/wiki?curid=2607380", "title": "Ruggero Ricci", "text": ""}
{"id": "2607384", "revid": "125607965", "url": "https://it.wikipedia.org/wiki?curid=2607384", "title": "Electrocutionist", "text": "Electrocutionist (24 febbraio 2001 - Newmarket, 9 settembre 2006) \u00e8 stato un cavallo da corsa.\nBiografia.\nPurosangue inglese, nacque il 24 febbraio 2001 da Elbaaha e Red Ransom (a propria volta corridori). Il suo nome \u2014 che in inglese indica il boia incaricato di attivare la sedia elettrica durante le condanne a morte \u2014 venne scelto da Earle Mack, ambasciatore statunitense in Finlandia.\nCompiuto l'esordio a Milano il 6 aprile 2004, fu in seguito allenato da Valfredo Valiani: tra i maggiori successi della carriera (costituita da 8 vittorie su 12 corse) spicca il trionfo del 25 marzo 2006 alla Dubai World Cup. \u00c8 deceduto il 9 settembre 2006 a Newmarket, ucciso da un infarto dopo essere stato ricoverato in clinica veterinaria nei giorni precedenti: proprio nella citt\u00e0 inglese, era prevista la sua partecipazione ad un evento il 14 ottobre successivo.\n\"La Gazzetta dello Sport\" dedic\u00f2 un libro alla sua storia."}
{"id": "2607385", "revid": "113444656", "url": "https://it.wikipedia.org/wiki?curid=2607385", "title": "Incisivosaurus", "text": "Incisivosaurus \u00e8 un genere di piccoli dinosauri teropodi onnivori risalenti agli inizi del Cretacico inferiore, di quella che \u00e8 oggi la Repubblica popolare cinese. Il primo esemplare ad essere descritto (l'olotipo IVPP V13326) era noto solo per un cranio ritrovato dai livelli pi\u00f9 profondi (i letti fluviali del Lujiatun) della Formazione Yixian (risalente al Barremiano circa 125 milioni di anni fa) nella zona di Tetraena, nei pressi della citt\u00e0 di Beipiao, nella parte occidentale della Provincia di Liaoning. La caratteristica pi\u00f9 insolita di questo dinosauro \u00e8 l'incredibile dentatura, adattatasi ad una dieta onnivora. Il nome del genere deriva dalla presenza dei grandi incisivi sporgenti, simili a quelli dei roditori e che presentano segni di usura come nella maggior parte dei dinosauri erbivori. Il nome specifico \"gauthieri\" \u00e8 in onore al Dr. Jacques Gauthier, il pioniere dell'uso della filogenesi, per la classificazione.\nDescrizione.\nL'olotipo dell\u2019\"Incisivosaurs\" comprendeva un cranio completo (lungo circa 10\u00a0cm), che possiede la dentatura pi\u00f9 completa di qualsiasi altro oviraptorosauro. La loro analisi cladistica ha indicato che \"Incisivosaurus\" \u00e8 alla base del gruppo degli oviraptorosauri, il che lo rende ancora pi\u00f9 primitivo di \"Caudipteryx\" e di qualunque altro oviraptoride. In un successivo studio di Osmolska nel 2004, vennero alla luce le caratteristiche scheletriche distintive di \"Incisivosaurus\", tra cui: il lungo muso che costituivano circa la met\u00e0 della lunghezza totale del cranio, una mandibola inferiore snella provvista di una lunga fossa temporale (apertura nella mandibola), e i suoi distintivi denti anteriori. In aggiunta a queste caratteristiche uniche, \"Incisivosaurus\" condivideva anche molti tratti comuni tra gli oviraptorosauri, permettendo la sua classificazione all'interno del gruppo. Invece, alcune caratteristiche, tra cui i suoi numerosi denti (assenti nella maggior parte degli oviraptoridi pi\u00f9 evoluti), mostrano che si trattava di un membro primitivo del gruppo, mentre diverse caratteristiche del cranio fanno sostenere un rapporto con i therizinosauridi, un altro gruppo di teropodi erbivori.\nNel 2009, il cranio olotipo \u00e8 stato digitalizzato e analizzato in tre dimensioni. I risultati indicano che l\u2019\"Incisivosaurus\" aveva meno sacche d'aria nella ossa del cranio (caratteristica degli uccelli) di qualsiasi altro oviraptorosauride. Si \u00e8 inoltre scoperto che l\u2019\"Incisivosaurus\" aveva dei lobi olfattivi poco sviluppati. In compenso i lobi ottici era molto sviluppati concedendogli una vista eccellente simile a quella degli ornithomimosauri. Ci\u00f2 suggerisce una maggiore somiglianza tra gli uccelli e gli oviraptorosauri.\nCome la maggior parte dei maniraptoria si presume che anche \"Incisivosaurus\" sia stato coperto di piume. La lunghezza totale del corpo era poco meno di 1 metro. \u00c8 inoltre possibile che \"Incisivosaurus\" non sia altro che un sinonimo di \"Protarchaeopteryx\", ma finch\u00e9 non si avranno maggiori prove fossili, ci\u00f2 non potr\u00e0 essere verificato.\nClassificazione.\nL\u2019\"Incisivosaurus\", cos\u00ec come il suo potenziale sinonimo \"Protarchaeopteryx\", sono stati inclusi nell'analisi filogenetica di uno studio del 2014, sul gruppo dei Paraves e dei suoi parenti. Nel seguente cladogramma, l\u2019\"Incisivosaurus\" \u00e8 visto come un \"sister taxon\" di \"Protarchaeopteryx\", con il loro gruppo essendo gli oviraptorosauri pi\u00f9 primitivi. Tuttavia in due analisi distinte si riscontrato che \u00e8 il \"Protarchaeopteryx\" l'oviraptorosauro pi\u00f9 primitivo, seguito appunto da \"Incisivosaurus\".\nUno dei due cladogrammi ponderati, \u00e8 mostrato qui sotto;\nPaleobiologia.\n\"Incisivosaurus\" viveva in quella che oggi \u00e8 l'attuale Cina. Nell'era in cui viveva \"Incisivosaurus\" (Barremiano) la zona era una lussureggiante foresta tropicale in cui l'animale poteva nutrirsi di felci e ,probabilmente , di insetti. Gli studiosi pensano che le piume di \"Incisivosaurus\", essendo troppo rudimentali per permettergli di volare, fossero impiegate durante il corteggiamento, oltre a tenere l'animale al caldo. Probabilmente le piume avevano una colorazione vivace in grado di attirare le femmine spaventare i maschi rivali.\nGrazie alla datazione dei fossili, si \u00e8 potuto stabilire che nello stesso periodo e nello stesso luogo vivevano altri due piccoli dinosauri provvisti di piume ma che al contrario di \"Incisivosaurus\" le impiegavano per volare, \"Microraptor\" e \"Sinornithosaurus\". In quelle stesse zone vivevano anche grandi sauropodi come \"Borealosaurus\", piccoli ornitopodi come \"Jeholosaurus\", ed alcuni teropodi di media taglia come \"Mei long\". Sempre in quelle zone lungo le coste vivevano alcune specie di pterosauri come \"Eosipterus\"."}
{"id": "2607395", "revid": "599013", "url": "https://it.wikipedia.org/wiki?curid=2607395", "title": "Wanderson Luiz Oliveira", "text": "Caratteristiche tecniche.\nGiocava come terzino.\nCarriera.\nClub.\nDebutt\u00f2 nel Campeonato Brasileiro S\u00e9rie A 1992 con la maglia del Cruzeiro e l'anno successivo segn\u00f2 la sua prima ed unica rete nella massima serie brasiliana. Nel 1994 gioc\u00f2 l'ultima stagione in prima divisione. Nel 1999 gioc\u00f2 con il Gama, mentre nel 2004 con gli statunitensi del Westchester Flames.\nNazionale.\nCon la Nazionale di calcio del Brasile ha giocato il campionato mondiale di calcio Under-20 1991."}
{"id": "2607396", "revid": "31360", "url": "https://it.wikipedia.org/wiki?curid=2607396", "title": "Subtropicale", "text": ""}
{"id": "2607397", "revid": "339392", "url": "https://it.wikipedia.org/wiki?curid=2607397", "title": "Eunice Sanborn", "text": ""}
{"id": "2607405", "revid": "1543377", "url": "https://it.wikipedia.org/wiki?curid=2607405", "title": "Besse Cooper", "text": "Biografia.\nBesse Berry Brown nacque il 26 agosto del 1896 a Sullivan County nello stato del Tennessee, terza degli otto figli di Richard Brown (1861-1932) e Angeline Berry (1866-1927). Da bambina era un'alunna studiosa e con una grande passione per la lettura. Si iscrisse alla East Tennessee State Normal School (odierna East Tennessee State University) di Johnson City laureandosi nel 1916; Diventata insegnante, lavor\u00f2 per breve tempo in Tennessee e gi\u00e0 l'anno successivo nel 1917, quando gli Stati Uniti entrarono nella prima guerra mondiale, si trasfer\u00ec a Between in Georgia dove lavor\u00f2 fino al 1929.\nNel 1924 spos\u00f2 Luther Harris Cooper (1895-1963) dal quale ebbe quattro figli: Angeline (1929), Luther Jr. (1932), Sidney (1935) e Nancy (1944). Il marito mor\u00ec a 68 anni nel dicembre del 1963 lasciandola vedova dopo 39 anni di matrimonio. Da allora la signora Cooper visse da sola in una fattoria fino al 2001, quando all'et\u00e0 di 105 anni si trasfer\u00ec in una casa di riposo, la Walton Regional Medical Center Nursing Home situata a Monroe, in Georgia dove \u00e8 rimasta fino alla morte.\nBesse Cooper \u00e8 diventata la persona pi\u00f9 anziana della Georgia il 19 gennaio 2009 in seguito alla morte di Beatrice Farve. Ad oggi rimane la seconda persona pi\u00f9 longeva verificata del Tennessee, dopo Elizabeth Bolden che \u00e8 morta nel dicembre 2006, all'et\u00e0 di 116 anni e 118 giorni, e l'ultima persona nata durante il secondo mandato del presidente Grover Cleveland.\nUn suo curioso record sta nel fatto di essere riuscita a vedere tutti i Giochi olimpici moderni, esclusa la prima edizione, anche se all'epoca era gi\u00e0 nel grembo materno.\nIl giorno del suo 116\u00ba compleanno aveva 4 figli ancora tutti in vita; a questi si aggiunsero 12 nipoti, 15 bisnipoti e 1 trisnipote.\nNel mese di luglio 2012, \u00e8 stata presentata e approvata una proposta per intitolare in suo onore un ponte a Between in Georgia. Il 24 agosto 2012 con una cerimonia ufficiale tale ponte \u00e8 stato inaugurato come Besse Cooper Brown Bridge.\nAveva affermato che il segreto della sua longevit\u00e0 era legato al fatto di \"pensare agli affari suoi\" e di evitare di mangiare \"cibo spazzatura\".\nEra di religione cristiana ed un'elettrice del Partito Repubblicano. Il suo cibo preferito era il pollo fritto.\n\u00c8 scomparsa il 4 dicembre 2012, all'et\u00e0 di 116 anni e 100 giorni.\nTraguardi di Longevit\u00e0.\nPrima del 2011\n2011\n2012"}
{"id": "2607407", "revid": "339392", "url": "https://it.wikipedia.org/wiki?curid=2607407", "title": "NOAD", "text": ""}
{"id": "2607409", "revid": "6923", "url": "https://it.wikipedia.org/wiki?curid=2607409", "title": "Palau de les Arts Reina Sof\u00eda", "text": "Il Palau de les Arts Reina Sof\u00eda \u00e8 il teatro dell'opera di Valencia (Spagna) e sede dell'\"Orquestra de la Comunitat Valenciana\". \u00c8 opera dell'architetto Santiago Calatrava ed \u00e8 parte del complesso architettonico denominato Ciutat de les Arts i les Ci\u00e8ncies.\nElementi del palazzo.\nL'edificio, alto pi\u00f9 di 75 metri e che occupa una superficie di 40.000 metri quadrati, si compone dei seguenti elementi."}
{"id": "2607414", "revid": "27295529", "url": "https://it.wikipedia.org/wiki?curid=2607414", "title": "Pane amore e fantasia", "text": ""}
{"id": "2607415", "revid": "6923", "url": "https://it.wikipedia.org/wiki?curid=2607415", "title": "The Story So Far (Divine)", "text": "The Story So Far \u00e8 il terzo album di Divine pubblicato nel 1984."}
{"id": "2607416", "revid": "2056951", "url": "https://it.wikipedia.org/wiki?curid=2607416", "title": "Testuggine (arma da assedio)", "text": "La testuggine (dal latino \"testudo\"; dal greco \"chelon\u00e8\") si intendeva una macchina militare, che permetteva agli assedianti di avvicinarsi alle mura nemiche e poi lavorare alla demolizione delle stesse, protetti da questa struttura mobile. Era di solito montata su ruote, oltre ad essere costruita con robuste travi in legno opportunamente inclinate e protette a loro volta da un tavolato ed uno strato di argilla, per evitare che i massi, barili, tronchi, la pece infuocata o l'olio bollente, lanciati dagli assediati, potessero danneggiare la struttura. Al contrario potessero scivolare rapidamente ai piedi della struttura stessa, possibilmente senza arrecare danni agli uomini che vi lavoravano sotto. L'estremit\u00e0 inferiore della struttura, opposta alle mura avversarie, era normalmente dotata di punte, per fare in modo che la macchina rimanesse ancorata al terreno. Vi era poi un particolare tipo di \"testudo\" a rostro, chiamata \"embolon\". Si trattava di una struttura a forma di prua di nave, che serviva in caso di assedi di citt\u00e0 o fortezze che si trovavano su pendii particolarmente ripidi a garantire una migliore protezione agli assedianti. Erano strutture pi\u00f9 resistenti in caso di lancio sopra le stesse di massi, barili, tronchi, ecc..\nL'evoluzione della testuggine fu la \"testudo arietata\", vale a dire l'unione tra due strumenti d'assedio facilmente identificabili. In sostanza l'ariete era mosso su rulli o ruote, e la percussione contro le mura nemiche era azionata tirando avanti e indietro, le funi ancorate alla parte posteriore. I soldati che azionavano tale macchina, erano a loro volta, protetti da una tettoia coperta di pelli resistenti al fuoco. In questo modo la parte anteriore a forma di \"ariete\" veniva sospinto contro le mura, per creare una breccia, mentre coloro che l'azionavano, erano al riparo da dardi e pietre nemiche."}
{"id": "2607420", "revid": "729019", "url": "https://it.wikipedia.org/wiki?curid=2607420", "title": "Joanic (metropolitana di Barcellona)", "text": "Joanic \u00e8 una stazione della linea 4 della metropolitana di Barcellona situata sotto la calle Pi i Margall nel distretto di Gr\u00e0cia di Barcellona.\nLa stazione fu inaugurata nel 1973 come parte dell'antica Linea IV e con il nome di Joanich. Nel 1982 a seguito della riorganizzazione delle linee della metropolitana la stazione entr\u00f2 a far parte della L4 e cambi\u00f2 nome nell'attuale forma catalana."}
{"id": "2607422", "revid": "2173351", "url": "https://it.wikipedia.org/wiki?curid=2607422", "title": "Villa Vistarenni", "text": "Villa Vistarenni \u00e8 una prestigiosa dimora signorile situata nel cuore del Chianti Classico nel comune di Gaiole in Chianti.\nStoria.\nIn origine era conosciuta come \"Fisterinne\" e con questo nome, non si sa se riferito ad una castello o a un villeggio, la troviamo citata per la prima volta in una carta della Badia a Coltibuono risalente al 1033; in tale atto stilato nel castello di Montegrossi venivano stilati i confini con san Donato in Perano. \nNel XV secolo \"Fisterinne\" era un villaggio appartenente alla famiglia Cecchini di Panzano. Nel 1621 diventa di propriet\u00e0 di Giannozzo da Cepparello per poi passare nel secolo successivo alla famiglia Pianigiani, originari di Radda in Chianti e in quel periodo viene trasformata da castello in villa rinascimentale dotata di corte, orto , frantoio e cantina. Nel 1852 diventa di propriet\u00e0 di Ferdinando Strozzi (1821-1878), senatore del regno d'Italia dal 1860. Nel 1895 risulta proprietario il barone Giorgio Sonnino, fratello di Sidney Sonnino.\nAttualmente appartiene alla famiglia Tognana.\nDescrizione.\nLa villa \u00e8 una costruzione in stile cinquecentesco anche se l'attuale aspetto le \u00e8 stato donato tra il 1914 e il 1919 su progetto dell'architetto Ludovico Fortini.\nLa villa sorge in splendida posizione in pieno territorio chiantigiano. La facciata \u00e8 caratterizzata da una scala spezzata in due tronconi di notevole impatto scenografico.\nNel parco sorge una cappella dedicata a \"Santa Maddalena de'Pazzi\". La cappella presenta sull'architrave la data 1584 e la seguente iscrizione: \"D.O.M. TM MAGDALENA DE PAZZIS DI A.D. MDLXXXIV\". La cappella fu usata anche come sepolcreto privato dalla famiglia Sonnino. Resta il mistero del perch\u00e9 sia stata intitolata a Maria Maddalena de' Pazzi; probabilmente perch\u00e9 da giovane la futura santa visse per alcuni anni nel castello di Albola e alla famiglia dei Pazzi appartenne la cappella del Mercatale che si trova all'incrocio tra Albola, Radda in Chianti e Vistarenni."}
{"id": "2607426", "revid": "729019", "url": "https://it.wikipedia.org/wiki?curid=2607426", "title": "Battaglia di Colenso", "text": "La battaglia di Colenso \u00e8 uno scontro militare combattuto il 15 dicembre 1899 tra le truppe dell'Impero britannico e l'esercito degli stati boeri nell'ambito della Seconda guerra boera.\nContesto.\nNel 1899 l'Inghilterra vuole annettersi la Repubblica del Transvaal e lo stato libero d'Orange, ai quali ha concesso l'indipendenza nel 1857 e nel 1854. I due stati sudafricani, ricchi di giacimenti d'oro e di diamanti, sono abitati da popolazioni bant\u00f9 e dai Boeri, coloni bianchi di origine olandese. Alla fine del 1899, i Boeri - che dispongono di miliziani a cavallo (i \"commando\") per attacchi veloci e improvvisi - sono riusciti a respingere gli inglesi oltre i confini. Per riprendere la citt\u00e0 di Ladysmith, il raggruppamento britannico del generale Redvers Buller, marcia verso le alture a nord di Colenso.\nBattaglia.\nIl generale Buller avvisa sir George White, comandante della guarnigione di Ladysmith, che il suo attacco avverr\u00e0 il 17 dicembre e gli chiede per quella data di appoggiarlo con una sortita dalla citt\u00e0. Inspiegabilmente, e senza informare White, Buller anticipa la sua azione di due giorni. L'attacco ha luogo il 15 dicembre con le brigate di fanteria al centro, truppe montate alle ali e 20 cannoni e molti pezzi di grande gittata, gi\u00e0 sulle navi da guerra e adattati per l'impiego sul campo. Il generale Louis Botha coordina l'artiglieria e i fucilieri boeri nascosti lungo il fiume Tugela. Al generale Hart viene assegnato il compito di guadare il fiume. Hart, fidandosi di una guida indigena, non punta al guado riportato sulle carte, ma si propone di attraversare il corso d'acqua in un altro punto, passando proprio sotto il naso delle truppe boere. La Quinta brigata, composta di reggimenti irlandesi, avanza in formazione serrata ma si trova costretta in un'ansa del fiume, offrendosi come un bersaglio fin troppo facile per i Boeri, ottimi tiratori e dotati di fucili a ripetizione a cinque colpi, i Mauser Gewehr 1898. Duemila Mauser, una mitragliatrice Maxim e diversi cannoni rovesciano, nell'ora che dura l'attacco, un fiume di fuoco sugli irlandesi che, per cinque volte, inutilmente, cercano di superare il filo spinato piazzato dai Boeri. La Seconda brigata del generale Hildyard che punta al ponte della ferrovia viene massacrata. Neanche la Quarta brigata, comandata da Lyttleton e mandata in soccorso da Buller, conosce sorta migliore. Gli uomini di Lyttleton non possono far altro che arretrare disordinatamente insieme a quello che resta della Quinta brigata di Hart.\nIl centro inglese si sbanda, i pezzi navali sprecano i colpi e i cannoni pi\u00f9 vicini al fronte vengono distrutti. Buller ordina la ritirata, ma riesce a recuperare due dei cannoni abbandonati. Nonostante la sconfitta, la guerra anglo-boera si concluder\u00e0 con la vittoria britannica e la riduzione del Transvaal e dello Stato Libero d'Orange allo \"Status\" di colonie."}
{"id": "2607430", "revid": "123916682", "url": "https://it.wikipedia.org/wiki?curid=2607430", "title": "Neil Warnock", "text": "Carriera.\nNella sua carriera da allenatore ha guidato molte squadre inglesi, tra cui lo Sheffield United, il Crystal Palace, il Queens Park Rangers ed il Leeds United, ottenendo in tutto ben otto promozioni. Il suo miglior risultato mai ottenuto \u00e8 stata la vittoria della Football League Championship (seconda divisione inglese) con il Queens Park Rangers nella stagione 2010-2011, che ha portato gli \"Hoops\" alla promozione in Premier League.\nStatistiche.\nStatistiche da allenatore.\n\"Statistiche aggiornate al 28 agosto 2020.\""}
{"id": "2607431", "revid": "599013", "url": "https://it.wikipedia.org/wiki?curid=2607431", "title": "Emerson Castro", "text": "Caratteristiche tecniche.\nGiocava come difensore laterale.\nCarriera.\nClub.\nNel 1991, mentre giocava con il Clube Atl\u00e9tico Juventus, fu convocato al mondiale Under-20; nel 2000-2001 ha partecipato alla campagna del Caxias in Coppa del Brasile.\nNazionale.\nCon la Nazionale di calcio del Brasile ha giocato il campionato mondiale di calcio Under-20 1991."}
{"id": "2607432", "revid": "765341", "url": "https://it.wikipedia.org/wiki?curid=2607432", "title": "Rufus Does Judy at Carnegie Hall", "text": "Rufus Does Judy at Carnegie Hall \u00e8 il sesto album (e primo album live) del cantante Rufus Wainwright, pubblicato dalla Geffen Records nel dicembre 2007. L'album consiste in una registrazione live del suo concerto tributo del 14-15 giugno 2006, alla cantante e attrice statunitense Judy Garland."}
{"id": "2607434", "revid": "110157", "url": "https://it.wikipedia.org/wiki?curid=2607434", "title": "Drjanovo", "text": "Drjanovo (in bulgaro \u0414\u0440\u044f\u043d\u043e\u0432\u043e) \u00e8 un comune bulgaro situato nel distretto di Gabrovo di 11.179 abitanti (dati 2009).\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2607439", "revid": "767487", "url": "https://it.wikipedia.org/wiki?curid=2607439", "title": "Smile (film 2009)", "text": "Smile \u00e8 un film del 2009 scritto e diretto da Francesco Gasperoni, alla sua opera prima. Il film, sostenuto dal Ministero per i Beni e le Attivit\u00e0 Culturali, \u00e8 stato distribuito nelle sale il 28 agosto 2009.\nTrama.\nUn gruppo di amici si reca in Marocco per una vacanza all'insegna del relax e dell'avventura. Clarissa (Harriet Macmasters-Green), una ragazza del gruppo, appassionata di fotografia ed intenzionata a diventare una reporter fotografica, decide di immortalare ogni istante della vacanza, ma la sua macchina fotografica le viene rubata ed \u00e8 costretta suo malgrado ad acquistarne una al pi\u00f9 vicino villaggio. Trova una vecchia polaroid risalente agli anni settanta presso un misterioso ed inquietante antiquario. Il viaggio del gruppo prosegue ma iniziano a verificarsi atroci omicidi che sembrano essere collegati alla macchina fotografica, che pare abbia il potere di uccidere chiunque venga fotografato.\nProduzione.\nLe riprese del film hanno avuto luogo in Marocco per la durata di cinque settimane, con una troupe met\u00e0 italiana e met\u00e0 marocchina, avvalendosi dell'aiuto della scuola di cinema di Casablanca.\nDistribuzione.\nIl film \u00e8 uscito in 150 sale cinematografiche italiane il 28 agosto 2009. Nel settembre dello stesso anno \u00e8 stato distribuito in Francia mentre in ottobre nel resto d'Europa. Il film sar\u00e0 distribuito anche negli Stati Uniti direttamente in DVD."}
{"id": "2607441", "revid": "1444345", "url": "https://it.wikipedia.org/wiki?curid=2607441", "title": "Visage (album)", "text": "Visage \u00e8 il primo album in studio del gruppo musicale britannico omonimo, pubblicato il 10 novembre 1980 dalla Polydor Records."}
{"id": "2607442", "revid": "287204", "url": "https://it.wikipedia.org/wiki?curid=2607442", "title": "Smile (film)", "text": ""}
{"id": "2607443", "revid": "305248", "url": "https://it.wikipedia.org/wiki?curid=2607443", "title": "Emil Post", "text": ""}
{"id": "2607445", "revid": "2069609", "url": "https://it.wikipedia.org/wiki?curid=2607445", "title": "Bombycilla garrulus", "text": "Il beccofrusone (Bombycilla garrulus ()) \u00e8 un uccello passeriforme della famiglia dei Bombicillidi.\nEtimologia.\nIl nome scientifico della specie, \"garrulus\", deriva dal latino \"garrire\" e si riferisce alla loquacit\u00e0 di questi uccelli, nonch\u00e9 al disegno alare che ricorda quello delle ghiandaie.\nDescrizione.\nDimensioni.\nMisura 19\u201323\u00a0cm di lunghezza, per 34-85 g di peso.\nAspetto.\nSi tratta di uccelli dall'aspetto paffuto e arrotondato, con testa squadrata e munita di becco tozzo e conico, nonch\u00e9 di una cresta digitiforme erettile. Le ali sono appuntite, le zampe corte e la coda \u00e8 corta e squadrata. La muta avviene una volta l'anno, fra agosto e gennaio.\nIl piumaggio dal caratteristico aspetto sericeo \u00e8 grigio-brunastro su tutto il corpo, tendente al grigio cenere nell'area ventrale e sul codone, con sfumature \"beige\"-cannella su testa e petto, mentre dorso e ali sono grigio-bruno olivastro. Il sottocoda \u00e8 di un caldo color nocciola. Dai lati del becco parte una banda nera che raggiunge l'occhio e termina in una punta nell'area auricolare, formando una mascherina sottolineata di bianco; nera \u00e8 anche la bavetta, cos\u00ec come la met\u00e0 terminale della coda (che \u00e8 orlata di giallo). Le remiganti primarie e secondarie sono nere, le prime con una macchia ovale gialla sul lato destro della punta e le seconde con un orlo nero bordato di bianco sempre sul lato destro. La punta \u00e8 modificata a formare una sorta di \"goccia\" pendula e traslucida di colore rosso per via della presenza di astaxantina.\nIl dimorfismo sessuale \u00e8 presente ma non accettuato, con la femmina che ha bavetta golare, maculature alari e fascia gialla caudale con estensione minore.\nIn ambedue i sessi gli occhi sono di colore bruno scuro, il becco \u00e8 nero e le zampe sono di colore grigio-nerastro.\nBiologia.\nI beccofrudoni hanno abitudini diurne e spiccatamente gregarie: si riuniscono in stormi di consistenza considerevole (mediamente fra i 50 e i 300, con stormi di anche 3000 componenti) e passano le giornate girovagando alla ricerca di cibo ed acqua, si riuniscono su grossi alberi al calar del sole (talvolta assieme ad altre specie dal comportamento simile, come il pettirosso americano e la cesena) per passare la notte al riparo dalle intemperie e dai predatori. Dedicano molto tempo alla tolettatura, sia a s\u00e9 stessi che nei confronti degli altri membri dello stesso stormo o dei \"partner;\" per aumentare la coesione all'interno del gruppo, spesso i membri non necessariamente legati da vincoli di sangue si imbeccano gli uni con gli altri.\nIl volo del beccofrusone \u00e8 veloce e diretto, simile a quello dello storno, col quale questo uccello viene regolarmente confuso in volo anche in virt\u00f9 delle lunghe ali e della corta coda.\nIl richiamo \u00e8 corto e ronzante, sempre uguale (pu\u00f2 cambiare l'intensit\u00e0 a seconda dell'occasione, ad esempio, \u00e8 basso quando a emetterlo sono i \"partner\" durante il \"grooming\" o i genitori verso i nidiacei, mentre \u00e8 pi\u00f9 alto quando lo stormo si appresta a partire o in caso di un potenziale pericolo).\nAlimentazione.\nLa dieta di \u00e8 in massima parte frugivora, con una componente insettivora (rappresentata perlopi\u00f9 da insetti volanti come zanzare e chironomidi) che diviene pi\u00f9 consistente durante l'estate, quando il periodo degli amori causa un aumento del fabbisogno energetico, arrivando al 37% del totale. Sebbene raramente, i beccofrusoni possono cibarsi anche di linfa, germogli o fiori.&lt;br&gt;Cercano il cibo fra i rami degli alberi e fra le fronde dei cespugli, mentre \u00e8 raro osservarli al suolo. Le prede vive vengono catturate generalmente al volo.\nIl cibo preferito del beccofrusone \u00e8 rappresentato da bacche e piccoli frutti ben maturi e zuccherini, soprattutto frutti di bosco ma anche bacche di cotognastro, biancospino, ginepro, nonch\u00e9 cinorrodi di rosa canina. I beccofrusoni sono inoltre ghiotti di mele e dei frutti del sorbo degli uccellatori.\nQuesti uccelli sono muniti di un fegato particolarmente voluminoso, che consente loro di metabolizzare con grande efficienza gli zuccheri dei frutti ed anche l'etanolo di quelli troppo maturi; ciononostante, non di rado cadono in uno stato paragonabile all'ubriachezza, talvolta intossicandosi in maniera fatale.\nI beccofrusoni sono mangiatori prodigiosi: la quantit\u00e0 giornaliera di bacche ingerite \u00e8 pari a oltre il doppio del peso dell'uccello. \u00c8 stato osservato un esemplare che nell'arco di 6 ore si nutriva di un numero di bacche di cotognastro compreso fra le 600 e le 1000, defecando nel frattempo ogni quattro minuti circa.&lt;br&gt;La dieta molto zuccherina comporta le sete frequente, per cui viene reperita l'acqua sia da pozze che mangiando la neve o bevendo la neve sciolta ai bordi delle strade. Ci\u00f2 pu\u00f2 causare l'intossicazione col sale lasciato dagli spargisale.\nRiproduzione.\nIl corteggiamento comincia a maggio, ma \u00e8 raro che la riproduzione avvenga prima della met\u00e0 di giugno, protraendosi fino alla fine di luglio; viene portata avanti una singola covata. I beccofrusoni sono uccelli monogami, con le coppie che si formano gi\u00e0 durante l'inverno.\nIl maschio corteggia la femmina con imbeccate rituali o parate che vedono i due esemplari su di un ramo saltellare l'uno verso l'altra fino a sfiorare i becchi, col maschio che tiene la cresta ben eretta e la testa puntata in direzione opposta alla femmina. Si pensa che anche il rosso alare (pi\u00f9 sviluppato nei maschi ed in particolare in quelli pi\u00f9 maturi, preferiti dalle femmine) giochi qualche ruolo nell'attrarre le femmine.\nLa nidificazione avviene generalmente fra i paralleli 60-70\u00b0 N. Il nido \u00e8 a forma di coppa e viene costruito dalla femmina di preferenza a 1,3\u201315 m d'altezza nella parte prossimale del ramo di una conifera. \u00c8 fatto perlopi\u00f9 di rametti intrecciati, con rivestimento interno di fibre erbose e muschio, e ha un diametro esterno di 15\u201318\u00a0cm.&lt;br&gt;Ogni coppia pu\u00f2 avere pi\u00f9 di un nido nella stessa zona; generalmente i beccofrusoni nidificano da soli, ma non mancano i casi di nidificazione coloniale con nidi anche piuttosto prossimi gli uni agli altri. Non esiste territorialit\u00e0 nemmeno durante il periodo riproduttivo: i maschi reagiscono aggressivamente (gola estesa a mostrare la bavetta nera nella massima estensione possibile, ciuffo abbassato e becco aperto e chiuso rumorosamente pi\u00f9 volte) solo se altri maschi tentano di accoppiarsi o di corteggiare la loro \"partner\".\nAll'interno del nido la femmina depone 3-7 uova di colore azzurrino con maculature bruno-nerastre, di circa 25 \u00d7 17\u00a0mm. Le uova vengono covate dalla sola femmina (imbeccata dal maschio) per 14-15 giorni, al termine dei quali schiudono \"pulli\" ciechi ed implumi.&lt;br&gt;\nI nidiacei vengono accuditi e imbeccati da ambedue i genitori, col maschio che generalmente fornisce un quantitativo maggiore di cibo, e sono in grado d'involarsi attorno ai 15-17 giorni dalla schiusa. Sebbene lascino il nido appena in grado di volare, rimangono coi genitori (ai quali continuano a chiedere l'imbeccata, anche se in maniera sempre pi\u00f9 sporadica) ancora per almeno un paio di settimane prima di rendersene completamente indipendenti.&lt;br&gt;\nI giovani presentano piumaggio simile agli adulti, seppur con assenza di sfumature brune su testa e petto, del rosso alare, del nero golare e con mascherina facciale ridotta. Hanno inoltre ventre di colore biancastro.\nLa speranza di vita \u00e8 di circa 12 anni, ma raramente superano 5 anni d'et\u00e0.\nDistribuzione e habitat.\nIl beccofrusone ha areale olartico, occupando durante l'estate un'ampia area circumpolare (generalmente delimitata dall'isoterma dei 10\u00a0\u00b0C in luglio) che comprende in Eurasia il nord della Fennoscandia e della Russia europea, la Siberia (a sud fino ai monti Altaj e al lago Bajkal) e ad est fino al mare di Ochotsk e alla penisola di Kamchatka, mentre in Nordamerica la specie nidifica in Canada centrale e occidentale, sulle coste del Pacifico nord-orientale e in Alaska.&lt;br&gt;\nSi tratta di migratori intraprendenti, che verso settembre si spostano a sud per svernare secondo modelli di migrazione imprevedibili di anno in anno e legati alla presenza di cibo. Scendendo d'autunno in Europa orientale e nei Balcani, in Kazakistan, Manciuria e Giappone, si spingono di tanto in tanto anche pi\u00f9 a sud, nelle isole britanniche, in Europa meridionale, compresa l'Italia, dove la specie \u00e8 accidentale, a Taiwan (le popolazioni eurasiatiche) e fino al Gran Bacino, a Terranova e alla Nuova Scozia (quelle nordamericano).\nL\"'habitat\" durante la stagione riproduttiva \u00e8 rappresentato dalla taiga ed in genere dai boschi maturi di conifere (in particolar modo di pecci) con presenza di aree umide o pi\u00f9 aperte dove cercare il cibo di origine animale per la prole. Le aree montane vengono generalmente evitate, sebbene la sottospecie americana nidifichi fino a 1550 m di quota.&lt;br&gt;\nDurante il periodo invernale il beccofrusone occupa praticamente tutti gli ambienti che gli si presentano durante la migrazione, a patto che vi sia una sufficiente presenza di cibo: questi uccelli sono perci\u00f2 osservabili in un'ampia variet\u00e0 di ambienti, da quelli antropizzati (parchi, giardini e viali cittadini, aree coltivate) ai boschi decidui primari e secondari, alle aree cespugliose.\nTassonomia.\nSe ne riconoscono due sottospecie:\nAlcuni autori eleverebbero le popolazioni ad est degli Urali, pi\u00f9 piccole e chiare rispetto alla sottospecie nominale (alla quale vengono ascritte), al rango di sottospecie a s\u00e9 stante, col nome di \"B. g. centralasiae\"."}
{"id": "2607446", "revid": "767487", "url": "https://it.wikipedia.org/wiki?curid=2607446", "title": "Fall Heads Roll", "text": "Fall Heads Roll \u00e8 un album dei The Fall pubblicato nel 2005."}
{"id": "2607447", "revid": "729019", "url": "https://it.wikipedia.org/wiki?curid=2607447", "title": "Aeroporto Internazionale di Vancouver", "text": "L'Aeroporto Internazionale di Vancouver \u00e8 un aeroporto situato vicino a Vancouver, in Canada. , con voli non-stop giornalieri per molte mete internazionali: Asia, Europa, Oceania, Stati Uniti, Messico, Caraibi oltre a numerose rotte nazionali. Lo scalo dispone di 4 edifici \"terminal\". L'aeroporto \u00e8 . ."}
{"id": "2607449", "revid": "729019", "url": "https://it.wikipedia.org/wiki?curid=2607449", "title": "Aeroporto Internazionale di Montr\u00e9al-Pierre Elliott Trudeau", "text": "L'Aeroporto Internazionale di Montr\u00e9al-Pierre Elliott Trudeau (IATA: YUL, ICAO: CYUL) (francese: \"A\u00e9roport International Pierre-Elliott-Trudeau de Montr\u00e9al\", inglese: \"Montr\u00e9al-Pierre Elliott Trudeau International Airport\"), gi\u00e0 conosciuto come Aeroporto Internazionale di Montr\u00e9al-Dorval, \u00e8 un aeroporto canadese situato sull'isola di Montr\u00e9al, a 20\u00a0km dal centro di Montr\u00e9al. Prende il nome da Pierre Elliott Trudeau, ex Primo ministro del Canada, nonch\u00e9 padre di Justin Trudeau, l'attuale Premier Canadese. I terminal dell'aeroporto si trovano interamente sul territorio del comune di Dorval, mentre il quartier generale di Air Canada e una pista si trovano a Saint-Laurent, localit\u00e0 nel comune di Montr\u00e9al."}
{"id": "2607450", "revid": "729019", "url": "https://it.wikipedia.org/wiki?curid=2607450", "title": "Aeroporto Internazionale di Calgary", "text": "L'Aeroporto Internazionale di Calgary \u00e8 un aeroporto situato vicino a Calgary, in Canada. Lo scalo offre voli giornalieri con l'Europa, gli Stati Uniti e l'Asia oltre a numerose rotte nazionali. \u00c8 composto da un solo terminal.\nL'aeroporto \u00e8 uno dei 4 hub di Air Canada e per la sua sussidiaria Air Canada Jazz. Inoltre \u00e8 l'hub principale per la seconda compagnia aerea canadese, la WestJet, al 2009 quinta compagnia low-cost al mondo in termini di ricavo."}
{"id": "2607452", "revid": "729019", "url": "https://it.wikipedia.org/wiki?curid=2607452", "title": "Aeroporto Internazionale di Edmonton", "text": "L'Aeroporto Internazionale di Edmonton \u00e8 un aeroporto civile, situato vicino a Edmonton, in Canada.\nLo scalo offre voli non stop per molte citt\u00e0 degli Stati Uniti, dell'America Latina, dell'Europa e del Canada.\n\u00c8 presente anche traffico cargo.\n\u00c8 un \"hub\" per le seguenti compagnie aeree:"}
{"id": "2607453", "revid": "729019", "url": "https://it.wikipedia.org/wiki?curid=2607453", "title": "Aeroporto Internazionale di Ottawa-Macdonald-Cartier", "text": "L'Aeroporto Internazionale di Ottawa Macdonald-Cartier \u00e8 un aeroporto civile, situato vicino a Ottawa, in Canada.\n\u00c8 intitolato a John A. Macdonald e George-\u00c9tienne Cartier, considerati i Padri Fondatori del Canada. "}
{"id": "2607458", "revid": "729019", "url": "https://it.wikipedia.org/wiki?curid=2607458", "title": "Aeroporto Internazionale di Winnipeg-James Armstrong Richardson", "text": "L'Aeroporto Internazionale di Winnipeg James Armstrong Richardson \u00e8 un aeroporto civile, situato vicino a Winnipeg, in Canada."}
{"id": "2607461", "revid": "729019", "url": "https://it.wikipedia.org/wiki?curid=2607461", "title": "Aeroporto Internazionale di Halifax", "text": "L'Aeroporto Internazionale di Halifax, anche conosciuto come Aeroporto Internazionale Stanfield , \u00e8 un aeroporto canadese situato a Enfield, nella Contea di Hants, a circa 30 km a nord dal centro della citt\u00e0 di Halifax, capitale della provincia della Nuova Scozia, raggiungibile percorrendo la Highway 102.\nL'aeroporto, di propriet\u00e0 della Transport Canada e gestito dalla Halifax International Airport Authority (HIAA), effettua attivit\u00e0 secondo le regole e gli orari sia IFR che VFR ed \u00e8 aperto al traffico commerciale. \u00c8 intitolato alla memoria del politico Robert Stanfield.\nLa struttura pu\u00f2 essere utilizzata anche come pista di atterraggio di emergenza per la navetta spaziale Space Shuttle.\nDati tecnici.\nLa struttura \u00e8 posta all'altitudine di 145\u00a0m / 477\u00a0ft sul livello del mare ed \u00e8 dotata di un terminal passeggeri e due piste, la prima, con orientamento 05/23, con fondo in asfalto e calcestruzzo lunga 2\u00a0682\u00a0m e larga 61\u00a0m (8\u00a0800 x 200\u00a0ft), e la seconda, con orientamento 14/32, con fondo in asfalto lunga 2\u00a0347 x 61\u00a0m (7\u00a0700 x 200\u00a0ft), entrambe dotate di sistemi di assistenza all'atterraggio, ovvero di impianto di illuminazione ad alta intensit\u00e0 (HIRL), di indicatore di angolo di approccio PAPI e segnalazione della zona di touchdown (TDZL), nella seconda oltre all'HIRL l'impianto luminoso di fine pista (REIL)."}
{"id": "2607465", "revid": "729019", "url": "https://it.wikipedia.org/wiki?curid=2607465", "title": "Aeroporto Internazionale di Victoria", "text": "L'Aeroporto Internazionale di Victoria \u00e8 un aeroporto civile, situato vicino a Saanich, in Canada."}
{"id": "2607466", "revid": "729019", "url": "https://it.wikipedia.org/wiki?curid=2607466", "title": "Aeroporto Internazionale di Kelowna", "text": "L'Aeroporto Internazionale di Kelowna (ICAO: CYLW - IATA: YLW) \u00e8 un aeroporto civile, situato vicino a Kelowna, in Canada.\nLo scalo opera un servizio di linea programmato che lo collega con pi\u00f9 grandi aeroporti hub come Vancouver, Calgary, Edmonton, Victoria, Toronto, e Seattle. \nE'l'hub della compagnia KF Cargo."}
{"id": "2607470", "revid": "729019", "url": "https://it.wikipedia.org/wiki?curid=2607470", "title": "Alfons X (metropolitana di Barcellona)", "text": "Alfons X \u00e8 una stazione della linea 4 della metropolitana di Barcellona situata sotto la Ronda del Guinard\u00f3 nel distretto di Horta-Guinard\u00f3.\nLa stazione \u00e8 stata inaugurata nel 1974 e faceva parte dell'antica Linea IV, con il nome di Alfonso X. Nel 1982 con la riorganizzazione delle linee la stazione pass\u00f2 a far parte della L4 e cambi\u00f2 il nome nella forma catalana attuale di Alfons X."}
{"id": "2607471", "revid": "297059", "url": "https://it.wikipedia.org/wiki?curid=2607471", "title": "Vancouver International Airport", "text": ""}
{"id": "2607472", "revid": "287204", "url": "https://it.wikipedia.org/wiki?curid=2607472", "title": "Korisliiga", "text": "La Korisliiga \u00e8 la massima competizione finlandese di pallacanestro organizzata dalla Suomen Koripalloliitto, ovvero la federazione cestistica della Finlandia.\nStoria.\nLa prima edizione del campionato finlandese di pallacanestro si svolse nel 1939.\nIl campionato \u00e8 attualmente formato da 12 squadre, le quali si incontrano in stagione regolare rispettivamente due volte in casa e due volte in trasferta, per un totale di 44 partite complessive. Le prime otto classificate si qualificano per i playoff, i quali assegnano il titolo di campione nazionale.\nLa stagione regolare inizia solitamente durante il mese di ottobre, e termina ad aprile."}
{"id": "2607473", "revid": "297059", "url": "https://it.wikipedia.org/wiki?curid=2607473", "title": "Kelowna International Airport", "text": ""}
{"id": "2607474", "revid": "297059", "url": "https://it.wikipedia.org/wiki?curid=2607474", "title": "Victoria International Airport", "text": ""}
{"id": "2607476", "revid": "339392", "url": "https://it.wikipedia.org/wiki?curid=2607476", "title": "Halifax Stanfield International Airport", "text": ""}
{"id": "2607477", "revid": "2036605", "url": "https://it.wikipedia.org/wiki?curid=2607477", "title": "Titulum", "text": ""}
{"id": "2607478", "revid": "339392", "url": "https://it.wikipedia.org/wiki?curid=2607478", "title": "Winnipeg James Armstrong Richardson International Airport", "text": ""}
{"id": "2607479", "revid": "331521", "url": "https://it.wikipedia.org/wiki?curid=2607479", "title": "Manuel Sch\u00e4ffler", "text": ""}
{"id": "2607480", "revid": "486946", "url": "https://it.wikipedia.org/wiki?curid=2607480", "title": "Ottawa Macdonald-Cartier International Airport", "text": ""}
{"id": "2607482", "revid": "339392", "url": "https://it.wikipedia.org/wiki?curid=2607482", "title": "Edmonton International Airport", "text": ""}
{"id": "2607483", "revid": "297059", "url": "https://it.wikipedia.org/wiki?curid=2607483", "title": "Calgary International Airport", "text": ""}
{"id": "2607484", "revid": "2036605", "url": "https://it.wikipedia.org/wiki?curid=2607484", "title": "Clavicula", "text": ""}
{"id": "2607485", "revid": "486946", "url": "https://it.wikipedia.org/wiki?curid=2607485", "title": "Montr\u00e9al-Pierre Elliott Trudeau International Airport", "text": ""}
{"id": "2607487", "revid": "2036605", "url": "https://it.wikipedia.org/wiki?curid=2607487", "title": "Agricola (porta accampamento)", "text": ""}
{"id": "2607488", "revid": "177155", "url": "https://it.wikipedia.org/wiki?curid=2607488", "title": "Napoli, Napoli, Napoli", "text": ""}
{"id": "2607490", "revid": "599013", "url": "https://it.wikipedia.org/wiki?curid=2607490", "title": "Serginho Fraldinha", "text": "Caratteristiche tecniche.\nGiocava come attaccante.\nCarriera.\nClub.\nDopo il debutto nel Palmeiras, si trasfer\u00ec al Santos, dove gioc\u00f2 quattordici partite in S\u00e9rie A, prima di lasciare il club per accasarsi al pi\u00f9 piccolo S\u00e3o Jos\u00e9, sempre nello stato di San Paolo. Nella partita del suo debutto con tale squadra sub\u00ec un infortunio e non pot\u00e9 giocare altre gare. Nel 1997 fu contattato dal Clube de Futebol Uni\u00e3o di Madera, con cui gioc\u00f2 per una stagione. Dopo una breve esperienza in Africa con lo Stade Tunisien, \u00e8 tornato in Portogallo, dove ha chiuso la carriera.\nNazionale.\nCon la Nazionale di calcio del Brasile ha giocato il campionato mondiale di calcio Under-20 1991."}
{"id": "2607496", "revid": "1100311", "url": "https://it.wikipedia.org/wiki?curid=2607496", "title": "Vasco Regini", "text": "Carriera.\nClub.\nGli inizi: Cesena, Samp e Foggia.\nCresciuto nelle giovanili del , dalla stagione 2007-2008 viene inserito nella rosa della prima squadra che disputa il Campionato di Serie B. Il 1\u00ba marzo 2008 il tecnico dei \"romagnoli\" Fabrizio Castori lo fa esordire nel Campionato cadetto nella sfida -Cesena 2-1, giocando gli interi 90 minuti; disputa in totale 7 partite nella sua prima stagione da professionista.\nNella stagione successiva, Vasco colleziona solamente 3 presenze di Lega Pro Prima Divisione, venendo nel gennaio 2009 ceduto in prestito con diritto di riscatto della compropriet\u00e0 alla in Serie A, dove esordisce il 9 maggio 2009 nella gara Sampdoria- 5-0 subentrando al 71\u00ba minuto ad Andrea Raggi.\nNell'estate del 2009 la Samp decide di acquistare la met\u00e0 del cartellino del giocatore dal Cesena e di continuare a farlo giocare, anche per la stagione successiva, nella formazione Primavera blucerchiata.\nIl 23 luglio 2010 viene ceduto in prestito al di Zden\u011bk Zeman in Prima Divisione; Vasco viene utilizzato dal tecnico boemo come terzino sinistro in 31 occasioni, riuscendo a mettere a segno anche il suo primo gol in carriera nella gara Gela-Foggia 2-1 del 10 ottobre 2010.\nEmpoli.\nIl 5 luglio 2011 viene ceduta, nella trattativa che porta \u00c9der al Cesena, la compropriet\u00e0 del cartellino in possesso dal club romagnolo all'Empoli.\nIl 5 agosto 2011 Samp ed Empoli si accordano per far giocare Vasco nella stagione seguente nella squadra toscana, dove disputa 32 partite di Serie B, di cui ben 31 da titolare.\nIl 22 giugno 2012 i due club titolari del cartellino si accordano per il rinnovo della compartecipazione e per la permanenza del giocatore nella squadra azzurra.; il 2 febbraio 2013 Vasco segna il suo primo gol in Serie B nella partita -Empoli 1-1 siglando al 77\u00ba minuto il gol del pareggio. Colleziona nella sua seconda stagione in Toscana 41 presenze di Campionato (con 1 gol) e 4 dei play-off, persi per\u00f2 in finale contro il .\nSampdoria e i vari prestiti.\nIl 20 giugno 2013 la Sampdoria comunica di aver raggiunto un accordo con l'Empoli per il rinnovo della compartecipazione e per la permanenza del giocatore, durante la stagione 2013-2014, nella societ\u00e0 blucerchiata. Vasco inoltre ha prolungato il proprio contratto con la Samp fino al giugno 2017. La stagione lo vede inizialmente impegnato come esterno sinistro in un centrocampo a 5 ma poi, con l'arrivo di mister Sini\u0161a Mihajlovi\u0107 nel novembre 2013, viene ricollocato nel ruolo di terzino sinistro diventandone il titolare della posizione. Termina l'annata con 29 presenze in Campionato e 2 in Coppa Italia.\nL'11 giugno 2014 il club blucerchiato comunica di aver raggiunto un'intesa con l'Empoli per la risoluzione a proprio favore dell'accordo di partecipazione relativo al calciatore.\nIl 1\u00ba febbraio 2016 viene ceduto in prestito con diritto di riscatto al . Il 14 maggio seguente, durante l'ultima giornata di campionato contro il Frosinone, esordisce in azzurro subentrando al 76\u00ba minuto a Kalidou Koulibaly. A fine stagione, terminato il prestito senza aver convinto il Napoli a riscattarlo, fa ritorno alla Sampdoria dove nel 2016-2017 gioca da titolare per poi perdere il posto l'anno successivo.\nIl 31 gennaio 2019 viene ceduto in prestito alla dove gioca solo 4 partite, e a fine anno rimedia una lesione al menisco mediale del ginocchio sinistro.\nTornato alla Samp, il 31 gennaio 2020 passa al sempre in prestito. Il 1\u00ba luglio 2021 termina il suo contratto con la Sampdoria dopo 125 partite in blucerchiato.\nReggina.\nIl 13 luglio seguente sigla un contratto annuale con la , in Serie B, dove ritrova Alfredo Aglietti, suo allenatore all'Empoli nella stagione 2011-2012. Il 31 gennaio 2022 rescinde il proprio contratto con il club.\nNazionale.\nIl 10 settembre 2008 ha esordito con la Nazionale Under-20 nel Torneo Quattro Nazioni, giocando la partita vinta per 5-2 contro la .\nTra il settembre e l'ottobre 2009 ha partecipato al Campionato mondiale di calcio Under-20 2009 svoltosi in Egitto, in cui ha giocato partendo da titolare nella terza partita della fase a gironi contro i padroni di casa dell'Egitto persa per 2-4.\nL'11 gennaio 2013 viene convocato per la prima volta in Under-21 per prendere parte allo stage che si \u00e8 tenuto a Coverciano dal 13 al 16 gennaio. Il 22 marzo 2013 esordisce in una partita ufficiale dell'Under-21, subentrando al 79' a Matteo Bianchetti, durante la partita Italia-Russia (2-0). Il 25 marzo viene invece schierato dal primo minuto nella partita Italia-Ucraina (1-0), giocando gli interi 90'.\nIl 28 maggio 2013 viene inserito, dal ct Devis Mangia, nella lista dei 23 che prenderanno parte alla fase finale dell'Europeo Under-21, in programma in Israele dal 5 al 18 giugno L'11 giugno esordisce all'Europeo venendo schierato dal primo minuto nella partita Italia-Norvegia 1-1.\nStatistiche.\nPresenze e reti nei club.\n\"Statistiche aggiornate al 22 gennaio 2022.\""}
{"id": "2607501", "revid": "36426", "url": "https://it.wikipedia.org/wiki?curid=2607501", "title": "Castello di Albola", "text": "Il castello di Albola si trova nel comune di Radda in Chianti, in provincia di Siena.\nStoria.\nAlbola viene citata per la prima volta in documenti risalenti all'XI e al XII secolo redatti nella badia a Coltibuono e nel monastero camaldolese di San Quirico a Foiano della Chiana. Nel 1376 si trova citato un \"comunello di Albola\" nell'elenco delle terre ribelli all'imperatore Carlo IV stilato al momento dell'elezione di suo figlio Venceslao e in quest'epoca doveva gi\u00e0 essere fortificato. Per la sua posizione divenne uno dei capisaldi della Lega del Chianti. Nel 1478 venne assediato dalle truppe aragonesi durante la seconda invasione del Chianti.\nNegli anni 1990 \u00e8 stato interamente restaurato da R\u00fcdiger von Pachelbel, un aristocratico tedesco che vi risiedeva.\nDescrizione.\nIl castello sorge nei pressi delle sorgenti del fiume Pesa, sui fianchi del monte Querciabella ed \u00e8 un tipico esempio di insediamento fortificato d'altura risalente al XIII secolo.\nSi conserva in ottimo stato il torrione principale, il cassero, dove \u00e8 posta un'apertura ad una certa altezza da terra. A fianco della torre sorge una costruzione recante sulla parete una porta ed un perimetro murario simile, probabilmente si tratta di una costruzione di origine medievale.\nSi conserva inoltre parte della prima cerchia muraria di forma ellittica."}
{"id": "2607502", "revid": "27296853", "url": "https://it.wikipedia.org/wiki?curid=2607502", "title": "Controvallazione", "text": ""}
{"id": "2607503", "revid": "200568", "url": "https://it.wikipedia.org/wiki?curid=2607503", "title": "Trapattoni", "text": ""}
{"id": "2607505", "revid": "70217", "url": "https://it.wikipedia.org/wiki?curid=2607505", "title": "Litis contestatio", "text": ""}
{"id": "2607543", "revid": "580197", "url": "https://it.wikipedia.org/wiki?curid=2607543", "title": "Mikhail Tikhonravov", "text": ""}
{"id": "2607551", "revid": "1005847", "url": "https://it.wikipedia.org/wiki?curid=2607551", "title": "NSDAP", "text": ""}
{"id": "2607553", "revid": "38120", "url": "https://it.wikipedia.org/wiki?curid=2607553", "title": "Cacciatorpediniere lanciamissili", "text": "I cacciatorpediniere lanciamissili sono cacciatorpediniere destinati al lancio di missili. Il loro \"hull classification symbol\" \u00e8 DDG. Molte di queste unit\u00e0 svolgono ruolo antinave, antisommergibile e antiaereo.\nI cacciatorpediniere lanciamissili in aggiunta all'armamento artiglieresco sono dotati di un sistema missilistico che generalmente ha due depositi di missili per sistemi a lancio verticale. Alcuni cacciatorpediniere lanciamissili hanno potenti sistemi nella US Navy il Sistema AEGIS e possono essere adottati per compiti antimissile e di difesa da missili balistici.\nI cacciatorpediniere lanciamissili \"multiruolo\" sostituiscono gli incrociatori, specialmente in quelle marine militari in cui gli incrociatori non sono pi\u00f9 in servizio."}
{"id": "2607555", "revid": "1543377", "url": "https://it.wikipedia.org/wiki?curid=2607555", "title": "Cladonia metacorallifera", "text": "Cladonia metacorallifera Asahina (1939), \u00e8 una specie di lichene appartenente al genere Cladonia, dell'ordine Lecanorales.\nIl nome proprio deriva dal prefisso greco , cio\u00e8 \"met\u00e0-\", che significa \"a seguire, in seguito, dopo\", e il riferimento alla C. corallifera, ad indicare che le ramificazioni, somiglianti a quelle di un corallo, sono molto pi\u00f9 squamulose.\nCaratteristiche fisiche.\nIn questa specie i podezi sono abbondantemente ricoperti di cortex producente molte squamule. Il tallo \u00e8 giallognolo. Ad un primo esame superficiale pu\u00f2 essere confusa con C. borealis e C. coccifera, ma ne differisce perch\u00e9 ha i podezi anneriti alla sommit\u00e0 e una superficie microsquamulosa.\nAll'esame cromatografico sono state rilevate nel tallo quantit\u00e0 consistenti di acido usnico, squamatico e didimico.\nIl fotobionte \u00e8 principalmente un'alga verde delle Trentepohlia.\nHabitat.\nSi trova in montagna fra 1250 e 1400 metri di altitudine; cresce su suolo, raramente su roccia.\nLocalit\u00e0 di ritrovamento.\nLa specie \u00e8 stata rinvenuta nelle seguenti localit\u00e0:\nTassonomia.\nQuesta specie appartiene alla sezione Cocciferae; a tutto il 2008 sono state identificate le seguenti forme, sottospecie e variet\u00e0:"}
{"id": "2607560", "revid": "599013", "url": "https://it.wikipedia.org/wiki?curid=2607560", "title": "Sandro Ventura", "text": "Caratteristiche tecniche.\nGiocava come centrocampista.\nCarriera.\nClub.\nNel 1991 gioc\u00f2 con il Botafogo nel Campeonato Brasileiro S\u00e9rie A per la prima volta, per poi disputare l'ultima stagione in massima divisione solo l'anno dopo. Nel 1997 ha giocato per il Figueirense; nel 2002 ha giocato per il Gl\u00f3ria.\nNazionale.\nCon la Nazionale di calcio del Brasile ha giocato il campionato mondiale di calcio Under-20 1991."}
{"id": "2607562", "revid": "38120", "url": "https://it.wikipedia.org/wiki?curid=2607562", "title": "Pelle d'Oca", "text": ""}
{"id": "2607564", "revid": "729019", "url": "https://it.wikipedia.org/wiki?curid=2607564", "title": "Guinard\u00f3-Hospital de Sant Pau (metropolitana di Barcellona)", "text": "La stazione di Guinard\u00f3, (dal 2009 Guinard\u00f3 | Hospital de Sant Pau), \u00e8 una stazione della Linea 4 della metropolitana di Barcellona, situata sotto la Ronda del Guinard\u00f3 nel distretto di Horta-Guinard\u00f3 di Barcellona .\nLa stazione fu inaugurata nel 1973 come parte dell'antica Linea IV. Con la riorganizzazione delle linee del 1982 divenne una stazione della L4.\nLa stazione prester\u00e0 servizio alle linee 9 e 10 della metropolitana di Barcellona che sono attualmente in costruzione la cui entrata in servizio \u00e8 prevista per il 2014."}
{"id": "2607565", "revid": "297059", "url": "https://it.wikipedia.org/wiki?curid=2607565", "title": "Aeroporto internazionale di Calgary", "text": ""}
{"id": "2607567", "revid": "547034", "url": "https://it.wikipedia.org/wiki?curid=2607567", "title": "Michael Copon", "text": "Carriera.\nCopon \u00e8 nato e cresciuto a Chesapeake, nella Virginia, da padre filippino e da madre statunitense. Si \u00e8 diplomato presso la \"Deep Creek High School\" di Chesapeake, dove ha militato inoltre nella locale squadra di calcio, guadagnandocisi il soprannome di \"The Supreme Filippine\".\n\u00c8 conosciuto soprattutto per aver interpretato la parte di Felix Taggaro nella serie televisiva \"One Tree Hill\" e per aver interpretato il protagonista Mathayus ne \"Il Re Scorpione 2 - Il destino di un guerriero\", prequel de \"Il Re Scorpione\" (a sua volta un derivato del \"franchise\" multimiliardario de \"La mummia) girato unicamente per il mercato home video. Ha riscosso anche una discreta fama per i ruoli in altre serie televisive quali \"Beyond the Break\" e ', interpretandovi in quest'ultima la parte del blue-ranger Lucas Kendall.\nMusica.\nNel settembre 2010 pubblica il suo singolo di debutto \"Let's Get Nasty\"\nVita personale.\n\u00c8 alto 1,85 m e vive a Los Angeles. \u00c8 sposato con la cantante Jenny Webbe.\nDoppiatori italiani.\nNelle versioni in italiano dei suoi film, Michael Copon \u00e8 stato doppiato da:"}
{"id": "2607577", "revid": "1934238", "url": "https://it.wikipedia.org/wiki?curid=2607577", "title": "Campionati mondiali di badminton", "text": "I Campionati mondiali di badminton (\"World Badminton Championships\") sono una manifestazione internazionale di badminton organizzata dalla Badminton World Federation a partire dal 1977. Nel 2019 si \u00e8 disputata la 25\u00aa edizione."}
{"id": "2607583", "revid": "66387", "url": "https://it.wikipedia.org/wiki?curid=2607583", "title": "Mikhail Jangel", "text": ""}
{"id": "2607584", "revid": "404338", "url": "https://it.wikipedia.org/wiki?curid=2607584", "title": "Ghiandole di Bartolino", "text": ""}
{"id": "2607585", "revid": "729019", "url": "https://it.wikipedia.org/wiki?curid=2607585", "title": "Camera anteriore dell'occhio", "text": "La camera anteriore dell'occhio \u00e8 una porzione del bulbo oculare.\nDisposizione e rapporti.\nLa camera anteriore \u00e8 compresa tra la cornea anteriormente, il limbus sclerocorneale ai margini e l'iride e il cristallino (attraverso la pupilla) posteriormente. L'iride e il cristallino la separano rispettivamente dalla camera posteriore la cui aderenza non stretta consente alle due camere di comunicare e permette la libera circolazione dell'umor acqueo.\nStruttura.\n\u00c8 uno spazio convesso, leggermente concavo indietro e con una profondit\u00e0 che diminuisce dal centro alla periferia dove termina con un angolo diedro, l'\"angolo iridocorneale\". \u00c8 ricolmo di umore acqueo.\nDerivazione embriologica.\nLa camera anteriore prende origine da una fessura che si forma nel mesenchima tra il cristallino e la cornea in sviluppo. Tale mesenchima dar\u00e0 poi origine allo stroma corneale. Con la scomparsa della membrana pupillare e la formazione della pupilla, le due camere possono comunicare attraverso il seno venoso della sclera (o canale di Schlemm), che rappresenta il passaggio di uscita dell'umore acqueo verso il sistema venoso.\nFisiologia.\nLa \"camera anteriore\" \u00e8 sede di un importantissimo evento fisiologico: nel punto dove l'iride tocca la cornea, anatomicamente viene a crearsi un angolo attraverso il cui trabecolato (canale di Schlemm) avviene il drenaggio dell'umore acqueo, liquido fisiologico secreto dai processi ciliari e riversato in camera posteriore. L'esatto equilibrio tra prodotto e deflusso dell'umore acqueo fa s\u00ec che la pressione intraoculare (tono) esercitata dall'umore acqueo verso l'esterno si tenga costante. Una pressione nella norma si aggira intorno ai 16-19 mmHg.\nPatologia.\nIn caso che, in difetto nello smaltimento o (pi\u00f9 raramente) per eccesso di produzione, aumenti la quantit\u00e0 di umore acqueo in camera anteriore, aumenta inevitabilmente anche la pressione ad esso associata (ipertono). Valori costanti che superano i 20-22 mm/hg possono portare a tale situazione."}
{"id": "2607588", "revid": "404338", "url": "https://it.wikipedia.org/wiki?curid=2607588", "title": "Ghiandole vestibolari maggiori", "text": ""}
{"id": "2607589", "revid": "298055", "url": "https://it.wikipedia.org/wiki?curid=2607589", "title": "Rosetta Tofano", "text": "Biografia.\nNata a Milano la Cavallari segue gli studi di coreografia, al Teatro alla Scala, scenografia e costume, iniziando a lavorare in teatro dove, nel 1923, incontra Sergio Tofano che sposer\u00e0 poco dopo.\nContinua il suo lavoro di scenografa anche per i lavori teatrali e cinematografici del marito, come il film \"Cenerentola e il signor Bonaventura\", svolge in teatro anche l'attivit\u00e0 di attrice, sempre accanto al marito, dalla loro unione nasce un figlio Gilberto Tofano futuro regista teatrale e televisivo.\nLe sue interpretazioni cinematografiche si limitano a 9 pellicole, dal 1933 al 1943. Il debutto avvenne davanti alla cinepresa diretta da Carlo Ludovico Bragaglia.\nNegli anni 50 comincia a soffrire di una grave forma di depressione, muore suicida il 7 aprile del 1960."}
{"id": "2607594", "revid": "1543377", "url": "https://it.wikipedia.org/wiki?curid=2607594", "title": "Cladonia metaminiata", "text": "Cladonia metaminiata S. Stenroos &amp; Ahti (1995), \u00e8 una specie di lichene appartenente al genere Cladonia, dell'ordine Lecanorales.\nIl nome proprio deriva dal prefisso greco , cio\u00e8 \"met\u00e0-\", che significa \"a seguire, in seguito, dopo\", e dalla C. miniata, ad indicarne una forma superficialmente simile ma pi\u00f9 elaborata.\nCaratteristiche fisiche.\nIl fotobionte \u00e8 principalmente un'alga verde delle Trentepohlia.\nAll'esame cromatografico sono state rilevate tracce di acido didimico.\nLocalit\u00e0 di ritrovamento.\nLa specie \u00e8 stata rinvenuta nelle seguenti localit\u00e0:\nTassonomia.\nQuesta specie appartiene alla sezione Cocciferae; secondo alcuni autori dovrebbe formare un gruppetto a s\u00e9 stante nella sezione Perviae insieme a C. piedadensis per la forma dei conidiomi e dei dischi imeniali di colore bruno scuro tipico delle Perviae; a tutto il 2008 non sono state identificate forme, sottospecie e variet\u00e0."}
{"id": "2607597", "revid": "486946", "url": "https://it.wikipedia.org/wiki?curid=2607597", "title": "Weiden i.d.OPf.", "text": ""}
{"id": "2607598", "revid": "729019", "url": "https://it.wikipedia.org/wiki?curid=2607598", "title": "Battaglia di Uman'", "text": "La battaglia di Uman' \u00e8 stata la prima grande vittoria nel settore meridionale del fronte orientale nel corso dell'Operazione Barbarossa. Al termine di questa battaglia di accerchiamento, vennero catturati pi\u00f9 di 100\u00a0000 soldati sovietici, nonch\u00e9 una grande quantit\u00e0 di mezzi.\nPremessa.\nMentre le truppe del Gruppo d'armate Centro ottennero rilevanti successi nella loro avanzata, non altrettanta fortuna ebbero le forze del Gruppo d'armate Sud al comando del Feldmaresciallo Gerd von Rundstedt. A causare questo ritardo furono numerosi fattori. Innanzitutto deve essere sottolineato come in quel settore le forze tedesche non godessero di una netta superiorit\u00e0 in termini numerici, soprattutto per quanto riguarda le forze corazzate.\nIl fatto di disporre di un solo gruppo corazzato (la Panzergruppe 1 di von Kleist), oltretutto, impediva agli attaccanti tedeschi la realizzazione di quelle grandi manovre a tenaglia che invece avevano riscosso cos\u00ec tanti successi nel settore del Gruppo d'armate Centro. La disposizione strategica del dispositivo offensivo tedesco, inoltre, determin\u00f2 un costante pericolo per i progressi dell'offensiva. Nel pianificare l'attacco, infatti, l'Alto Comando tedesco aveva preferito concentrare le forze lungo le tre direttrici principali, lasciando deliberatamente scoperti i fianchi delle colonne che sarebbero avanzate in territorio sovietico: ci\u00f2 permise alle forze armate tedesche di disporre di una maggiore forza d'urto, ma rendeva vulnerabili i fianchi contro i contrattacchi sovietici.\nA soffrire di questa decisione fu in particolare il Gruppo d'armate Sud, sul cui fianco sinistro si stendevano le paludi del Pryp\"jat': in quell'area si nascosero sapientemente le unit\u00e0 sovietiche (in particolare le divisioni di cavalleria), che lanciarono pericolosi contrattacchi contro le posizioni dalla VI Armata. Inoltre, la situazione logistica era assai precaria: le vaste pianure ucraine bagnate dalle frequenti piogge si trasformavano in enormi pantani di fango; ci\u00f2 bloccava a lungo l'avanzata delle truppe e impediva ai mezzi corazzati di agire rapidamente attraverso le linee nemiche.\nNonostante le difficolt\u00e0, a inizio luglio del 1941 la Panzergruppe 1 von Kleist riusc\u00ec a sfondare le linee nemiche, trovandosi nelle condizioni di condurre la prima battaglia di accerchiamento contro le forze sovietiche a sud di Kiev, nell'area di Uman'.\nLa battaglia.\nIl 16 luglio la Panzergruppe 1 occup\u00f2 l'importante punto strategico di Bila Cerkva, nell'Ucraina meridionale. Le truppe tedesche avrebbero potuto a quel punto (con una conversione verso sud-est) imbottigliare le armate sovietiche a difesa dell'area di Uman'. Il Comandante del Gruppo d'armate Centro (Feldmaresciallo von Rundstedt) avrebbe voluto che si creasse una sacca enorme entro cui intrappolare i sovietici; Hitler invece ordin\u00f2 una manovra pi\u00f9 contenuta ma pi\u00f9 facilmente realizzabile.\nQuando si diede inizio alle operazioni, le condizioni atmosferiche erano assai buone, permettendo cos\u00ec alle forze corazzate di poter manovrare senza problemi in territorio ucraino. La conversione a sud dei carri fu repentina e in pochi giorni raggiunsero Novoarchangel's'k, dove si incontrarono con le truppe della XI Armata di Erich von Manstein. Gi\u00e0 il 2 agosto l'accerchiamento delle truppe sovietiche era completato. Le truppe della VI, della XII e della XVIII Armata sovietica furono chiuse in trappola. Gli scontri nella sacca furono molto violenti; i colpi di artiglieria di entrambi gli eserciti furono enormi e in pochissimi giorni il campo di battaglia divenne un vero inferno di ferro e fuoco. Dopo sei giorni di intensi combattimenti, il 6 agosto i comandanti della VI e della XII Armata sovietica si arresero ai tedeschi, mentre alcuni elementi della XVIII Armata riuscirono a creare delle falle nelle linee tedesche e a scappare dall'accerchiamento.\nLa VI Armata di Walter von Reichenau, che copriva il fianco sinistro della Panzergruppe 1, fu attaccata in modo violento sia frontalmente dalla XXVI Armata sovietica, che cercava di sfondare le posizioni tedesche e liberare il resto delle truppe sovietiche dall'accerchiamento, sia dalle unit\u00e0 ancora operanti nelle paludi del Pryp\"jat'. Tuttavia la formazione tedesca riusc\u00ec a resistere agli assalti, garantendo cos\u00ec alla Wehrmacht di concludere con successo l'operazione di accerchiamento.\nDopo la battaglia.\nLa vittoria riportata a Uman dalle truppe tedesche fu assolutamente rilevante. Due intere armate sovietiche (la VI e la XII) furono costrette alla resa, consegnando cos\u00ec ben 103\u00a0000 prigionieri ai tedeschi. In termini di mezzi distrutti o catturati il bilancio per i sovietici fu ancora peggiore: 850 pezzi di artiglieria, 317 carri armati, 242 cannoni di vario tipo.\nTuttavia la reale importanza strategica di questa vittoria tedesca non pu\u00f2 essere valutata esclusivamente in funzione delle perdite inflitte al nemico: bisogna infatti considerare come dopo la vittoria nella sacca di Uman' l'intero dispositivo di difesa sovietico a sud di Kiev entr\u00f2 in crisi. Questa vittoria, infatti, apr\u00ec alla Wehrmacht le porte di Odessa e del mar Nero, consentendo oltretutto ai tedeschi di attestare la loro nuova linea di difesa sulle rive del Dnepr. Inoltre questo successo rappresent\u00f2 la premessa logica e tattica alla susseguente battaglia di Kiev: una delle pi\u00f9 vaste operazioni militari di tutta la seconda guerra mondiale."}
{"id": "2607599", "revid": "216538", "url": "https://it.wikipedia.org/wiki?curid=2607599", "title": "Campionato mondiale di beach volley", "text": ""}
{"id": "2607604", "revid": "1305772", "url": "https://it.wikipedia.org/wiki?curid=2607604", "title": "Serie A AIFA 1985", "text": "La Serie A AIFA 1985 \u00e8 stato il massimo livello del campionato italiano di football americano nel 1985. \u00c8 stato il quinto campionato organizzato dall'Associazione Italiana Football Americano.\nLa formula rimase la stessa dell'anno precedente, con 24 squadre divise in 4 gironi. Le qualificate ai playoff passarono invece da 8 a 12, e fu aggiunto un turno preliminare dal quale erano escluse le vincenti dei quattro gironi.\nLe serie inferiori passarono da una a due, con l'istituzione della Serie C.\nRegular season.\nLe prime 3 classificate di ogni girone accedono ai playoff. L'ultima classificata retrocede in serie B.\nPlayoff.\nAccedono ai playoff le prime 3 squadre di ogni girone.\nV Superbowl.\nIl V Superbowl italiano si \u00e8 disputato sabato 6 luglio 1985 allo Stadio Appiani di Padova, davanti a 20.000 spettatori. L'incontro \u00e8 stato vinto dai Doves Bologna sugli Angels Pesaro, entrambe al loro primo superbowl, con il risultato di 27 a 11.\nIl premio di miglior giocatore dell'incontro \u00e8 stato assegnato a Gary Pearson, runningback dei Doves."}
{"id": "2607627", "revid": "287204", "url": "https://it.wikipedia.org/wiki?curid=2607627", "title": "Eisbaren Bremerhaven", "text": ""}
{"id": "2607631", "revid": "3791", "url": "https://it.wikipedia.org/wiki?curid=2607631", "title": "Campionati mondiali di scherma 1937", "text": ""}
{"id": "2607635", "revid": "3791", "url": "https://it.wikipedia.org/wiki?curid=2607635", "title": "Campionati mondiali di scherma 1938", "text": ""}
{"id": "2607636", "revid": "3791", "url": "https://it.wikipedia.org/wiki?curid=2607636", "title": "Campionati mondiali di scherma 1947", "text": ""}
{"id": "2607637", "revid": "3791", "url": "https://it.wikipedia.org/wiki?curid=2607637", "title": "Campionati mondiali di scherma 1948", "text": ""}
{"id": "2607640", "revid": "3791", "url": "https://it.wikipedia.org/wiki?curid=2607640", "title": "Campionati mondiali di scherma 1949", "text": ""}
{"id": "2607645", "revid": "3791", "url": "https://it.wikipedia.org/wiki?curid=2607645", "title": "Campionati mondiali di scherma 1950", "text": ""}
{"id": "2607646", "revid": "3791", "url": "https://it.wikipedia.org/wiki?curid=2607646", "title": "Campionati mondiali di scherma 1951", "text": ""}
{"id": "2607647", "revid": "3791", "url": "https://it.wikipedia.org/wiki?curid=2607647", "title": "Campionati mondiali di scherma 1952", "text": ""}
{"id": "2607648", "revid": "3791", "url": "https://it.wikipedia.org/wiki?curid=2607648", "title": "Campionati mondiali di scherma 1953", "text": ""}
{"id": "2607650", "revid": "3791", "url": "https://it.wikipedia.org/wiki?curid=2607650", "title": "Campionati mondiali di scherma 1954", "text": ""}
{"id": "2607652", "revid": "3791", "url": "https://it.wikipedia.org/wiki?curid=2607652", "title": "Campionati mondiali di scherma 1955", "text": ""}
{"id": "2607654", "revid": "3791", "url": "https://it.wikipedia.org/wiki?curid=2607654", "title": "Campionati mondiali di scherma 1956", "text": ""}
{"id": "2607655", "revid": "3791", "url": "https://it.wikipedia.org/wiki?curid=2607655", "title": "Campionati mondiali di scherma 1957", "text": ""}
{"id": "2607657", "revid": "3791", "url": "https://it.wikipedia.org/wiki?curid=2607657", "title": "Campionati mondiali di scherma 1958", "text": ""}
{"id": "2607658", "revid": "3791", "url": "https://it.wikipedia.org/wiki?curid=2607658", "title": "Campionati mondiali di scherma 1959", "text": ""}
{"id": "2607673", "revid": "1543377", "url": "https://it.wikipedia.org/wiki?curid=2607673", "title": "Sabanalarga (Atlantico)", "text": "Sabanalarga \u00e8 un comune della Colombia facente parte del dipartimento dell'Atlantico.\nIl centro abitato venne fondato da un gruppo di coloni guidati da Lucas Dionisio Tesillo, Marceliano de Jes\u00fas e Diego Almanza nel 1620, mentre l'istituzione del comune \u00e8 del 1833."}
{"id": "2607674", "revid": "1494169", "url": "https://it.wikipedia.org/wiki?curid=2607674", "title": "Absolute Beginners", "text": ""}
{"id": "2607676", "revid": "3791", "url": "https://it.wikipedia.org/wiki?curid=2607676", "title": "Campionati mondiali di scherma 1961", "text": ""}
{"id": "2607677", "revid": "339392", "url": "https://it.wikipedia.org/wiki?curid=2607677", "title": "Heroes (brano musicale)", "text": ""}
{"id": "2607678", "revid": "3791", "url": "https://it.wikipedia.org/wiki?curid=2607678", "title": "Campionati mondiali di scherma 1962", "text": ""}
{"id": "2607679", "revid": "392652", "url": "https://it.wikipedia.org/wiki?curid=2607679", "title": "Tolleno", "text": "Il tolleno, in italiano tollenone, era una macchina da guerra che gli assedianti utilizzavano per raggiungere le mura nemiche.\nEra formato da due travi tra loro collegate: una posta in modo verticale, l'altra in modo orizzontale appoggiata alla prima attraverso un montante girevole, al cui capo era ancorato un grosso cesto dove erano posti alcuni armati. Questi ultimi erano sollevati, facendo forza a mezzo di funi attraverso altri armati lasciati a terra, in modo da tirare verso il basso la parte posteriore della macchina d'assedio in questione, oltre a fare in modo di ruotare in direzione ed altezza la cesta posta al capo opposto. Sembra fu citato per la prima volta da Enea Tattico nella sua \"Poliorketika\" nel IV secolo a.C."}
{"id": "2607682", "revid": "3791", "url": "https://it.wikipedia.org/wiki?curid=2607682", "title": "Campionati mondiali di scherma 1963", "text": ""}
{"id": "2607684", "revid": "3791", "url": "https://it.wikipedia.org/wiki?curid=2607684", "title": "Campionati mondiali di scherma 1965", "text": ""}
{"id": "2607688", "revid": "3791", "url": "https://it.wikipedia.org/wiki?curid=2607688", "title": "Campionati mondiali di scherma 1966", "text": ""}
{"id": "2607690", "revid": "3791", "url": "https://it.wikipedia.org/wiki?curid=2607690", "title": "Campionati mondiali di scherma 1967", "text": ""}
{"id": "2607691", "revid": "228587", "url": "https://it.wikipedia.org/wiki?curid=2607691", "title": "Knock on Wood", "text": ""}
{"id": "2607692", "revid": "3791", "url": "https://it.wikipedia.org/wiki?curid=2607692", "title": "Campionati mondiali di scherma 1969", "text": ""}
{"id": "2607694", "revid": "3791", "url": "https://it.wikipedia.org/wiki?curid=2607694", "title": "Campionati mondiali di scherma 1970", "text": ""}
{"id": "2607695", "revid": "3791", "url": "https://it.wikipedia.org/wiki?curid=2607695", "title": "Campionati mondiali di scherma 1971", "text": ""}
{"id": "2607701", "revid": "3791", "url": "https://it.wikipedia.org/wiki?curid=2607701", "title": "Campionati mondiali di scherma 1973", "text": ""}
{"id": "2607704", "revid": "3791", "url": "https://it.wikipedia.org/wiki?curid=2607704", "title": "Campionati mondiali di scherma 1974", "text": ""}
{"id": "2607705", "revid": "834", "url": "https://it.wikipedia.org/wiki?curid=2607705", "title": "Space Oddity (brano musicale)", "text": ""}
{"id": "2607707", "revid": "3791", "url": "https://it.wikipedia.org/wiki?curid=2607707", "title": "Campionati mondiali di scherma 1975", "text": ""}
{"id": "2607708", "revid": "1573940", "url": "https://it.wikipedia.org/wiki?curid=2607708", "title": "Rhizaria", "text": "Rhizaria \u00e8 un gruppo di organismi eucarioti nella grande maggioranza unicellulari. Comprende molte specie dalla morfologia differente ma la maggior parte con aspetto ameboide. Quasi tutti posseggono mitocondri provvisti di creste mitocondriali tubulari.\nAd eccezione dei Chlorarachniophyte e di tre specie del genere \"Paulinella\" nel phylum Cercozoa, non sono fotosintetiche, ma molti foraminiferi e radiolari hanno una relazione simbiotica con alghe unicellulari fotosintetiche. \u00c8 stata anche descritta una forma pluricellulare, \"Guttulinopsis vulgaris\", un mixomicete.\nQuesto supergruppo \u00e8 stato proposto da Cavalier-Smith nel 2002. Essendo accomunati principalmente sulla base di sequenze di DNA ribosomiale, variano notevolmente nella forma, non avendo chiari caratteri morfologici distintivi (sinapomorfie). Per la maggior parte sono amoeboidi con pseudopodi filosi, reticolati o microtubulari. Molti producono conchiglie o scheletri, che possono essere piuttosto complessi nella struttura, e questi costituiscono la stragrande maggioranza dei rhizaria fossili.\nGruppi.\nGli organismi appartenenti ai Rhizaria si possono raggruppare in tre gruppi:"}
{"id": "2607709", "revid": "1305772", "url": "https://it.wikipedia.org/wiki?curid=2607709", "title": "Wild Is the Wind", "text": ""}
{"id": "2607710", "revid": "3791", "url": "https://it.wikipedia.org/wiki?curid=2607710", "title": "Campionati mondiali di scherma 1977", "text": ""}
{"id": "2607711", "revid": "3791", "url": "https://it.wikipedia.org/wiki?curid=2607711", "title": "Campionati mondiali di scherma 1978", "text": ""}
{"id": "2607712", "revid": "3791", "url": "https://it.wikipedia.org/wiki?curid=2607712", "title": "Campionati mondiali di scherma 1979", "text": ""}
{"id": "2607714", "revid": "767487", "url": "https://it.wikipedia.org/wiki?curid=2607714", "title": "Big Bill Morganfield", "text": "Carriera.\nBig Bill Morganfield ha iniziato a suonare la chitarra relativamente\ntardi nella sua vita. Non \u00e8 stato fino al 1983, quando suo\npadre McKinley Morganfield (Muddy Waters) \u00e8 scomparso, che Bill ha deciso di perseguire una carriera musicale. Durante i successivi anni ha imparato a suonare la chitarra e a eseguire gli standard blues. Dopo aver affinato le sue competenze, ha pubblicato il suo primo album, \"Rising Son\", nel 1999. L'album, che presenta diversi ex membri della band di suo padre, . Nel 2000, ha ricevuto il Premio W. C. Handy per il Best New Artist Blues. Bill vive ad Atlanta, in Georgia, e si esibisce regolarmente in tutto il mondo."}
{"id": "2607715", "revid": "3791", "url": "https://it.wikipedia.org/wiki?curid=2607715", "title": "Campionati mondiali di scherma 1981", "text": ""}
{"id": "2607716", "revid": "729019", "url": "https://it.wikipedia.org/wiki?curid=2607716", "title": "Vincenzo Fuxa", "text": "Biografia.\nVincenzo Fuxa rese parte attivamente ai moti rivoluzionari nel 1848, contro i Borboni. Dapprima al comando del primo battaglione di fanteria dell'esercito siciliano, in seguito fu comandante militare del distretto di Nicosia.\nIl 28 febbraio 1849 Ferdinando II di Borbone riprendeva possesso della Sicilia, e il Fuxa fu costretto a vivere in esilio, recandosi a Malta.\nNel 1860 si un\u00ec a Talamone ai Mille di Giuseppe Garibaldi.\nSbarcato in Sicilia, il \"Generale\" lo invi\u00f2 in missione a Castelvetrano, poi a Gibilrossa insieme a Giuseppe La Masa.\nAl termine della spedizione venne nominato colonnello onorario ed insignito della croce di cavaliere dell'Ordine Militare Savoia.\nDal 1862 al 1864 fu maggiore del Regio esercito."}
{"id": "2607720", "revid": "287204", "url": "https://it.wikipedia.org/wiki?curid=2607720", "title": "All Saints (album)", "text": ""}
{"id": "2607722", "revid": "287204", "url": "https://it.wikipedia.org/wiki?curid=2607722", "title": "Let's Dance (album)", "text": ""}
{"id": "2607724", "revid": "1543377", "url": "https://it.wikipedia.org/wiki?curid=2607724", "title": "Santa Luc\u00eda (Colombia)", "text": "Santa Luc\u00eda \u00e8 un comune della Colombia facente parte del dipartimento dell'Atlantico.\nStoria.\nIl centro abitato venne fondato da Luisa Guerrero Hormanza nel 1874, mentre l'istituzione del comune \u00e8 del 1940."}
{"id": "2607725", "revid": "3791", "url": "https://it.wikipedia.org/wiki?curid=2607725", "title": "Campionati mondiali di scherma 1982", "text": ""}
{"id": "2607726", "revid": "3791", "url": "https://it.wikipedia.org/wiki?curid=2607726", "title": "Campionati mondiali di scherma 1983", "text": ""}
{"id": "2607727", "revid": "1305772", "url": "https://it.wikipedia.org/wiki?curid=2607727", "title": "The Buddha of Suburbia", "text": ""}
{"id": "2607729", "revid": "3791", "url": "https://it.wikipedia.org/wiki?curid=2607729", "title": "Campionati mondiali di scherma 1985", "text": ""}
{"id": "2607730", "revid": "110157", "url": "https://it.wikipedia.org/wiki?curid=2607730", "title": "Il falegname di Livonia (Donizetti)", "text": "Pietro il Grande Kzar delle Russie, o sia Il falegname di Livonia, conosciuta anche come Il falegname di Livonia, \u00e8 un melodramma burlesco in due atti, musicato da Gaetano Donizetti su libretto del marchese Gherardo Bevilacqua-Aldobrandini, e rappresentato per la prima volta al Teatro San Samuele di Venezia il 26 dicembre 1819.\nStoria.\nL'aneddoto del giovane zar Pietro I il Grande, recatosi in Europa in incognito e impiegatosi come semplice manovale in un cantiere navale ha avuto una grande fortuna nel mondo dell'opera. Oltre a quanto si espone pi\u00f9 sotto in relazione all'Italia, l'episodi\u00f2, sia pure variamente ambientato in Livonia o nei Paesi Bassi, ispir\u00f2 infatti Gr\u00e9try (\"Pierre le Grand\", 1790), Albert Lortzing \"Zar und Zimmermann\" (1837) e Meyerbeer (\"L'\u00e9toile du Nord\", 1854)\nIl libretto del marchese Bevilacqua-Aldobrandini era basato su una commedia in tre atti e in prosa di Alexandre Duval, \"Le menuisier de Livonie, ou les Illustres voyageurs\", andata in scena a Parigi il 9 marzo 1805. Essa aveva gi\u00e0 fornito lo spunto a Felice Romani per un libretto dallo stesso titolo (ovviamente in italiano), messo in musica con grande successo, alcuni mesi prima, da Giovanni Pacini (Milano, 12 aprile 1819), e dal quale Bevilacqua-Aldobrandini attinse. Lo stesso soggetto, nelle mani del librettista Bartolomeo Merelli, forn\u00ec la trama per un'opera di Nicola Vaccaj (1824). Qui, il falegname non \u00e8 lo zar, ma un fratello della zarina, ma l'opera gioca sul viaggio in incognito della coppia di sovrani. Anche lo stesso Donizetti avrebbe di nuovo intonato, qualche anno dopo, le vicende di Pietro il Grande, questa volta ambientate nei Paesi Bassi, ne \"Il borgomastro di Saardam\" (1827). \nL'opera era stata commissionata al giovane Donizetti, che si era fatto conoscere nel 1818 a Venezia con il relativo successo della sua prima opera rappresentata, \"Enrico di Borgogna\", dalla direzione del Teatro San Samuele, che stava attraversando un periodo poco felice. Fu composta parte a Bergamo, citt\u00e0 natale del compositore, parte a Venezia. La prima rappresentazione, che ebbe luogo il 26 dicembre 1819 per l'apertura della stagione del carnevale 1819-1820, incontr\u00f2 un tiepido successo. Ci\u00f2 non imped\u00ec che l'opera venisse ripresa all'apertura della stagione del carnevale 1823-1824 (il 16 dicembre) al Teatro Comunale di Bologna, citt\u00e0 da cui proveniva il librettista, e poi in vari altri teatri italiani: Verona (1825), Bologna (1826), Padova (1826), Venezia, Teatro San Benedetto (1827), Spoleto (1829).\nCadde in seguito nell'obio e fu recuperata solo il 27 maggio 2003 per la riapertura del Teatro dell'Opera di San Pietroburgo, quindi nel 2004 nel corso del Festival della Valle d'Itria nella corte d'onore del Palazzo ducale di Martina Franca e nel 2019 in apertura della quinta edizione del Donizetti Festival al Teatro Sociale di Bergamo, diretta da Rinaldo Alessandrini.\nTrama.\n\"La vicenda si svolge in una ricca e popolosa citt\u00e0 della Livonia.\"\nAtto I.\n\"Veduta della citt\u00e0 e in particolare del palazzo del giudice, all'alba.\"\n\"A destra sortono vari rustici con archi e frecce disponendosi per la caccia, predominante gusto di quegli abitanti. A sinistra vari soldati russi con Hondediski. Carlo sta lavorando al suo banco da falegname. Dippoi: in ultimo Firman dalla strada.\"\nUn giovane falegname di nome Carlo ama Annetta, giovane orfanella amica di Madama Fritz, proprietaria di un albergo nella provincia della Livonia. Egli litiga con un usuraio, Firman-Trombest, per una collana che ella ha dato in pegno. Vengono interrotti dall'arrivo di due stranieri dall'aspetto molto importante, che in seguito si riveleranno essere lo zar Pietro il Grande e la sua consorte, l'imperatrice Caterina, che sono alla ricerca di un fratello della zarina, originaria della Livonia, scomparso da anni.\nPietro interroga Carlo sulla sua famiglia, ma le risposte del giovane non sono soddisfacenti e fra i due scoppia un litigio, tanto che Pietro lo minaccia. Il magistrato della citt\u00e0, Ser Cuccupis, personaggio pomposo e ridicolo, litiga anche con lui con Pietro e minaccia di denunciarlo allo zar. Pietro si fa allora passare per un grande ufficiale del sovrano, Menchikov, il che contribuisce a rabbonire il magistrato, che mette Carlo in prigione.\nMadama Fritz mostra una vecchia lettera trovata addosso a Carlo quand'egli fu trovato bambino, che rivela che il giovane \u00e8 figlio di Carlo Scavronski, gentiluomo della Livonia morto al servizio della Svezia, e che aveva una sorella che tutti credono essere morta durante il saccheggio di Magdeburgo. All'udire ci\u00f2, Caterina perde i sensi, fra lo stupore generale.\nAtto II.\n\"Appartamento del magistrato. La notte \u00e8 avanzata.\"\nMadama Fritz si presenta dal magistrato e cerca di ottenere il rilascio di Carlo, ma senza successo. Ma lo zar, convinto ormai che si tratti del fratello della zarina, interviene: Carlo viene liberato, e presenta Annetta ai suoi benefattori, di cui ancora ignora l'identit\u00e0, avvertendoli per\u00f2 che lo zar non dovr\u00e0 mai trovarla, poich\u00e9 ella \u00e8 la figlia del suo nemico Ivan Mazeppa. Saputo per\u00f2 che costui \u00e8 morto, lo zar perdona Annetta. A questo punto il capitano delle guardie rivela l'identit\u00e0 di Pietro al magistrato; quest'ultimo cerca allora di rientrare nelle grazie del sovrano per ottenere una promozione, ma Pietro lo respinge, lo priva delle sue cariche e ne confisca i beni per ripagare Carlo e Annetta delle sofferenze subite. Carlo, riconosciuto dalla sorella, viene reso nobile dal cognato e autorizzato a sposare Annetta. Il popolo acclama a gran voce la coppia imperiale per la sua generosit\u00e0.\nAnalisi.\nL'influenza di Rossini \u00e8 evidente nella partitura, definita da William Ashbrook \"un maldestro miscuglio di ingenuit\u00e0 ed elementi rossiniani insufficientemente assimilati\". In certi passaggi, Donizetti ricerca un effetto comico facendo un \"pastiche\" dello stile di Rossini, come nell'aria di Madama Fritz nell'atto I \"Qual ardir! qual brondo ignudo!\". Altrove, si tratta di imitazione pura e semplice, come nel sestetto dell'Atto II \"Ah, quel colpo!\", che riprende fin dalle prime note il terzetto dell'Atto II de \"Il barbiere di Siviglia\" di Rossini. Allo stesso modo, la parte di Pietro, carica di abbellimenti in contrasto con la relativa semplicit\u00e0 degli altri ruoli, ricorda Rossini, cos\u00ec come il personaggio del magistrato fa pensare al Don Magnifico della \"Cenerentola\".\nLa personalit\u00e0 di Donizetti si intravede tuttavia nel \"larghetto\" malinconico di Annetta \"Veder l'amato oggetto\" (Atto I, scena 12), nel duetto tra Pietro e il magistrato \"Ser Cuccuppis siete voi?\" (Atto I, scena 9), in cui Tom Kaufman ritrova tracce del celebre \"Cheti cheti\" del \"Don Pasquale\", e nell'aria di Carlo \"Il dolce nome, e tenero\" (Atto II, scena 6).&lt;br&gt;\nDal punto di vista letterario, il librettista Gherardo Bevilacqua Aldobrandini inser\u00ec alcune citazioni dei pi\u00f9 celebri librettisti d'opera settecenteschi: Metastasio (Madama Fritz consola Carlo citando l'aria \"Sempre \u00e8 maggior del vero\" dall'Attilio Regolo, mentre il Coro nel Finale Primo canta una parodia de \"Siam navi all'onde algenti\" proveniente da \"L'Olimpiade\") e Lorenzo Da Ponte (il testo della cabaletta del Magistrato \"Se tutti i codici dovessi volgere\" \u00e8 tratto da \"Le nozze di Figaro\", mentre Caterina, scoperta l'identit\u00e0 del fratello, prima di svenire canta \"Ah, che del sole il raggio\" richiamando la quasi analoga situazione del Finale Primo di \"Cos\u00ec fan tutte\")."}
{"id": "2607731", "revid": "3791", "url": "https://it.wikipedia.org/wiki?curid=2607731", "title": "Campionati mondiali di scherma 1986", "text": ""}
{"id": "2607732", "revid": "3791", "url": "https://it.wikipedia.org/wiki?curid=2607732", "title": "Campionati mondiali di scherma 1987", "text": ""}
{"id": "2607734", "revid": "767487", "url": "https://it.wikipedia.org/wiki?curid=2607734", "title": "Patrocinatore legale", "text": ""}
{"id": "2607735", "revid": "3791", "url": "https://it.wikipedia.org/wiki?curid=2607735", "title": "Campionati mondiali di scherma 1989", "text": ""}
{"id": "2607736", "revid": "3791", "url": "https://it.wikipedia.org/wiki?curid=2607736", "title": "Campionati mondiali di scherma 1990", "text": ""}
{"id": "2607739", "revid": "599013", "url": "https://it.wikipedia.org/wiki?curid=2607739", "title": "Rodrigo Dias Carneiro", "text": "Caratteristiche tecniche.\nGiocava come centrocampista.\nCarriera.\nClub.\nInizi\u00f2 con due delle principali squadre di Rio de Janeiro, il Flamengo e il Botafogo, con cui per\u00f2 non riesce a debuttare in S\u00e9rie A; nonostante questo, viene ingaggiato dal Clube de Futebol Uni\u00e3o di Madera, dove gioca fino al 1996. Dopo un campionato con lo Sporting Braga, si trasfer\u00ec in Spagna dove gioc\u00f2 per tre stagioni, fino al 2000; dopo un'altra esperienza in Portogallo, torn\u00f2 in Brasile, dove debutt\u00f2, a 29 anni, in campionato, e chiuse la carriera nel 2007 con gli arabi dell'Al-Hilal.\nNazionale.\nCon la Nazionale di calcio del Brasile ha giocato il campionato mondiale di calcio Under-20 1991."}
{"id": "2607740", "revid": "3791", "url": "https://it.wikipedia.org/wiki?curid=2607740", "title": "Campionati mondiali di scherma 1991", "text": ""}
{"id": "2607741", "revid": "729019", "url": "https://it.wikipedia.org/wiki?curid=2607741", "title": "Ciutadella-Vila Ol\u00edmpica (metropolitana di Barcellona)", "text": "Ciutadella | Vila Ol\u00edmpica \u00e8 una stazione della linea 4 della metropolitana di Barcellona ed \u00e8 il capolinea della linea T4 del Trambes\u00f3s; si trova nel distretto di Sant Mart\u00ed tra il Parco della Cittadella e il villaggio olimpico.\nLa stazione della metropolitana fu inaugurata nel 1977 e faceva parte dell'allora Linea IV con il nome di \"Ribera\". Nel 1982 con la riorganizzazione delle linee divenne una stazione della L4 e cambi\u00f2 il nome in \"Ciutadella\". Nel 1992 con la costruzione del nuovo Villaggio Olimpico di Barcellona cambi\u00f2 nuovamente il nome in \"Ciutadella | Vila Ol\u00edmpica\".\nLa stazione capolinea della linea T4 del Trambes\u00f2s \u00e8 situata in superficie lungo la Carrer Wellington, ed \u00e8 stata inaugurata il 14 luglio 2004."}
{"id": "2607742", "revid": "3791", "url": "https://it.wikipedia.org/wiki?curid=2607742", "title": "Campionati mondiali di scherma 1992", "text": ""}
{"id": "2607745", "revid": "3791", "url": "https://it.wikipedia.org/wiki?curid=2607745", "title": "Campionati mondiali di scherma 1993", "text": ""}
{"id": "2607747", "revid": "3791", "url": "https://it.wikipedia.org/wiki?curid=2607747", "title": "Campionati mondiali di scherma 1994", "text": ""}
{"id": "2607749", "revid": "3791", "url": "https://it.wikipedia.org/wiki?curid=2607749", "title": "Campionati mondiali di scherma 1995", "text": ""}
{"id": "2607750", "revid": "3791", "url": "https://it.wikipedia.org/wiki?curid=2607750", "title": "Campionati mondiali di scherma 1997", "text": ""}
{"id": "2607752", "revid": "3791", "url": "https://it.wikipedia.org/wiki?curid=2607752", "title": "Campionati mondiali di scherma 1998", "text": ""}
{"id": "2607753", "revid": "3791", "url": "https://it.wikipedia.org/wiki?curid=2607753", "title": "Campionati mondiali di scherma 2000", "text": ""}
{"id": "2607754", "revid": "3791", "url": "https://it.wikipedia.org/wiki?curid=2607754", "title": "Campionati mondiali di scherma 2004", "text": ""}
{"id": "2607755", "revid": "3791", "url": "https://it.wikipedia.org/wiki?curid=2607755", "title": "Campionati mondiali di scherma 2005", "text": ""}
{"id": "2607756", "revid": "3791", "url": "https://it.wikipedia.org/wiki?curid=2607756", "title": "Campionati mondiali di scherma 2006", "text": ""}
{"id": "2607757", "revid": "3791", "url": "https://it.wikipedia.org/wiki?curid=2607757", "title": "Campionati mondiali di scherma 2007", "text": ""}
{"id": "2607758", "revid": "38120", "url": "https://it.wikipedia.org/wiki?curid=2607758", "title": "Regulus (I Cavalieri dello zodiaco)", "text": ""}
{"id": "2607761", "revid": "3791", "url": "https://it.wikipedia.org/wiki?curid=2607761", "title": "Campionati mondiali di scherma 2008", "text": ""}
{"id": "2607762", "revid": "3791", "url": "https://it.wikipedia.org/wiki?curid=2607762", "title": "Campionati mondiali di scherma 2009", "text": ""}
{"id": "2607767", "revid": "125215156", "url": "https://it.wikipedia.org/wiki?curid=2607767", "title": "Terapeuti", "text": "I Terapeuti erano i membri di un movimento religioso giudaico, caratterizzato da alcuni tratti sincretistici, fiorente nel I secolo d.C. dall'Egitto fino alla Grecia.\nFilone di Alessandria, un ebreo di cultura ellenistica, descrive la vita di una comunit\u00e0 di Terapeuti (uomini e donne) con cui era venuto in contatto, sulle rive del lago Mareotis intorno ad Alessandria. Il loro modo di vivere era sobrio e severo, interamente votato allo studio delle Scritture: ci\u00f2 li rendeva simili ad un'altra comunit\u00e0 monastica ebraica coeva, quella degli esseni. A differenza degli Esseni, per\u00f2, la spiritualit\u00e0 dei Terapeuti non era particolarmente influenzata dalla dimensione apocalittica; inoltre, non sono documentate regole scritte particolari n\u00e9 la presenza di alcun \"maestro di giustizia\", come presso gli Esseni.\nLo storico Eusebio di Cesarea (\"Storia ecclesiastica\", cap. 263-339) racconta le origini del cristianesimo ad Alessandria rifacendosi proprio ai Terapeuti. Eusebio intende dimostrare che i Terapeuti erano monaci cristiani, nonostante ancora osservassero completamente le tradizioni giudaiche.\nLa preghiera quotidiana.\nNel \"De vita contemplativa\" (cap. 75-89) Filone descrive le convocazioni quotidiane di preghiera della comunit\u00e0 dei Terapeuti di Alessandria.\nAlla sera si leggevano e commentavano brani biblici, dopo di che si celebrava una cena rituale (normalmente a base di pane e acqua). \u00c8 interessante il dettaglio dell'assenza di una Birkat Hamazon al termine della cena, perch\u00e9 ad essa faceva subito seguito una veglia di preghiera: si cantavano inni (tratti dalla Bibbia o composti dai monaci stessi) e si eseguivano danze rituali. Il modello tipologico al quale Filone collega questi canti e danze \u00e8 l'inno di Mos\u00e8 e la danza di Miriam di cui parla il libro dell'Esodo (cap. ).\nIl mattino successivo i Terapeuti si mettevano a guardare verso oriente aspettando la prima luce del sole. A questo punto recitavano le benedizioni mattutine (non si dimentichi che questi ebrei erano comunque egiziani, e i miti egiziani collegavano il momento dell'alba alla grande gioia per la vittoria del sole contro i suoi nemici; nell'antico Egitto il momento principale del culto era proprio il mattino).\nLa preghiera del mattino dei Terapeuti era strutturata sulla liturgia di Shacharit: lo \"Shema Israel\" era preceduto da due benedizioni, per la creazione della luce (\"Yotzer Or\") e per l'amore di Dio verso il suo popolo (\"Ahavah rabah\"). Allo \"Shema\" seguiva la benedizione per la redenzione (\"Birkat geulah\"). La redazione pi\u00f9 breve e arcaica di questi testi \u00e8 stata trovata nella Ghenizah del Cairo. I terapeuti si ritenevano una fraternit\u00e0 sacerdotale, come quella degli Esseni, che offriva come sacrificio la propria preghiera, proprio nella stessa ora in cui nel Tempio di Gerusalemme era offerto il sacrificio del mattino. Il nome stesso di questa preghiera era \"sacrificio\".\nInfluenza sul cristianesimo primitivo.\nLo studio della preghiera all'interno della comunit\u00e0 dei Terapeuti \u00e8 importante per lo studio della prassi rituale delle prime chiese cristiane, in particolare a proposito dello strutturarsi della celebrazione dell'eucaristia. Uno dei testimoni pi\u00f9 antichi di preghiera eucaristica, la \"paleoanafora alessandrina\" contenuta nel papiro \"Strasbourg Gr. 254\", mostra una chiara dipendenza dalla benedizione di \"Yotzer Or\", uno dei testi che precedono lo \"Shema\" nella liturgia giudaica.\nLa preghiera del mattino era la preghiera principale della giornata dei Terapeuti e in qualche modo concludeva un rito iniziato la sera precedente. \u00c8 documentata la dipendenza della liturgia cristiana alessandrina dalla preghiera dei Terapeuti: l'anello di congiunzione fu il monachesimo cristiano egiziano.\nQuando fiorisce il monachesimo cristiano egiziano, esso pone l'eucaristia alla fine di una veglia notturna. In questo modo la celebrazione non \u00e8 pi\u00f9 vista come una \"cena\" (in riferimento all'Ultima Cena), ma come un sacrificio mattutino, dove ad essere \"offerta in sacrificio\" \u00e8 la lode stessa a Dio (non certo il \"corpo di Cristo\", giacch\u00e9 questo tipo di teologia sacrificale dell'eucaristia si svilupper\u00e0 successivamente, almeno dalla seconda met\u00e0 del IV secolo).\nLe pratiche di guarigione.\nSempre secondo Filone, i Terapeuti praticavano una medicina superiore a qualunque altra, perch\u00e9 essa curava non solo il corpo, ma anche la psiche, l'anima nella sua accezione pi\u00f9 ampia.\nUna nota caratteristica dei Terapeuti era l'unzione con l'olio nel giorno di Shabbat (mentre gli Esseni rifiutavano ogni unzione e ogni massaggio)."}
{"id": "2607768", "revid": "402993", "url": "https://it.wikipedia.org/wiki?curid=2607768", "title": "Campionato finlandese di pallacanestro", "text": ""}
{"id": "2607769", "revid": "1543377", "url": "https://it.wikipedia.org/wiki?curid=2607769", "title": "Santo Tom\u00e1s (Colombia)", "text": "Santo Tom\u00e1s \u00e8 un comune della Colombia facente parte del dipartimento dell'Atlantico.\nIl centro abitato venne fondato da Francisco e Miguel Becerra nel 1706, mentre l'istituzione del comune \u00e8 del 18 giugno 1857."}
{"id": "2607771", "revid": "339392", "url": "https://it.wikipedia.org/wiki?curid=2607771", "title": "Halifax International Airport", "text": ""}
{"id": "2607785", "revid": "697352", "url": "https://it.wikipedia.org/wiki?curid=2607785", "title": "Under Pressure (disambigua)", "text": ""}
{"id": "2607787", "revid": "104458", "url": "https://it.wikipedia.org/wiki?curid=2607787", "title": "Mondiale di volo con gli sci", "text": ""}
{"id": "2607788", "revid": "838137", "url": "https://it.wikipedia.org/wiki?curid=2607788", "title": "Hamr", "text": ""}
{"id": "2607791", "revid": "709565", "url": "https://it.wikipedia.org/wiki?curid=2607791", "title": "Red Torpedo", "text": "Red Torpedo \u00e8 un personaggio dei fumetti DC Comics. Debutt\u00f2 in \"Crack Comics\" n. 1 (maggio 1940).\nBiografia del personaggio.\nJim Lockhart fu un capitano di marina fino al pensionamento avvenuto nel 1940. Incapace di mettere radici, cominci\u00f2 a creare un sottomarino da un uomo solo conosciuto come il \"Red Torpedo\". Utilizzando i dispositivi a bordo, divenne il pacificatore dei mari, il \"Robin Hood degli Abissi\". Il suo ruolo come eroe nella Quality consistette del fumetto \"Crack Comics\" dal n. 1 al n. 20. Il suo nemico pi\u00f9 comune fu Squalo Nero, una specie di pirata.\nOre prima dell'attacco a Pearl Harbor, Red Torpedo fu reclutato da Zio Sam per unirsi ai Combattenti per la Libert\u00e0 e difendere la base. Cadde con gli altri eroi e dato per morto. Pi\u00f9 tardi, fu rivelato che non era morto, ma dopo di ci\u00f2 si ritir\u00f2.\nDopo la guerra.\nRed Torpedo fu visto aiutare lo Starman del 1951 nella costruzione della sua nave spaziale, il Flying Star. Fu visto di recente come uno degli amministratori della Casa Windward in \"Aquaman: Spada di Atlantide\", insieme ad Elsa Magnusson, vedova di Mark Merlin.\nAndroide.\nUna nuova Red Tornado femminile ha debuttato in \"Red Tornado\" n. 1 (novembre 2009)."}
{"id": "2607794", "revid": "287204", "url": "https://it.wikipedia.org/wiki?curid=2607794", "title": "Stage (album)", "text": ""}
{"id": "2607795", "revid": "933835", "url": "https://it.wikipedia.org/wiki?curid=2607795", "title": "Nevio Sutorio Macrone", "text": ""}
{"id": "2607799", "revid": "3082", "url": "https://it.wikipedia.org/wiki?curid=2607799", "title": "Mussio Emiliano", "text": ""}
{"id": "2607800", "revid": "838137", "url": "https://it.wikipedia.org/wiki?curid=2607800", "title": "Osservatorio militare", "text": "L'osservatorio era una struttura, utilizzata fin dall'antichit\u00e0, durante gli assedi alle citt\u00e0 nemiche. Si trattava in sostanza di un posto di osservazione molto elevato, costruito con il medesimo principio delle scale moderne, ovvero in pi\u00f9 tronconi tra loro congiungibili, in modo da allungarsi a piacimento. Tale strumento permetteva di valutare i movimenti della citt\u00e0 assediata, lo spessore delle mura, l'entit\u00e0 delle truppe assediate, ecc.. I particolari costruttivi sono elencati da Apollodoro di Damasco nella sua opera, \"Poliorcetica\"."}
{"id": "2607804", "revid": "287204", "url": "https://it.wikipedia.org/wiki?curid=2607804", "title": "The Hunger (album)", "text": ""}
{"id": "2607805", "revid": "287204", "url": "https://it.wikipedia.org/wiki?curid=2607805", "title": "Into the Night (brano musicale)", "text": ""}
{"id": "2607808", "revid": "1543377", "url": "https://it.wikipedia.org/wiki?curid=2607808", "title": "Suan (Colombia)", "text": "Suan \u00e8 un comune della Colombia facente parte del dipartimento dell'Atlantico.\nIl centro abitato venne fondato da Diego Mart\u00edn de Le\u00f3n nel 1827, mentre l'istituzione del comune \u00e8 del 1905."}
{"id": "2607812", "revid": "287204", "url": "https://it.wikipedia.org/wiki?curid=2607812", "title": "HMS Naiad (93)", "text": "L'HMS \"Naiad\" (Pennant number 93), terza nave da guerra britannica a portare questo nome, \u00e8 stata un incrociatore leggero classe Dido della Royal Navy. Venne impostata nei cantieri Hawthorn Leslie and Company il 26 agosto 1937, varata il 3 febbraio 1939 ed entr\u00f2 in servizio il 24 luglio 1940 in piena seconda guerra mondiale.\nServizio.\nAppena entrata in servizio la \"Naiad\" venne assegnata al 15\u00ba Squadrone Incrociatori della \"Home Fleet\" con compiti di protezione dei convogli. Nel novembre 1940 partecip\u00f2 alla caccia all'incrociatore \"Admiral Scheer\" che aveva affondato l'incrociatore ausiliario . Tra dicembre e gennaio scort\u00f2 convogli diretti a Freetown, in Sierra Leone, tornando nel Mare del Nord alla fine del gennaio 1941 dove avvist\u00f2 gli incrociatori da battaglia tedeschi \"Scharnhorst\" e \"Gneisenau\" a sud dell'Islanda, perdendoli dopo poco a causa del cattivo tempo. Tra febbraio e marzo la \"Naiad\" rimase in cantiere per riparazioni ai danni subiti a causa della violenza del mare nelle missioni precedenti.\nTornata in servizio in aprile, venne assegnata alla \"Mediterranean Fleet\" con base ad Alessandria d'Egitto, dove giunse scortando un convoglio di carri armati denominato Operazione Tiger. Venne quindi assegnato alla Forza H, con compiti di scorta ai convogli diretti a Malta. Nel mese di maggio oper\u00f2 prevalentemente nella zona di Creta, scortando i convogli diretti sull'isola e schierandosi a nord della stessa per bloccare enventuali convogli di invasione. Il 21 maggio venne danneggiata lievemente da schegge durante un attacco aereo mentre si trovava a nord di Creta insieme agli incrociatori e oltre ai cacciatorpediniere , e . Il giorno seguente attacc\u00f2 un convoglio italiano a sud di Milo, affondando due navi. Successivamente venne fatta oggetto di un violento attacco aereo durante il quale vennero lanciate contro la \"Naiad\" 181 bombe che danneggiarono gravemente la nave mettendo fuori uso due torrette e riducendo la velocit\u00e0 a 16 nodi.\nAl termine delle riparazioni partecip\u00f2 all'operazione Exporter in appoggio alle operazioni militari in Siria. Il 22 giugno affront\u00f2 insieme all'HMNZS \"Leander\" i cacciatorpediniere \"Guepard\" e \"Valmy\" della Francia di Vichy. Dopo essere state prese di mira dalle batterie costiere le navi abbandonarono l'inseguimento. Nel mese di novembre partecip\u00f2 ad operazioni di supporto all'Ottava Armata bombardando le posizioni italiane e tedesche nella zona del Passo di Halfaya.\nNel mese di dicembre la \"Naiad\" partecip\u00f2 alle operazioni per rifornire Malta durante la quale, il 17 dicembre, si ebbe uno scontro minore con la flotta italiana denominato Prima battaglia della Sirte. Durante l'ingresso della Forza C di ritorno da questa missione nel porto di Alessandria gli incursori italiani della X\u00aa MAS approfittarono del sollevamento degli sbarramenti per entrare in porto e colpire le navi da battaglia e danneggiandole gravemente.\nIl 10 marzo 1942 si trovava insieme agli incrociatori ed con il compito di intercettare un convoglio italiano diretto a Tripoli. Venne successivamente segnalato un incrociatore italiano danneggiato in zona e la \"Naiad\" ne and\u00f2 alla ricerca. Rivelatasi falsa l'informazione la nave fece rotta per Alessandria, venendo per\u00f2 colpita sulla via del ritorno dall'U-Boot U-565 al largo di Sollum. La nave si capovolse e affond\u00f2 in 35 minuti causando la perdita di 86 marinai."}
{"id": "2607816", "revid": "642594", "url": "https://it.wikipedia.org/wiki?curid=2607816", "title": "Gerardo di Cremona", "text": ""}
{"id": "2607820", "revid": "174925", "url": "https://it.wikipedia.org/wiki?curid=2607820", "title": "Brahamagupta", "text": ""}
{"id": "2607830", "revid": "84604", "url": "https://it.wikipedia.org/wiki?curid=2607830", "title": "Chiesa Madre (Borrello)", "text": ""}
{"id": "2607831", "revid": "1543377", "url": "https://it.wikipedia.org/wiki?curid=2607831", "title": "Tubar\u00e1", "text": "Tubar\u00e1 \u00e8 un comune della Colombia facente parte del dipartimento dell'Atlantico.\nLe origini del centro abitato risalgono ad un insediamento indigeno scoperto dagli spagnoli nel 1533, mentre l'istituzione del comune \u00e8 del 1833."}
{"id": "2607832", "revid": "339392", "url": "https://it.wikipedia.org/wiki?curid=2607832", "title": "Nobilt\u00e0 di Irlanda", "text": ""}
{"id": "2607833", "revid": "287204", "url": "https://it.wikipedia.org/wiki?curid=2607833", "title": "Tubar\u00e0", "text": ""}
{"id": "2607835", "revid": "287204", "url": "https://it.wikipedia.org/wiki?curid=2607835", "title": "Tubara", "text": ""}
{"id": "2607836", "revid": "339392", "url": "https://it.wikipedia.org/wiki?curid=2607836", "title": "Nobile d'Irlanda", "text": ""}
{"id": "2607838", "revid": "174925", "url": "https://it.wikipedia.org/wiki?curid=2607838", "title": "Peter Ramus", "text": ""}
{"id": "2607842", "revid": "124231525", "url": "https://it.wikipedia.org/wiki?curid=2607842", "title": "Saverio Bellomo", "text": "Biografia.\nSaverio Bellomo si laure\u00f2 in lettere all'Universit\u00e0 \"Ca' Foscari\" di Venezia, dove svilupp\u00f2 i suoi interessi soprattutto nel campo della filologia dantesca: lavor\u00f2 sui testi del poeta e sugli antichi commenti alla \"Divina Commedia\", pubblicando numerosi testi critici ed esegetici; si occup\u00f2 anche del \"Censimento e edizione dei Commenti danteschi\".\nFu professore ordinario a Ca' Foscari presso la facolt\u00e0 di lettere e filosofia, dove insegn\u00f2 sia filologia italiana sia filologia e critica dantesca. Bellomo in precedenza era stato ricercatore all'Universit\u00e0 di Trento e docente associato all'Universit\u00e0 Roma Tre."}
{"id": "2607844", "revid": "1543377", "url": "https://it.wikipedia.org/wiki?curid=2607844", "title": "Usiacur\u00ed", "text": "Usiacur\u00ed \u00e8 un comune della Colombia facente parte del dipartimento dell'Atlantico.\nLe origini del centro abitato risalgono ad un insediamento indigeno scoperto dagli spagnoli nel 1533, mentre l'istituzione del comune \u00e8 del 23 ottobre 1856."}
{"id": "2607847", "revid": "287204", "url": "https://it.wikipedia.org/wiki?curid=2607847", "title": "Usiacur\u00ec", "text": ""}
{"id": "2607849", "revid": "287204", "url": "https://it.wikipedia.org/wiki?curid=2607849", "title": "Usiacuri", "text": ""}
{"id": "2607859", "revid": "1543377", "url": "https://it.wikipedia.org/wiki?curid=2607859", "title": "Narrow Stairs", "text": "Narrow Stairs \u00e8 il sesto album in studio del gruppo musicale statunitense Death Cab for Cutie, pubblicato nel 2008.\n\u00c8 stato pubblicato il 12 maggio nel Regno Unito e il 13 maggio negli Stati Uniti. L'album \u00e8 stato il primo della band a raggiungere la prima posizione della Billboard 200."}
{"id": "2607871", "revid": "287204", "url": "https://it.wikipedia.org/wiki?curid=2607871", "title": "Miami Heat 1989-1990", "text": "La stagione 1989-90 dei Miami Heat fu la 2\u00aa nella NBA per la franchigia.\nI Miami Heat arrivarono quinti nella \"Atlantic Division\" della \"Eastern Conference\" con un record di 18-64, non qualificandosi per i play-off."}
{"id": "2607876", "revid": "599013", "url": "https://it.wikipedia.org/wiki?curid=2607876", "title": "Terry Davis", "text": ""}
{"id": "2607878", "revid": "6923", "url": "https://it.wikipedia.org/wiki?curid=2607878", "title": "Khalid al-Qassimi", "text": ""}
{"id": "2607879", "revid": "214753", "url": "https://it.wikipedia.org/wiki?curid=2607879", "title": "BP Ford World Rally Team", "text": ""}
{"id": "2607880", "revid": "599013", "url": "https://it.wikipedia.org/wiki?curid=2607880", "title": "Tunay Torun", "text": "Carriera.\nDopo aver militato nel 2006 in St. Pauli e Amburgo, nel novembre del 2007 firma il suo primo contratto da professionista proprio con l'Amburgo. Esordisce in Bundesliga il 23 agosto 2008 contro il Karlsruhe. Sposato con Noemi Piccoli nel 1975."}
{"id": "2607881", "revid": "287204", "url": "https://it.wikipedia.org/wiki?curid=2607881", "title": "Meribel", "text": ""}
{"id": "2607885", "revid": "287204", "url": "https://it.wikipedia.org/wiki?curid=2607885", "title": "Miami Heat 1990-1991", "text": "La stagione 1990-91 dei Miami Heat fu la 3\u00aa nella NBA per la franchigia.\nI Miami Heat arrivarono sesti nella \"Atlantic Division\" della \"Eastern Conference\" con un record di 24-58, non qualificandosi per i play-off."}
{"id": "2607888", "revid": "2048388", "url": "https://it.wikipedia.org/wiki?curid=2607888", "title": "Capo Piccolo", "text": "Capo Piccolo \u00e8 un sito archeologico nel comune di Isola di Capo Rizzuto (KR), in Italia.\nGeografia.\nIl sito d\u00e0 nome ad alcune \"facies\" dell'Et\u00e0 del Bronzo Antico e Medio e si trova su un promontorio naturalmente fortificato proteso sul mar Ionio, lungo la costa tra Capo Rizzuto e Le Castella. Geologicamente \u00e8 una piattaforma di arenarie pleistoceniche poggianti su argille plioceniche.\nArcheologia.\nNel 1977 uno sbancamento abusivo mise in luce, nella fascia sud-orientale, materiali archeologici \"in situ\", furono recuperati numerosi vasi ad impasto quasi del tutto integri. In seguito il promontorio fu interessato da diversi interventi edilizi abusivi che modificarono irreparabilmente l'ambiente originario.\nNel 1986 e nel 1988 furono condotti alcuni saggi archeologico nel settore centrale del sito, individuando strati del Bronzo Antico 2 e del Bronzo Medio 1-2 con evidenti influssi dal Protoappenninico B apulo-materano e dalle \"facies\" contemporanee della Sicilia. L'analisi della stratigrafia e dei materiali ritrovati ha permesso di riconoscere una \"facies\" locale - chiamata Capo Piccolo 1 - collegata a quella di Cessaniti del Promontorio di Tropea. I livelli superiori del sito hanno restituito invece materiali riferibili ad un aspetto locale - \"facies\" di Capo Piccolo 2 - della \"facies\" di Rod\u00ec-Tindari-Vallelunga, correlabile a quella di Torre Sant'Irene del Promontorio di Tropea: qui sono presenti importazioni egee attribuibili alle prime fasi del Tardo Elladico.\nI reperti sono conservati ed in parte esposti presso il Museo Archeologico Nazionale di Crotone."}
{"id": "2607903", "revid": "729019", "url": "https://it.wikipedia.org/wiki?curid=2607903", "title": "Coppa Europa di sci alpino 2010", "text": "La Coppa Europa di sci alpino 2010 fu la 39\u00aa edizione della manifestazione organizzata dalla Federazione Internazionale Sci.\nLa stagione maschile inizi\u00f2 il 9 novembre 2009 a Reiteralm, in Austria, e si concluse il 13 marzo 2010 a Kranjska Gora, in Slovenia; furono disputate 36 delle 38 gare in programma (7 discese libere, 5 supergiganti, 9 slalom giganti, 13 slalom speciali, 2 supercombinate), in 20 diverse localit\u00e0. Lo svizzero Christian Spescha si aggiudic\u00f2 la classifica generale; il suo connazionale Cornel Z\u00fcger vinse la classifica di discesa libera, il ceco Petr Z\u00e1hrobsk\u00fd quella di supergigante, l'austriaco Christoph N\u00f6sig quella di slalom gigante, lo svedese Anton Lahdenper\u00e4 quella di slalom speciale e l'italiano Paolo Pangrazzi quella di combinata. L'austriaco Florian Scheiber era il detentore uscente della Coppa generale.\nLa stagione femminile inizi\u00f2 il 20 novembre 2009 a Wittenburg, in Germania, e si concluse il 13 marzo 2010 a Tarvisio, in Italia; furono disputate 33 delle 35 gare in programma (5 discese libere, 7 supergiganti, 9 slalom giganti, 10 slalom speciali, 2 supercombinate), in 19 diverse localit\u00e0. La tedesca Lena D\u00fcrr si aggiudic\u00f2 la classifica generale; la svizzera Rabea Grand vinse quella di discesa libera, l'austriaca Mariella Voglreiter quella di supergigante, la norvegese Lene L\u00f8seth quella di slalom gigante, l'austriaca Bernadette Schild quella di slalom speciale e l'italiana Elena Curtoni quella di combinata. L'austriaca Karin Hackl era la detentrice uscente della Coppa generale.\nUomini.\nRisultati.\nLegenda:\nDH = discesa libera\nSG = supergigante\nGS = slalom gigante\nSL = slalom speciale\nSC = supercombinata\nDonne.\nRisultati.\nLegenda:\nDH = discesa libera\nSG = supergigante\nGS = slalom gigante\nSL = slalom speciale\nSC = supercombinata"}
{"id": "2607906", "revid": "247222", "url": "https://it.wikipedia.org/wiki?curid=2607906", "title": "Cattedrale di Tours", "text": "La cattedrale di san Gaziano di Tours (in francese: \"Cath\u00e9drale Saint-Gatien de Tours\") \u00e8 la chiesa madre dell'arcidiocesi di Tours. \u00c8 nota agli abitanti come la \"Gatienne\".\nStoria.\nLa cattedrale, dedicata al primo vescovo della citt\u00e0 san Gaziano, \u00e8 probabilmente la quarta chiesa costruita in questo luogo. Un primo edificio religioso dedicato a san Maurizio fu eretto da san Lidorio, vescovo di Tours dal 337 al 371 e predecessore di san Martino.\nDistrutta da un incendio nel 561, venne edificata una nuova cattedrale franca, con mosaici inneggianti alla gloria di san Martino, dall'allora vescovo san Gregorio che la consacr\u00f2 nel 590. Dur\u00f2 circa quattro secoli, rimpiazzata poi da un'altra chiesa romanica che sopravvisse circa un secolo e nel 1168 and\u00f2 a fuoco durante disputa dell'Angi\u00f2, fra Luigi VII di Francia ed Enrico II d'Inghilterra.\nLa nuova e odierna cattedrale non venne iniziata che una quarantina d'anni dopo, nel 1209, cercando di riutilizzare le fondamenta e alcune strutture della cattedrale romanica. Finanziata in parte da Bianca di Castiglia e da san Luigi in appena quarant'anni, dal 1236 al 1279 venne eretto il coro sotto la direzione dell'architetto \u00c9tienne de Mortagne. Per mancanza di fondi, un secolo pi\u00f9 tardi, l'architetto Simon du Mans non aveva eretto che il transetto e una parte della navata, nonostante un appello di elemosine lanciato da papa Giovanni XXII. La navata fu portata avanti dagli architetti Jean de Dammartin, Jean Papin e Jean Durand e fu terminata solo nel 1452 grazie alle libert\u00e0 accordate da Carlo VII e dal duca di Bretagna Giovanni V. Per tutto il XV secolo si lavor\u00f2 alla facciata e alle due torri che la inquadrano: quella nord ricevette il suo coronamento nel 1507 da Pierre de Valence, e quella sud nel 1534-1546 da Pierre Gadier.\nLa lunga durata della costruzione della cattedrale spiega la mescolanza di stili che si sono succeduti dal XIII al XVI secolo, dal protogotico al gotico fiammeggiante e al rinascimentale.\n\u00c8 classificata tra i monumenti storici francesi dal 1862.\nArchitettura.\nL'architettura \u00e8 gotica e sono presenti tutte le sue fasi. Il Coro, protogotico \u00e8 tutto cinto da doppi archi rampanti. Il Transetto e le navate sono invece gotico-fiorite, dove tutte le forme architettoniche sono completamente svuotate fino all'ossatura portante della struttura. Poi riempite dalle grandiose pareti vetrate e dai rosoni. La facciata, stretta e serrata fra le due torri \u00e8 una delle pi\u00f9 ardite realizzazioni del gotico-fiammeggiante, dove le forme diventano cos\u00ec elaborate fluttuanti da ricordare, appunto, le fiamme.\nIn seguito alla mancanza di fondi manifestatasi dopo la fine delle donazioni di Luigi IX, si \u00e8 deciso di reimpiegare, nella costruzione della Cattedrale, alcune strutture dell'antico edificio romanico, come tutta la base delle torri e facciata, quindi le prime due campate della navata centrale, e la base del transetto sud. Ci\u00f2 ha comportato un grande cambio del progetto, e un ridimensionamento delle superfici. Ne risulta che il Coro \u00e8 nettamente pi\u00f9 largo della navata centrale, poi stati raccordati da una volta della crociera del transetto dalla forma trapezoidale. La navata comprende otto campate elevate su tre livelli: arcate, triforio e cleristorio, dove gli ultimi due sono completamente aperti da vetrate. Le alte volte sono nella tipica forma a crociera ogivale. I transetti sono aperti da magnifici rosoni.\nDi seguito, le principali misure della cattedrale:\nFacciata occidentale.\nLa facciata \u00e8 stata elevata sulla base della chiesa precedente e si presenta stretta dentro le contrizioni delle dimensioni romaniche, ma risolve con lo slancio verticale che qui appare vertiginoso. \u00c8 stata completata fra il 1426 e il 1547 in uno squisito stile gotico-fiammeggiante, dove serrata fra le due torri, si apre con tre ricchissimi portali traforati e cuspidati (la decorazione scultorea ha subito gravi mutilazioni durante la Guerra) seguiti da un immenso finestrone centrale che inquadra un complicato rosone. Una loggia traforata e un grande timpano ne fanno il coronamento. Le complesse torri iniziano dalla struttura romanica per poi passare a quelle fiammeggianti e infine alle coperture rinascimentali cupolate.\nInterno.\nL'interno \u00e8 diviso in tre navate da pilastri compositi, con transetto, coro e deambulatorio a cappelle radiali. Si presenta molto slanciato e luminoso. \u00c8 ricco di Opere d'arte, in primis, le famose vetrate. L'Organo, posto nella controfacciata del transetto meridionale, \u00e8 stato donato dall'arcivescovo Martin de Bearne, attribuito a Barnab\u00e9 Delanoue risale al XVI secolo. Nel braccio destro del transetto si trova anche la tomba rinascimentale dei figli di Carlo VIII e Anna di Bretagna, morti in tenera et\u00e0. Con questi bambini la dinastia dei Valois ebbe fine e Anna di Bretagna fu obbligata dalla legge a risposarsi con il cugino di Carlo VIII, Luigi XII. Pregevole il portale gotico-fiammeggiante della Sacrestia, aperto sul deambulatorio.\nLa Tomba, in marmo di Carrara, riecheggiante nella composizione la tradizione medievale francese della fine del XV secolo della Scuola di Michel Colombe, \u00e8 stata realizzata da Girolamo da Fiesole nel 1506 per la Basilica di San Martino a Tours, poi trasferita qui nel 1834 in seguito alla demolizione-ricostruzione della chiesa.\nVetrate.\nLa \u00abGatienne\u00bb custodisce notevoli vetrate originali, costituenti una collezione eccezionale di vetrate del XIII secolo, come quelle delle finestre del coro e delle cappelle radiali del deambultario, eseguite intorno al 1270. Del \u2018300 sono quelle delle due rose del transetto; del \u2018400 la vetrata-rosone della facciata. Esse sviluppano dei temi iconografici come la \u201cGenesi\u201d, l'\u201dAlleanza\u201d, l'\u201dInfanzia e Passione di Cristo\u201d, l'\u201dAlbero di Jesse\u201d, le \u201cStorie di San Giovanni Battista e San Giovanni Evangelista\u201d, e un ciclo consacrato al Santo pi\u00f9 celebre del tempo \u201cSan Martino\u201d. La grande vetrata della facciata principale, mostra, sotto il rosone, una sequenza di otto figure di \u201cSanti\u201d, sormontante direttamente il timpano trasparente del portale. Ci\u00f2 d\u00e0 un effetto incredibile alla controfacciata che appare come un'immensa parete di vetro.\nOrgani a canne.\nL'organo maggiore \u00e8 situato su propria cantoria a ridosso della parete di fondo del braccio di destra del transetto; l'attuale \u00e8 frutto di una serie di modifiche e ricostruzioni dello strumento originale, risalente al 1521, di cui rimane ancora intatta la cassa lignea scolpita. Nella sua conformazione odierna, risale al rifacimento di Alfred Kern del 1996; a trasmissione meccanica, dispone di 56 registri su tre manuali e pedale.\nSul fianco sinistro del coro della cattedrale si trova un secondo organo a canne, costruito nel 1879 da Joseph Merklin e, dopo una serie di restauri, ripristinato da Alfred Kern nel 1996 che, fra le altre cose, ricostru\u00ec parte del \"Grand-Orgue\". Lo strumento, racchiuso entro un'elegante cassa lignea finemente scolpita in stile neogotico, ha due tastiere di 56 note ciascuna ed una pedaliera di 27."}
{"id": "2607908", "revid": "1543377", "url": "https://it.wikipedia.org/wiki?curid=2607908", "title": "Antonio Morrocchesi", "text": "Biografia.\nNacque a San Casciano in Val di Pesa da Francesco e Marianna Zaccagnini. Il padre era un uomo di lettere e un benestante. Grazie a ci\u00f2 il giovane Antonio venne inviato in una famiglia fiorentina affinch\u00e9 provvedesse a farlo studiare. Questa famiglia deleg\u00f2 la formazione morale e spirituale all'istituto dei padri Scolopi. Con gli Scolopi intraprese gli studi Grammatica, di Belle Lettere e anche di Belle Arti mostrando un notevole talento nel disegno, ottenendo perfino un premio dall'Accademia Reale. Ma la sua vocazione era un'altra: recitare.\nDalla natura era stato dotato di un fisico imponente e di bello aspetto, da una naturale eleganze nel movimento e da una spiccata predisposizione alla mimica. Inizialmente recit\u00f2 di fronte ad amici e presso nobili famiglie fiorentine e riusc\u00ec a mettersi in luce. Incoraggiato dai suoi primi spettatori approfond\u00ec e perfezion\u00f2 la sua passione studiando anche i testi teatrali pi\u00f9 antichi.\nI suoi primi successi li ebbe recitando nel 1787, presso il teatro di Borgo Ognissanti, l'\"Amleto\" di Shakespeare e la \"Semiramide\" di Voltaire. Nel 1789 va a Mantova scritturato compagnia Paganini-Pianca col ruolo di secondo amoroso, e venne apprezzato per la passionalit\u00e0 e per l'accento toscano. Nel marzo dell'anno successivo nella stessa citt\u00e0 incontra il granduca Pietro Leopoldo e in giugno inizia una tourn\u00e9e che lo porta prima a Vicenza e in seguito a Rovereto dove conosce e diventa amico di Clementino Vannetti. Il tour prosegu\u00ec per Bologna, Trieste, Venezia, Casalmaggiore, Parma, Cremona, ancora Bologna, Modena, Milano (dove recita alla Scala) e infine Genova. Nel 1791 entra nella compagnia del capocomico Francesco Menichelli e recita a Novi Ligure, Tortona, Alessandria, Asti per poi approdare a Torino dove recita per un'intera stagione al Teatro Carignano. In seguito non fece solo l'attore ma anche il direttore artistico; nell'ottobre del 1792 si trova a Trieste, ospitato pi\u00f9 volte dalla contessa Margherita di Capodistria.\nNei primi mesi del 1793 si trasferisce a Venezia ma nella seconda parte della anno rientra a Firenze e ne approfitta per passar alcuni giorni con i famigliari a San Casciano. Nel gennaio 1794 forte della notevole esperienza accumulata inizi\u00f2 a recitare il repertorio di Vittorio Alfieri. Innamorato dello stile alfieriano, si diede a studiare i suoi testi con lo stesso impeto di colui che aveva detto di s\u00e9 \u00ab [...] volli, e volli sempre, e fortissimamente volli \u00bb.\nPi\u00f9 o meno nello stesso periodo Vittorio Alfieri, \"Irato a' patri numi\", insieme alla moglie Luisa di Stolberg-Gedern aveva preso dimora a Firenze dedicandosi al riordino delle sue opere e allo studio del greco antico.\nAntonio Morrocchesi, contemporaneamente, and\u00f2 in scena con \"Saul\" e durante una rappresentazione nell'allora Teatro Santa Maria (oggi Teatro Alfieri) ci fu l'incontro tra i due:\nNelle repliche successive il Morrocchesi preso dall'impeto della recitazione arriv\u00f2 a ferirsi quando Saul si getta sulla propria spada.\nDopodich\u00e9 entra nella compagnia del milanese Luigi Rossi e recitando le tragedie di Alfieri si esibisce, oltre che a Firenze, a Pescia, Pisa, Lucca e Bologna. Nel 1798 recita tra Firenze e Pistoia con la filodrammatica di Luigi del Buono e successivamente entra nella compagnia di Marta Colleoni esibendosi a Bologna, Reggio Emilia, Mantova e Ferrara. Nel 1801 con la compagnia Gaetano Barzi recita il \"Maometto\" di Voltaire e altri drammi in una tourn\u00e9e che tocca Brescia, Cremona, Novara, Casale Monferrato e Torino. Nel 1802 inizia a frequentare Vincenzo Monti a Milano poi viene scritturato in un'altra compagnia che lo porta in giro per la Toscana. In seguito rientra nel nord-Italia e con la filodrammatica Venier-Asprucci-Prepiani ricomincia a recitare il teatro alfieriano a Trieste, Pavia, e nel 1808 ancora alla Scala di Milano.\nTra il 1809 il 1810 lavor\u00f2 per la compagnia di Luigi Rossi recitando a Pavia, Milano, Imola, Pesaro e Rimini ma soprattutto conosce di persona e alcuni li frequenta assiduamente personalit\u00e0 come Giulio Perticari e il fratello Gordiano, Ippolito e Giovanni Pindemonte e Ugo Foscolo. Alla fine del 1810 rientra definitivamente a Firenze.\nNel 1811 il Governo Toscano affid\u00f2 a Morrocchesi la cattedra di Declamazione preso l'Accademia di belle arti di Firenze. Grazie a questo incarico Morrocchesi trascorse la seconda parte della sua vita nel ruolo di insegnante.\nNel 1832 pubblic\u00f2 le \"Lezioni di declamazione e d'arte teatrale\" per insegnare e trasmettere il suo pensiero. Smessi definitivamente i panni di attore inizi\u00f2 a scrivere un discreto numero di opere teatrali. Ma come autore non ebbe lo stesso successo a cui era abituato da attore.\nMor\u00ec il 26 novembre 1838 e le sue ceneri vennero deposte nei chiostri di Santa Croce, non lontano dal monumento funebre a Vittorio Alfieri realizzato da Antonio Canova, ma in seguito andarono disperse. A San Casciano in Val di Pesa gli \u00e8 stata dedicata la via dove si suppone abbia visto la luce.\nOpere teatrali.\nGli ultimi sei lavori vennero pubblicati tutti insieme in due volumi dal titolo \"Tragedia\" ed editi dall'editore Ciardetti nel 1822."}
{"id": "2607919", "revid": "2197462", "url": "https://it.wikipedia.org/wiki?curid=2607919", "title": "Angela Buttiglione", "text": "Ha condotto per venticinque anni il \"TG1\", per poi ricoprire diverse cariche all'interno della televisione di Stato dal 1994 al 2009.\nBiografia.\nSorella del politico ed ex ministro Rocco Buttiglione, si \u00e8 laureata in Letteratura italiana a Torino ed \u00e8 entrata in RAI, con un concorso, nel 1969, entrando nella redazione del telegiornale, seconda donna in Italia dopo Bianca Maria Piccinino.\nHa condotto il TG1 per venticinque anni, talvolta anche in coppia con altri giornalisti come Vittorio Citterich, fino al 1994. In quell'anno, ha lasciato la redazione giornalistica per occuparsi dei programmi RAI per l'estero e ha presentato la rubrica \"A grandi cifre\", trasmissione in sette puntate dedicata al mondo dell'economia andata in onda su Rai 1 in tarda sera. Nel corso degli anni ottanta e anni novanta ha anche condotto alcuni programmi trasmessi da Radio Rai.\nNel 1996 le \u00e8 stata affidata la direzione di Rai Parlamento, la testata che gestisce gli spazi dedicati alle Tribune Politiche e TG Parlamento, mentre nel 2002 il consiglio d'amministrazione RAI le ha affidato la direzione del TGR. \u00c8 stata Direttrice generale di Rai Corporation, societ\u00e0 chiusa ad aprile 2012.\nControversie.\nPer la buonuscita di 935.000 euro ottenuta nel 2009 dalla Buttiglione, che sarebbe comunque andata in pensione l'anno successivo, il direttore generale della RAI Mauro Masi \u00e8 stato accusato dalla Corte dei Conti di danno erariale."}
{"id": "2607921", "revid": "1543377", "url": "https://it.wikipedia.org/wiki?curid=2607921", "title": "Cumaribo", "text": "Cumaribo \u00e8 un comune della Colombia facente parte del dipartimento di Vichada.\nIl centro abitato venne fondato da Jos\u00e9 Nicolino Mattar nel 1959."}
{"id": "2607925", "revid": "123478752", "url": "https://it.wikipedia.org/wiki?curid=2607925", "title": "Luigi Milone", "text": "Biografia.\nLuigi Milone si \u00e8 laureato presso l'Universit\u00e0 di Padova in Storia della lingua italiana con Gianfranco Folena, discutendo una precoce tesi su Andrea Zanzotto; dopo essere stato ricercatore nella stessa universit\u00e0, ha insegnato allo IULM di Milano e Feltre; dal 1991 \u00e8 passato all'Universit\u00e0 \"Ca' Foscari\" di Venezia, dove ha tenuto la cattedra di filologia romanza e di origini delle lingue romanze per un ventennio. Membro del comitato scientifico organizzatore del Convegno interuniversitario di Bressanone, vi ha partecipato dal I tenutosi nel luglio 1973 al XXXIX nel 2012, per 39 anni consecutivi, contribuendo sin dalle prime relazioni.\nRialto, repertorio informatizzato dell'antica letteratura trobadorica e occitana.\nInsieme a Costanzo Di Girolamo \u00e8 stato fondatore di \"Rialto\" (Repertorio informatizzato dell'antica letteratura occitana), con accesso libero a numerose edizioni critiche di testi antico provenzali. Il repertorio ospita le Lecturae Tropatorum, rivista in rete dedicata all'interpretazione della poesia dei trovatori.\nCollane editoriali Biblioteca Medievale e Biblioteca medievale saggi.\n\u00c8 stato inoltre codirettore dal 1986 delle collane \"Biblioteca Medievale Testi\" che conta 159 volumi all'attivo e \"Biblioteca Medievale Saggi\" con altri 32 volumi, dal 1987 pubblicate dalla Luni Editrice e dal 2001 cedute entrambe alla Carocci Editore, assieme ai filologi romanzi Mario Mancini e Francesco Zambon.\nRaimbaut d'Aurenga e Tristan de Thomas.\nLa sua attivit\u00e0 filologica si \u00e8 incentrata particolarmente nell'edizione critica delle poesie in lingua d'oc del trovatore Raimbaut d'Aurenga, esponente del trobar clus e nell'edizione del \"Roman de Tristan\" di Thomas.\nMorte.\n\u00c8 scomparso nella sua citt\u00e0 natale, Venezia, il 24 maggio 2012 all'et\u00e0 di 62 anni, dopo un ricovero ospedaliero. Le esequie, celebrate con rito civile, si sono tenute nello spazio antistante la chiesa di San Lazzaro dei Mendicanti il 28 maggio successivo registrando una folta presenza di colleghi e allievi.\nCos\u00ec lo ha ricordato Ca' Foscari, in relazione al suo lavoro e al rapporto con gli allievi:\nDediche istituzionali.\nIl dipartimento di Studi Umanistici al quale apparteneva il professor Luigi Milone, con sede a Malcanton Marcor\u00e0, dietro campo S. Margherita, nell'autunno 2012 ha intitolato a suo nome un'aula al terzo piano, utilizzata per lauree, conferenze, lezioni accademiche e dottorali."}
{"id": "2607926", "revid": "54253", "url": "https://it.wikipedia.org/wiki?curid=2607926", "title": "Corrado Masetti", "text": "Biografia.\nNel 1936 fu chiamato alle armi e, pi\u00f9 tardi, inviato con il suo reparto a combattere in Spagna al fianco delle truppe rivoltatesi contro il legittimo governo della Repubblica.\nDopo l'entrata dell'Italia nella seconda guerra mondiale al fianco della Germania, fu impegnato nell'occupazione della Jugoslavia e della Slovenia, rimanendo ferito.\nCaduto Mussolini, all'indomani dell'armistizio dell'8 settembre 1943, fu tra i primi animatori dell'opposizione antifascista e dell'organizzazione partigiana nella zona bazzanese.\nCon il nome di battaglia di \"Bolero\" combatt\u00e9 nelle file della 7\u00aa Brigata Modena della Divisione Armando. Divenne comandante della 63\u00aa Brigata Garibaldi (che dopo la sua morte prese il suo nome, 63\u00aa Brigata Garibaldi \"Bolero\"). Oper\u00f2 a Zola Predosa, Montefiorino (MO) e Monte San Pietro.\nDurante il trasferimento del comando della Brigata verso Bologna, cadde dopo un combattimento contro soverchianti forze tedesche, a Casteldebole (Bologna) il 30 ottobre 1944.\nRiconosciuto partigiano dal 15 settembre 1943 al 30 ottobre 1944.\nGli \u00e8 stata conferita la Medaglia d'Oro al Valor Militare.\nRiconoscimenti.\nIl suo nome \u00e8 stato dato ad una strada di Bologna e ad una di Zola Predosa.\nLa sezione ANPI di Bazzano porta il nome di \"63\u00aa Brigata Bolero\"."}
{"id": "2607931", "revid": "599013", "url": "https://it.wikipedia.org/wiki?curid=2607931", "title": "Alan Ogg", "text": "Carriera.\nHa militato nella NBA con Miami Heat, Milwaukee Bucks e Washington Bullets, e nei campionati di Germania, Cina, Colombia, Messico, Porto Rico, Filippine e Paraguay, ritirandosi dall'attivit\u00e0 agonistica nel 2001.\n\u00c8 scomparso nel 2009, a 42 anni, per un'infezione da staffilococco."}
{"id": "2607932", "revid": "1543377", "url": "https://it.wikipedia.org/wiki?curid=2607932", "title": "La Primavera", "text": "La Primavera \u00e8 un comune della Colombia facente parte del dipartimento di Vichada.\nIl centro abitato venne fondato da Raimundo Cruz nel 1959, mentre l'istituzione del comune \u00e8 del 13 aprile 1987."}
{"id": "2607938", "revid": "1305772", "url": "https://it.wikipedia.org/wiki?curid=2607938", "title": "Musey", "text": "I Musey sono un popolo del Ciad e del Camerun:\nStanziati principalmente lungo il fiume Logone, le loro citt\u00e0 principali sono Gunu-Gaya e Pala nella Regione di Mayo-Kebbi Ovest in Ciad mentre nella Regione dell'Estremo Nord in Camerun stanno ai margini dei territori abitati da villaggi Massa e Gisey; la zona \u00e8 attraversata da un corso d'acqua chiamato Kabbia.\nLingua.\nLe lingue parlate dai Musey sono il musey, il francese e l'arabo."}
{"id": "2607939", "revid": "1013865", "url": "https://it.wikipedia.org/wiki?curid=2607939", "title": "Puerto Carre\u00f1o", "text": "Puerto Carre\u00f1o \u00e8 un comune della Colombia, capoluogo del dipartimento di Vichada.\nIl centro abitato venne fondato da Buenaventura Bustos nel 1922, mentre l'istituzione del comune \u00e8 del 5 agosto 1974."}
{"id": "2607940", "revid": "599013", "url": "https://it.wikipedia.org/wiki?curid=2607940", "title": "S\u00e9rgio Eduardo Ferreira da Cunha", "text": "Caratteristiche tecniche.\nGiocava come attaccante.\nCarriera.\nClub.\nCresciuto in societ\u00e0 dello stato di Rio de Janeiro, si trasferisce in Portogallo, al Nacional de Madeira, dopo tre stagioni al Vit\u00f3ria di Salvador de Bahia. Con il Nacional giocher\u00e0 per dieci anni, giocando in pi\u00f9 di duecento partite tra prima e seconda divisione portoghese.\nDopo i successi con il Nacional, torn\u00f2 in prestito in Brasile, al Juventude, per poi chiudere la carriera nel 2007 con l'Estacio de S\u00e1.\nNazionale.\nCon la Nazionale di calcio del Brasile ha giocato il campionato mondiale di calcio Under-20 1991."}
{"id": "2607942", "revid": "300067", "url": "https://it.wikipedia.org/wiki?curid=2607942", "title": "Keith Askins", "text": ""}
{"id": "2607943", "revid": "1543377", "url": "https://it.wikipedia.org/wiki?curid=2607943", "title": "Santa Rosal\u00eda (Colombia)", "text": "Santa Rosal\u00eda \u00e8 un comune della Colombia facente parte del dipartimento di Vichada.\nIl centro abitato venne fondato da un gruppo di coloni nel 1970, mentre l'istituzione del comune \u00e8 del 1993."}
{"id": "2607947", "revid": "201394", "url": "https://it.wikipedia.org/wiki?curid=2607947", "title": "Valerio Scanu (album)", "text": "Valerio Scanu, pubblicato il 16 ottobre 2009 su etichetta \"EMI\", \u00e8 il secondo lavoro discografico ed il primo album del cantante italiano Valerio Scanu. Realizzato durante l'estate 2009, l'album \u00e8 stato anticipato dal singolo \"Ricordati di noi\". L'album viene certificato disco d'oro per le oltre 35.000 copie vendute.\nIl 4 dicembre 2009 \u00e8 uscita la \"Valerio Scanu Christmas Edition\", contenente i 7 brani contenuti nell'edizione originale del CD, pi\u00f9 due bonus track (\"Non dirmi no\" e \"Per te\") e due inediti (\"Pioggia e fuoco\" e \"Chiusa dentro me\").\nNello stesso mese di dicembre \u00e8 iniziato il \"Valerio Scanu Tour\"."}
{"id": "2607951", "revid": "1429175", "url": "https://it.wikipedia.org/wiki?curid=2607951", "title": "Quaderni (Villafranca di Verona)", "text": "Quaderni (\"Qu\u00e8rni\" in veneto) \u00e8 una frazione del comune di Villafranca di Verona, in provincia di Verona. Il paese \u00e8 situato in vicinanza della romana Via Postumia.\nStoria.\nAlcuni studiosi pensano che il suo nome derivi dal 4\u00b0 iugero dal centro di Villafranca, venne eretta a parrocchia autonoma nel 1583, staccandosi dalla chiesa madre di Villafranca.\nDurante tutto il periodo della Resistenza in paese e nei comuni limitrofi operavano i partigiani della Brigata Italia (Vr).\nCultura.\nBanda musicale e \"Majorettes\".\nDalla met\u00e0 dell'Ottocento la frazione ha una banda musicale composta da suoi cittadini che nel corso degli anni ha ottenuto successi in Italia ed anche all'estero. Una particolarit\u00e0 della banda \u00e8 il corpo di ballo delle Majorettes che affianca la banda durante i concerti e le parate.\nLa chiesa parrocchiale di San Matteo.\nL'interno della chiesa parrocchiale, dedicata a San Matteo evangelista, \u00e8 stato decorato, parte ad affresco e parte a tempera grassa, da Federico Bellomi e inoltre, con due dipinti su tela della pittrice Dima Orando (Arcangelo Michele, Arcangelo Raffaele e Tobia) originaria della frazione mentre la \"Madonna col Bambino tra i santi Francesco e Luigi Gonzaga\" \u00e8 del maestro Giovanni Ghirlandini.\nIn occasioni particolari viene eseguito il concerto di campane alla veronese composto da 5 pezzi in Fa#3 facendo suonare le campane del campanile.\nNegli ultimi due anni \u00e8 stato portato a termine il restauro dell'intera chiesa. Nel 2013 \u00e8 terminato quello della facciata e nel 2015 quello della torre campanaria.\nSport.\nDal 1971 \u00e8 attiva la \"Polisportiva Quaderni\" che \u00e8 gestita unicamente da volontari e da suoi sostenitori e durante tutto l'anno organizza competizioni sportive e in particolare nel mese di giugno ospita tornei di calcio, calcio a 5, calcio a 7, tennis, pallavolo, ciclismo e altri sport.\nDagli anni sessanta \u00e8 attiva una squadra di tamburello (la \"A.T. Belladelli Quaderni\") che vince sei scudetti consecutivi del campionato nazionale assoluto e questo risultato rimane a lungo un record prima di essere battuto nel 2008 dalla US Callianetto che conquista il suo settimo campionato consecutivo).\nDal 1974 la squadra locale di calcio, fondata nel 1952, \u00e8 affiliata alla FIGC.\nGastronomia.\nUna tradizione gastronomica tipica di Quaderni sono i \"pu\u00f2ti\" ossia dei dolci fatti a forma di bambolotto che ogni anno in occasione del 13 dicembre, giorno di santa Lucia, vengono accompagnati ai regali. Questi dolci vengono impastati nelle case dei suoi abitanti e cotti nel forno del locale panificio che si trova nella via principale (via Mazzini), i cui proprietari vengono chiamati appunto \"pist\u00f3ri\" nomignolo che deriva dalla loro attivit\u00e0 di panettieri .\nEsiste una ricetta chiamata \"suc\u00f3i dei qu\u00e8rni\" chiamata in questo modo in quanto localmente i suoi abitanti vengono chiamati appunto \"suc\u00f3i\" (termine che significa zucchine) di cui non si riesce a spiegare con certezza l'etimologia.\nLe contrade.\nGrazie all'impegno di un gruppo di donne originarie del paese e dopo pi\u00f9 di vent'anni dall'ultima edizione, nel settembre del 2014 \u00e8 stato riproposto il palio delle contrade organizzato in concomitanza della festa patronale. Ognuna delle contrade del paese \u00e8 identificata da un colore diverso: la \"Bassa\" (bianco), la \"Piassa\" (giallo), il \"Gh\u00e8to\" (verde) e le \"Case n\u00f3e\" (rosso). I contradaioli si sfidano in competizioni di calcio, pallavolo, tennis, pallapopolo, corsa dei sacchi, tiro alla fune. Inoltre le competizioni sono aperte anche ai bambini e agli anziani e comprendono percorsi ludici per bambini, gare di briscola e un concorso di torta alle mele."}
{"id": "2607961", "revid": "729019", "url": "https://it.wikipedia.org/wiki?curid=2607961", "title": "Bogatell (metropolitana di Barcellona)", "text": "Bogatell \u00e8 una stazione della metropolitana di Barcellona situata sotto la strada \"Carrer de Pujades\", nel distretto di Sant Mart\u00ed. Vi si pu\u00f2 accedere sia dalla stessa \"Carrer de Pujades\" che dalla \"Carrer Pere IV\".\nSorge sul percorso della Linea 4, collocata tra le fermate Ciutadella-Vila Ol\u00edmpica e Llacuna.\nLa stazione fu inaugurata nel 1977, quando all'epoca apparteneva alla Linea IV e si chiamava \"Pedro IV\". Nel 1982, con la riorganizzazione delle linee, divenne una stazione della L4 e cambi\u00f2 denominazione nell'attuale Bogatell.\nNelle vicinanze \u00e8 anche presente una stazione dedicata al bicing, locale servizio di bike sharing."}
{"id": "2607962", "revid": "300067", "url": "https://it.wikipedia.org/wiki?curid=2607962", "title": "Tom Burleson", "text": ""}
{"id": "2607963", "revid": "287204", "url": "https://it.wikipedia.org/wiki?curid=2607963", "title": "Kansas City Kings 1977-1978", "text": "La stagione 1977-78 dei Kansas City Kings fu la 29\u00aa nella NBA per la franchigia.\nI Kansas City Kings arrivarono quinti nella \"Midwest Division\" con un record di 31-51, non qualificandosi per i play-off."}
{"id": "2607966", "revid": "423521", "url": "https://it.wikipedia.org/wiki?curid=2607966", "title": "PSP Go", "text": ""}
{"id": "2607970", "revid": "27301843", "url": "https://it.wikipedia.org/wiki?curid=2607970", "title": "Linea di telecomunicazione", "text": ""}
{"id": "2607972", "revid": "599013", "url": "https://it.wikipedia.org/wiki?curid=2607972", "title": "Sindrome di Leriche", "text": "La sindrome di Leriche o sindrome del carrefour \u00e8 una arteriopatia ostruttiva cronica periferica, in cui \u00e8 presente una ostruzione a livello della biforcazione aortica nelle due arterie iliache. La sindrome di Leriche \u00e8 in genere a partenza dai vasi iliaci e, diversamente dalle altre patologie vascolari, tende a \"salire\" lungo l'albero arterioso raggiungendo talvolta e nei casi pi\u00f9 gravi le arterie renali.\nEpidemiologia.\nL'incidenza del disturbo \u00e8 maggiore negli individui di sesso maschile. Tuttavia il disturbo colpisce anche soggetti di sesso femminile, in particolare di et\u00e0 avanzata.\nStoria.\nLa sindrome fu descritta per la prima volta dal chirurgo e patologo francese Ren\u00e9 Leriche che riport\u00f2 la segnalazione di una sindrome da obliterazione trombotica della biforcazione aortica. Fin dalla prima segnalazione venne menzionata una maggiore incidenza negli individui di sesso maschile. \nSintomatologia.\nLa sindrome \u00e8 un tipico disturbo da danno ischemico ed \u00e8 classicamente descritta in soggetti di sesso maschile, come una triade dei seguenti segni e sintomi: \nQuesta combinazione di sintomi \u00e8 appunto nota come sindrome di Leriche. Possono essere presenti ulteriori sintomi, a seconda della distribuzione e gravit\u00e0 del disturbo, e fra questi cianosi delle estremit\u00e0 degli arti inferiori in posizione declive e pallore cutaneo degli arti sollevati. Inoltre vi pu\u00f2 essere distrofia degli annessi cutanei, ipotrofia muscolare, tendenza a lenta guarigione di ferite e ulcere degli arti inferiori e ischemia critica degli arti.\nDiagnosi.\nLa diagnosi del disturbo viene normalmente posta a seguito di esecuzione di una TAC Addome con mezzo di contrasto o tramite una risonanza magnetica (RM).\nL'ecografia addominale non sempre sembra avere una capacita di discriminazione sufficiente per cogliere gli aspetti salienti della sindrome, anche se l'ecocolor doppler pu\u00f2 essere utile nel dimostrare l'assenza di flusso vascolare all'interno delle arterie iliache.\nTrattamento.\nIl trattamento usuale \u00e8 di tipo chirurgico e consiste nella rivascolarizzazione, principalmente il bypass.\nPi\u00f9 recentemente lo sviluppo di nuove tecnologie e tecniche ha permesso di incrementare il ricorso a terapie endovascolari con una minore morbilit\u00e0 postoperatoria."}
{"id": "2607974", "revid": "27301879", "url": "https://it.wikipedia.org/wiki?curid=2607974", "title": "Linea telefonica", "text": ""}
{"id": "2607976", "revid": "287204", "url": "https://it.wikipedia.org/wiki?curid=2607976", "title": "Kansas City Kings 1978-1979", "text": "La stagione 1978-79 dei Kansas City Kings fu la 30\u00aa nella NBA per la franchigia.\nI Kansas City Kings vinsero la \"Midwest Division\" con un record di 48-34. Nei play-off persero la semifinale di conference con i Phoenix Suns (4-1)."}
{"id": "2607977", "revid": "423521", "url": "https://it.wikipedia.org/wiki?curid=2607977", "title": "Wellington Phoenix FC", "text": ""}
{"id": "2607979", "revid": "438678", "url": "https://it.wikipedia.org/wiki?curid=2607979", "title": "Francesco Zambon", "text": "Biografia.\nDocente di filologia romanza all'Universit\u00e0 di Trento, in passato ha insegnato all'Universit\u00e0 di Padova, presso la quale si \u00e8 laureato.\nTra i suoi principali interessi c'\u00e8 la letteratura allegorica medievale, campo nel quale si \u00e8 dedicato con particolare attenzione ai bestiari e ai trovatori. In ambito medievale ha pubblicato studi anche sul catarismo e sulla crociata contro gli Albigesi, in correlazione con la letteratura occitana di quegli anni, sempre in ambito istituzionale.\nSi occupa altres\u00ec di poesia contemporanea, con pubblicazioni su Eugenio Montale e Fernando Pessoa.\n\u00c8 codirettore della collana \"Biblioteca Medievale\" della Carocci editore, assieme ad altri due filologi romanzi, Mario Mancini e Luigi Milone."}
{"id": "2607981", "revid": "287204", "url": "https://it.wikipedia.org/wiki?curid=2607981", "title": "Kansas City Kings 1979-1980", "text": "La stagione 1979-80 dei Kansas City Kings fu la 31\u00aa nella NBA per la franchigia.\nI Kansas City Kings arrivarono secondi nella \"Midwest Division\" con un record di 47-35. Nei play-off persero al primo turno con i Phoenix Suns (2-1)."}
{"id": "2607983", "revid": "287204", "url": "https://it.wikipedia.org/wiki?curid=2607983", "title": "Houston Rockets 1995-1996", "text": "La stagione 1995-96 degli Houston Rockets fu la 29\u00aa nella NBA per la franchigia.\nGli Houston Rockets arrivarono terzi nella \"Midwest Division\" della \"Western Conference\" con un record di 48-34. Nei play-off vinsero al primo turno con i Los Angeles Lakers (3-1), perdendo poi nella semifinale di conference con i Seattle SuperSonics (4-0)."}
{"id": "2607995", "revid": "297059", "url": "https://it.wikipedia.org/wiki?curid=2607995", "title": "Orlando International Airport", "text": ""}
{"id": "2607996", "revid": "1305772", "url": "https://it.wikipedia.org/wiki?curid=2607996", "title": "East Jesus Nowhere", "text": "East Jesus Nowhere \u00e8 un brano musicale dei Green Day, terzo singolo tratto dal loro ottavo album \"21st Century Breakdown\" e pubblicato dall'etichetta discografica Reprise il 19 ottobre 2009 come singolo negli Stati Uniti, in Canada e nel Regno Unito.\nDescrizione.\nLa versione dell'album inizia con una radio alla quale viene cambiata frequenza alcune volte, nel mentre, si possono sentire alcune voci parlare. Prima dell'inizio della canzone, si pu\u00f2 sentire, mentre viene cambiata stazione radio, la frase: \"...And we will see how godless nation we have become!\".\nLa musica attacca dopo pochi secondi con un riff distorto di accordi di chitarra che si intensificano al quinto giro. Prosegue con la prima strofa seguita dal ritornello, la seconda strofa contenente un riff di basso e battiti di mani un secondo ritornello, un assolo e si conclude con un ultimo ritornello. La canzone, che rimprovera la religione fondamentalista, \u00e8 stata scritta da Billie Joe Armstrong, dopo aver frequentato un servizio della chiesa dove venne battezzato il bambino di un amico. Il titolo \u00e8 derivato da una frase nel film del 2007 \"Juno\".\n\"East Jesus Nowhere\" \u00e8 anche la sigla del programma televisivo \"Wild - Oltrenatura\".\nVideo musicale.\nIl videoclip \u00e8 stato censurato dalla TV italiana ed era composto da una serie di scene della band che suonava dal vivo la canzone, eccetto nel punto centrale, dove compaiono scritte le frasi \"don't test me\" e \"second guess me\" insieme all'artwork del singolo."}
{"id": "2607999", "revid": "729019", "url": "https://it.wikipedia.org/wiki?curid=2607999", "title": "Llacuna (metropolitana di Barcellona)", "text": "Llacuna (precedentemente chiamata Llutxana) \u00e8 una stazione della linea 4 della metropolitana di Barcellona situata sotto la carrer Pujades nel distretto di Sant Mart\u00ed di Barcellona.\nLa stazione fu inaugurata nel 1977 come parte della Linea IV ed era chiamata Luchana fino a quando nel 1982 con la riorganizzazione delle linee divenne una stazione della L4 e assunse l'attuale nome."}
{"id": "2608005", "revid": "1573940", "url": "https://it.wikipedia.org/wiki?curid=2608005", "title": "Chiesa di Sant'Antonio (Borrello)", "text": "La chiesa di Sant'Antonio \u00e8 sita in via Roma a Borrello, in provincia di Chieti.\nStoria.\nLa chiesa risale al 500, occupando il punto ov'\u00e8 oggi la sagrestia. Da un documento della \"Civitas Burrelli\" del 1754 redatto dall'ingegner Juliani si evince che la chiesa era a due navate divise da pilastri con 3 archi coperte da un tavolato dipinto solamente nella navata destra. Il campanile era costituito da 3 ordini. Nel biennio 1938-39 il parroco don Oliviero Fiocca fece eseguire delle opere di restauro: vennero uniformati i portali d'ingresso, venne realizzato l'altare. Nel biennio 1993-94 venne rifatto il tetto, consolidate le volte e restaurate le decorazioni in stucco danneggiati dal terremoto di dieci anni prima..\nDati catastali: folio 6 particella A.\nL'aspetto.\nL'esterno.\nLa facciata \u00e8 a capanna realizzata con ciottoli di fiume e pietra grossolanamente sbozzata, su di essa si aprono due portali con architrave una decorazione in stucco bianco contorna i tre lati del timpano in cui vi \u00e8 un oculo. Nel retro si erge il campanile suddiviso in tre ordini da tre cornici..\nL'interno.\nL'interno \u00e8 suddiviso in tre navate mediante due pilastri e tre archi a tutto sesto che sostengono le volte a botte con lunette. Le pareti sono rivestite da stucchi e decorazioni in oro. Le navate terminano in due edicole, una per parte, con colonne corinzie e trabeazione ove si trovano delle nicchie con statue di santi.."}
{"id": "2608009", "revid": "729019", "url": "https://it.wikipedia.org/wiki?curid=2608009", "title": "Aeroporto Internazionale di Minneapolis-Saint Paul-Wold-Chamberlain", "text": "L'Aeroporto Internazionale di Minneapolis-Saint Paul \u00e8 un grande aeroporto internazionale situato vicino alle \"citt\u00e0 gemelle\" di Minneapolis e Saint Paul, in Minnesota, Stati Uniti.\nIn termini di traffico passeggeri, l'aeroporto, \u00e8 il 16 esimo degli Stati Uniti. Lo scalo \u00e8 di utilizzo sia civile sia militare.\nDall'aeroporto di Minneapolis, partono 131 voli commerciali, di cui 116 sono rotte domestiche e le rimanenti 14 sono internazionali.\nTrasporti.\nL'aeroporto \u00e8 collegato alla citt\u00e0 di Minneapolis mediante la linea blu della rete tranviaria di Minneapolis, gestita da Metro Transit, le strade statali MN 5, MN 77 e MN 66 e l'autostrada Interstate 494."}
{"id": "2608011", "revid": "37401", "url": "https://it.wikipedia.org/wiki?curid=2608011", "title": "Kithnos", "text": ""}
{"id": "2608012", "revid": "297059", "url": "https://it.wikipedia.org/wiki?curid=2608012", "title": "Aeroporto internazionale di Miami", "text": ""}
{"id": "2608018", "revid": "27302528", "url": "https://it.wikipedia.org/wiki?curid=2608018", "title": "Velivolo ultraleggero", "text": ""}
{"id": "2608019", "revid": "125308261", "url": "https://it.wikipedia.org/wiki?curid=2608019", "title": "Vecchio Logan", "text": "Vecchio Logan (in originale \"Old Man Logan\") \u00e8 una storia a fumetti pubblicata dalla Marvel Comics tra l'agosto 2008 e il novembre 2009, scritta da Mark Millar e disegnata da Steve McNiven, la stessa coppia d'autori di \"Civil War\".\nIl protagonista \u00e8 il mutante Wolverine, che si muove in un futuro in cui i supercriminali Marvel hanno sconfitto i supereroi, conquistando l'America.\nIn Italia la storia \u00e8 stata pubblicata sulla collana \"Wolverine\" nei numeri dal 231 al 237 (aprile - ottobre 2009), mentre l'ultimo capitolo, poich\u00e9 la pubblicazione italiana era ormai a ridosso di quella originale statunitense, \u00e8 stato pubblicato nel febbraio 2010.\nTrama.\nCinquant'anni fa tutti i supercattivi della Terra si sono alleati e hanno sconfitto tutti gli eroi, spartendosi gli Stati Uniti d'America tra di loro. Oggi, l'uomo un tempo noto come Wolverine fa il contadino in quella che era la California, ora Hulkland, assieme alla moglie Maureen e ai figli Scotty e Jade. La famiglia Logan vive di stenti, a causa dei forti debiti che hanno con i Banner, prepotenti discendenti di Hulk, proprietari del terreno in cui sorge la loro fattoria. Logan \u00e8 molto cambiato, colui che un tempo era considerato il pi\u00f9 pericoloso uomo sulla terra \u00e8 divenuto un convinto pacifista, che non accenna a nessuna reazione neanche quando Otis e Charlie Banner (figli di Hulk, dall'aspetto simile a She-Hulk) lo pestano con violenza. I Banner danno a Logan un mese di tempo per procurarsi il denaro, altrimenti sarebbero tornati ad ammazzare tutti. Quella sera, l'ex vendicatore un tempo noto come Occhio di Falco va da lui con una proposta: accompagnarlo in un viaggio da una costa all'altra per fare una consegna, in cambio di una bella cifra. Logan accetta ed inizia il viaggio a bordo della Spidermobile, assieme all'ormai cieco Clint Barton, a causa di un glaucoma. \nArrivati a San Francisco, i due vengono attaccati da una banda di violenti motociclisti noti come Ghost Rider (come l'omonimo demone); ancora una volta Logan non accenna ad alcuna minima reazione, lasciando stupito Clint Barton che, nonostante il glaucoma, riesce a scoccare frecce con letale precisione. Successivamente in Nevada, nella ex Las Vegas, ora Hammer Falls (dove caddero gli eroi), Clint e Logan vengono a sapere che Ashley, figlia di Clint e di Tonya (figlia di Peter Parker), \u00e8 stata catturata dal nuovo Kingpin. I due corrono in suo soccorso, ma scoprono che lo scopo della ragazza non era sconfiggere Kingpin ma prenderne il posto.\nTratti in salvo dall'involontario aiuto dei talpoidi cannibali, Logan racconta a Clint il motivo del suo cambiamento emotivo: cinquanta anni prima, quando i criminali attaccarono la X-Mansion, Logan oppose una strenua resistenza uccidendo il maggior numero di nemici che s'avventarono nella base, ma quando si scontr\u00f2 con Bullseye s'accorse che trafitto dai suoi artigli non era il letale cecchino, bens\u00ec la giovane Jubilee; infatti Mysterio, signore delle illusioni, riusc\u00ec ad ingannare il suo olfatto facendogli credere di essere circondato da nemici, mentre in realt\u00e0 erano i suoi amici X-Men a venir massacrati. Da allora Logan \"uccise\" Wolverine, decidendo di non colpire mai pi\u00f9 nessun essere umano e di non estrarre pi\u00f9 i suoi artigli.\nUna volta alla Testa di Destino, in Illinois, vengono attaccati da un dinosauro (originario della Terra Selvaggia) fuso al simbionte Venom; in soccorso dei due, su richiesta di Emma Frost, arriva Freccia Nera, che con la sua terrificante voce uccide il mostro. Emma, ora sposa del Dottor Destino, usa i suoi poteri telepatici per apparire ancora giovane e bella, dichiara di conoscere il contenuto della valigetta di Barton.\nArrivati a New Baylon, la capitale, e incontrato il suo contatto, Tobias, Clint rivela a Logan tale contenuto: si tratta di novantanove campioni di siero del supersoldato, da donare alla resistenza per formare una nuova generazione di Vendicatori in grado di rovesciare l'attuale governo. Clint desidera un posto nel nuovo supergruppo e un campione di siero, ma Tobias si rivela una spia del Teschio Rosso, il nuovo presidente degli USA, colui che organizz\u00f2 cinquanta anni prima l'alleanza fra criminali, che spara a Clint e a Logan.\nI loro cadaveri vengono portati al cospetto del Teschio, che contempla i suoi successi ammirando i suoi cimeli nella stanza dei trofei (lo scudo di Capitan America, l'armatura di Iron Man, il mantello del Dottor Strange, la spada d'ebano del Cavaliere Nero e altri ancora) indossando il costume di Capitan America alla maniera degli antichi che indossavano le pelle dei nemici uccisi. Una volta davanti al Teschio, Logan (che non \u00e8 morto, a causa del suo fattore di guarigione) ingaggia con lui una lotta all'ultimo sangue e lo decapita utilizzando lo scudo di Capitan America.\nPrendendo la valigetta di denaro di Tobias, Logan poi fugge utilizzando l'armatura di Iron Man. Una volta a casa, Logan viene informato dal suo vicino, Abe Donovan, che la Hulk Gang \u00e8 tornata indietro per sterminare la sua famiglia, nonostante avessero ancora due settimane di tempo. \u00abHanno detto che si annoiavano\u00bb, gli dice Donovan, pregando poi Logan di non tentare vendette avventate; ma davanti ai cadaveri della moglie e dei figli, il mutante canadese risponde: \u00abIl mio nome non \u00e8 Logan, cocco... \u00e8 Wolverine!\u00bb estraendo dopo cinquant'anni i suoi artigli.\nWolverine uccide ogni membro della famiglia degli Hulk, scontrandosi alla fine con Bruce Banner. Quest'ultimo spiega che ha ottenuto i suoi figli accoppiandosi con la cugina She-Hulk (col passare del tempo le radiazioni hanno fatto impazzire Hulk); dopo un breve scontro ingerisce Logan, ma dopo alcune ore la vittima lo squarta dall'interno. Ritornato a casa, dopo il funerale della sua famiglia afferma che inizier\u00e0 una crociata contro i super-criminali, allevando il piccolo Bruce Banner Junior (l'unico ad aver risparmiato) nella speranza di farlo diventare un valido componente per la sua causa."}
{"id": "2608021", "revid": "599013", "url": "https://it.wikipedia.org/wiki?curid=2608021", "title": "Henry James (cestista)", "text": ""}
{"id": "2608024", "revid": "27302597", "url": "https://it.wikipedia.org/wiki?curid=2608024", "title": "De Havilland DH 53 Humming Bird", "text": ""}
{"id": "2608031", "revid": "729019", "url": "https://it.wikipedia.org/wiki?curid=2608031", "title": "Poblenou (metropolitana di Barcellona)", "text": "Poblenou \u00e8 una stazione della linea 4 della metropolitana di Barcellona situata sotto la calle Pujades nel quartiere di Poblenou del distretto di Sant Mart\u00ed di Barcellona.\nLa stazione inaugurata nel 1977 faceva parte della Linea IV con il nome di Pueblo Nuevo. Nel 1982 con la riorganizzazione delle linee divenne una stazione della L4 e cambi\u00f2 il nome nell'attuale forma catalana di Poblenou."}
{"id": "2608033", "revid": "300067", "url": "https://it.wikipedia.org/wiki?curid=2608033", "title": "Eldridge Recasner", "text": ""}
{"id": "2608034", "revid": "547034", "url": "https://it.wikipedia.org/wiki?curid=2608034", "title": "Bill Graham", "text": "Biografia.\nNato come Wolodia Grajonca, a Berlino, prese presto il soprannome di Wolfgang (\"Wulf\") dalla sua famiglia. Graham era il figlio minore di una famiglia ebrea di ceto medio-basso, che era emigrata dalla Russia prima della nascita del nazismo. Il padre di Bill mor\u00ec due giorni dopo la nascita del figlio. Graham aveva cinque sorelle: Rita, Evelyn, Sonja, Ester e Tolla (Tanya). La madre di Bill port\u00f2 i figli in un orfanotrofio a Berlino, a causa della crescente difficolt\u00e0 di sopravvivenza per gli ebrei nella Germania nazista. Questa si rivel\u00f2 una fortuna, poich\u00e9 l'orfanotrofio li mand\u00f2 in Francia per uno scambio pre-olocausto con gli orfani di fede cristiana. Molti bambini, tra cui la sorella dello stesso Graham Tolla, non sopravvissero al viaggio.\nIn Francia Graham fu ospitato presso degli orfanotrofi (Chateau de Quincy, e quindi Chateau de Chaumont). Dopo l'occupazione tedesca, fu parte di un gruppo di rifugiati cui fu concesso l'espatrio nel settembre 1941 con destinazione gli Stati Uniti a bordo della nave portoghese \"Serpa Pinto\".\nLe sorelle pi\u00f9 grandi rimasero con la madre. La madre di Graham venne uccisa ad Auschwitz. Ester sopravvisse allo sterminio di Auschwitz. Pi\u00f9 tardi si trasfer\u00ec negli Stati Uniti. Sua sorella Rita fugg\u00ec, prima a Shanghai e poi (dopo la guerra) negli USA, lavorando come ballerina.\nUna volta negli USA, Graham trov\u00f2 alloggio in una casa famiglia nel Bronx di New York. Dopo essere stato schernito e insultato come un nazista, a causa del suo accento tedesco, Graham cambi\u00f2 il suo nome (\"Graham\" si trovava gi\u00e0 nella rubrica telefonica, ed era il pi\u00f9 vicino al suo vero cognome \"Grajonca\". Secondo Graham, sia \"Bill\" sia \"Graham\" sono privi di significato) e lavor\u00f2 per perfezionare il suo accento inglese. Si laure\u00f2 alla DeWitt Clinton High School.\nGraham venne arruolato nell'United States Army nel 1951, anche se non era ancora un cittadino americano ufficiale, e partecip\u00f2 alla guerra in Corea, dove gli venne assegnata sia la stella di bronzo sia il Purple Heart. Al suo ritorno negli USA lavor\u00f2 come cameriere/ma\u00eetre al resort di Catskill Mountain al nord dello Stato di New York. In seguito la sua esperienza nel poker si ritrov\u00f2 utile per la sua futura carriera come promoter. Tito Puente, che suonava in questo resort, continuava a registrare dicendo che Graham era avido di imparare lo spagnolo da lui.\nCarriera.\nGraham si spost\u00f2 da New York a San Francisco nel 1960 per vivere pi\u00f9 vicino a sua sorella Rita. Venne invitato a partecipare ad un concerto gratuito al Golden Gate Park, dove entr\u00f2 in contatto con la San Francisco Mime Troup, un gruppo teatrale. Inizi\u00f2 la sua carriera come manager della compagnia teatrale nel 1965. Dopo l'arresto del leader del gruppo, Ronny Davis, con l'accusa di atti osceni durante una esibizione all'aperto, Graham organizza uno spettacolo di beneficenza per rimediare alle spese legali della compagnia. Lo spettacolo si rivel\u00f2 un successo, e Graham vide di fronte a s\u00e9 un'opportunit\u00e0 per il business.\nCominci\u00f2 cos\u00ec ad organizzare concerti per la Mime Troup, fino a lasciare la stessa compagnia per organizzare spettacoli a tempo pieno. Charles Sullivan fu un imprenditore e uomo d'affari della met\u00e0 del XX secolo di San Francisco, che possedeva il contratto del Fillmore Auditorium. Graham si avvicin\u00f2 a Sullivan per far esibire la Mime Troup all'auditorium per il 10 dicembre 1965 usufruendo dei permessi dello stesso Sullivan. Cos\u00ec ottenne il permesso per l'esibizione nel 1966. Charles Sullivan venne trovato assassinato il 2 agosto dello stesso anno, a sud di Market Street a San Francisco. Le cause restano ancora oggi inspiegabili.\nUno dei primi concerti di Graham, promosso in collaborazione con Chet Helms della Family Dog Organization, vide la partecipazione della Paul Butterfield Blues Band. Il concerto fu un cos\u00ec grande successo che Graham vide un'opportunit\u00e0 per lavorare con la band. Il mattino dopo, Graham contatt\u00f2 il manager della band, Albert Grossman, dal quale ha ottenuto i diritti esclusivi per la loro promozione.\nCon carismatica personalit\u00e0 Graham organizz\u00f2 spettacoli che attraessero gli elementi della controcultura del tempo, come Jefferson Airplane, Janis Joplin, Country Joe and The Fish, Lawrence Ferlinghetti, The Committee, The Fugs, Allen Ginsberg e, in particolar modo, The Grateful Dead. Divenne il manager dei Jefferson Airplane tra il 1967 e il 1968. I suoi successi gli permisero di diventare promoter di concerti rock importantissimi. Gest\u00ec i famosi locali del Fillmore West, Winterland e il Fillmore East (a New York). Proprio a New York fond\u00f2 un'agenzia di booking chiamata \"The Millard Agency\", che aveva lo scopo di organizzare le prenotazioni delle varie band intente ad esibirsi in citt\u00e0. Poich\u00e9 il Fillmore \u00e8 stata la sede della sua musica, gli sembr\u00f2 ovvio chiamare l'agenzia \"Millard\" (Millard Fillmore \u00e8 stato infatti il tredicesimo presidente degli Stati Uniti).\nGraham promosse anche il leggendario \"American Tour\" dei Rolling Stones del 1972, noto come STP Tour. Avrebbe quindi promosso anche l'intero Rolling Stones American Tour 1981 e il Rolling Stones European Tour 1982. Quando gli Stones continuarono ad esibirsi nel 1989 con il tour dell'album Steel Wheels, Mick Jagger prese l'offerta del BCL Group di Michael Cohl. Cohl fece carriera nel 1989 con l'acquisto del concerto, le sponsorizzazioni, il merchandising, la radio, la televisione, film e con i diritti del tour di Steel Wheel degli Stones, che divenne il maggior successo finanziario della storia musicale.\nNel 1970, Graham chiuse i Fillmore su entrambe le coste, con la necessit\u00e0 di ritrovare se stesso. Il film \"Fillmore: The Last Days\" documenta la chiusura del Fillmore West. Graham si ritir\u00f2 in un'isola greca ma fatic\u00f2 ad abituarsi a quella quiete dopo anni di frenesia e, pi\u00f9 tardi, ammise di essere deluso dal fatto che nessuno sapesse chi fosse.\nTorn\u00f2 a promuovere, in particolare piccoli concerti locali. Affitt\u00f2 poi la Winterland Arena di San Francisco e promosse spettacoli al Cow Palace di Daly City. Il suo primo grande concerto in arena divenne un vantaggio per i servizi di doposcuola di San Francisco, chiamando il concerto SNACK e invitando ospiti del calibro di Bob Dylan, Neil Young e i membri di The Band.\nA met\u00e0 degli anni ottanta, per via del combinato disposto della citt\u00e0 di Mountain View con il fondatore della Apple Inc. Steve Wozniak, Graham orchestr\u00f2 la creazione della Shoreline Amphitheatre, che divenne la sede di prim'ordine dei concerti della Silicon Valley.\nDurante la sua carriera, Graham promosse anche concerti per beneficenza. Nel 1980, al crescere della sua agenzia, Graham diede pi\u00f9 libert\u00e0 ai suoi dipendenti per lavorare con le proprie energie per promuovere, appunto, concerti di beneficenza.\nIl monopolio affaristico di Bill Graham entr\u00f2 in contatto con la University of California Regents per il controllo delle aree di svago del campus, impedendo alla ASUC e alle altre organizzazioni studentesche di organizzare i propri concerti rock. Nel 1980, ha collaborato con gli BASS Tickets per aiutare le piccole compagnie della Bay Area.\nPer tutta la sua naturale competitivit\u00e0 e per la sua fiera posizione, Graham venne riconosciuto come un esperto promoter che si preoccupava molto per i suoi artisti. Infatti, Graham fu il primo a garantire la presenza di medici e dottori ai concerti per eventuali incidenti ed \u00e8 stato sia un collaboratore e sostenitore della Haight-Ashbury Free Clinic, che ha spesso utilizzato come supporto medico per le manifestazioni.\nCome promoter, Graham segu\u00ec le giovani carriere di Carlos Santana, Eddie Money e Paul Collin's Beat. Venne anche incaricato di promuovere le carriere di altri gruppi dal 1965 al 1991.\nLo status di Bill Graham come sopravvissuto all'olocausto \u00e8 entrato in gioco a met\u00e0 degli anni ottanta, durante la presidenza di Ronald Reagan. Graham, quando venne a conoscenza che il presidente avrebbe apposto una corona al cimitero di Bitburg in Germania, dove sono sepolti gli ufficiali delle SS, organizz\u00f2 proteste contro l'atto. Durante lo stesso mese in cui Reagan visit\u00f2 il cimitero, l'ufficio di Graham venne bombardato dai neo-nazisti. Graham, in Francia, durante l'incontro con Bob Geldof per organizzare il primo concerto del Live Aid, venne informato dell'accaduto al telefono. Cos\u00ec rispose alla chiamata: \"Qualche ferito?\". Dopo che gli venne detto che andava tutto bene, chiese: \"\u00c8 rimasto qualcosa?\".\nGraham aveva un grande sogno, quello di diventare un cabarettista, professando una grande ammirazione per Edward G. Robinson. Ha contribuito al film di Francis Ford Coppola \"Apocalypse Now\". Nel 1990, il regista Berry Levinson e l'attore Warren Beatty fornirono a Graham l'occasione di assumere un ruolo sostanziale nel film \"Bugsy\". In una scena, Graham si esibisce in una danza latina. Appare anche come promotore nel film di Oliver Stone \"The Doors\" del 1991.\nBill Sagan, ex amministratore delegato della EBP, acquist\u00f2 gli archivi del Bill Graham Presents e raccolse centinaia di milioni di dollari con il \"merchandise\" e con le registrazioni audio/video dei concerti di Graham.\nMorte.\nGraham mor\u00ec in un incidente in elicottero a Vallejo, California, il 25 ottobre 1991, mentre tornava a casa da un concerto al Cordon Pavillion. Graham partecip\u00f2 all'evento per promuovere concerti di beneficenza per le vittime della \"tempesta di fuoco\" di Oakland.\nUna volta ottenuto il consenso del pubblico, torn\u00f2 al suo elicottero che si schiant\u00f2 poco dopo il decollo, a circa 20\u00a0km dal sito del concerto. Volando a bassa quota con la pioggia e il vento, l'elicottero vol\u00f2 direttamente verso una torre dell'alta tensione lungo la California State Route 37, che si snoda tra Vallejo e Marin County.\nMorirono nell'impatto anche la fidanzata di Graham, Melissa Gold, ex moglie dell'autore Herbert Gold, e il pilota Steve Khan. Graham si spos\u00f2 a San Francisco con l'artista Bonnie Lipshitz McLean, madre del loro figlio David. Bonnie progett\u00f2 i manifesti delle promozioni del marito ed era ragioniere al Fillmore.\nDopo la sua morte, la sua azienda, la Bill Graham Presents, venne acquisita da un gruppo di dipendenti. I figli di Graham rimasero in parte fondamentali nel gruppo. I nuovi proprietari dell'agenzia la vendettero alla SFX Promotions, che a sua volta la vendette alla Clear Channel Entertainment.\nIl San Francisco Civic Auditorium, in omaggio a Bill Graham, \u00e8 stato ribattezzato Bill Graham Civic Auditorium. Il 3 novembre 1991, venne organizzato un concerto gratuito al Golden Gate Park chiamato \"Laughter, Love and Music\", in onore di Graham, Gold e Kahn. Si stima che circa 300.000 persone abbiano partecipato alla visione degli atti di Graham, tra cui Carlos Santana, Grateful Dead, John Fogerty, Robin Williams, i Journey e la band riunita di Crosby, Stills, Nash &amp; Young."}
{"id": "2608035", "revid": "125774826", "url": "https://it.wikipedia.org/wiki?curid=2608035", "title": "You Don't Love Me Anymore", "text": "You Don't Love Me Anymore \u00e8 un singolo cantato da \"Weird Al\" Yankovic estratto dall'album \"Off the Deep End\".\nLa canzone.\nTra le poche composizioni originali di Yankovic, il brano parla di una vecchia relazione che l'artista ebbe con una ragazza non nominata. Nella canzone Yankovic comincia a pensare che \"lei non lo ama pi\u00f9\" (come dice il ritornello) quando lei comincia ad offenderlo (chiamandolo brutto e anticristo), a tradirlo (facendosi tutta la squadra di hockey), a fargli del male (radendogli le sopracciglia, mettendogli la faccia nel barbeque) e cercando di ucciderlo (avvelenandogli il caff\u00e8, mettendogli un cobra nei vestiti e mettendogli dei piranha nella vasca da bagno).\nRemix.\nNel 1992 \"You Don't Love Me Anymore\" fu remixata in un brano in stile discoteca. La canzone, completa di loop e campionature, venne remixata dalla Mobile Disco Records. Il sito internet ufficiale di Yankovic dichiar\u00f2 che \"Questa \u00e8 l'unico extended mix autorizzato di una canzone di Al che non venne pubblicato dalla sua casa discografica. \u00c8 una bizzarra scelta per una dance mix dato che \u00e8 una ballata, ma con loop e campionature, \u00e8 ancora pi\u00f9 ritorta di una canzone originale di Al!\".\nVideo musicale.\nIl video \u00e8 una parodia del video della canzone \"More Than Words\" degli Extreme, con Al che canta la canzone accompagnato dal chitarrista Jim West, vestito come Nuno Bettencourt (chitarrista degli Extreme)\nLa scena del pianista che si mozza la mano con il pianoforte \u00e8 ispirata ad uno sketch tratto dal Monty Python's Flying Circus.\nAlla fine del video si vede Al che strappa di mano la chitarra a West e la distrugge, questa scena la riprender\u00e0 spessissimo nei suoi concerti durante l'esecuzione del brano.\nTracce.\nCassette single\nMobile Disco remix"}
{"id": "2608039", "revid": "1234826", "url": "https://it.wikipedia.org/wiki?curid=2608039", "title": "Scuola romana", "text": ""}
{"id": "2608050", "revid": "137232", "url": "https://it.wikipedia.org/wiki?curid=2608050", "title": "Plateau delle Kerguelen", "text": ""}
{"id": "2608052", "revid": "69730062", "url": "https://it.wikipedia.org/wiki?curid=2608052", "title": "Continente sommerso", "text": "Un continente sommerso \u00e8 una massa continentale ampia in estensione, ma prevalentemente sommersa.\nLa terminologia \u00e8 utilizzata da diversi paleontologi e geografi in riferimento ad alcune specifiche masse continentali: i tre principali esempi di questa tipologia sono il Pianoro delle Kerguelen, Zealandia e il Pianoro delle Mascarene.\nSul tema dei continenti sommersi, nella letteratura popolare vi sono state numerose speculazioni anche in relazione ai cosiddetti \"continenti perduti\", che sarebbero ipoteticamente presenti nell'Oceano Atlantico (\"Atlantide\"), Pacifico (\"Mu\") o Indiano (\"Lemuria\"); non esistono comunque prove scientifiche a sostegno di tali ipotesi leggendarie."}
{"id": "2608053", "revid": "38120", "url": "https://it.wikipedia.org/wiki?curid=2608053", "title": "Damage (personaggio)", "text": "Damage, il cui vero nome \u00e8 Grant Albert Emerson, \u00e8 un personaggio dei fumetti DC Comics, creato da Tom Joyner e Bill Marimon. \u00c8 un supereroe, apparso per la prima volta in un fumetto omonimo durante il \"crossover\" \"Ora zero\". Figlio di Al Pratt, l'Atomo della Golden Age, \u00e8 stato membro dei Teen Titans, dei Combattenti per la libert\u00e0 ed \u00e8 un membro della Justice Society of America.\nBiografia del personaggio.\nLo studente liceale Grant Emerson si era appena trasferito con in suoi genitori in una nuova casa nel sobborgo di Atlanta. I suoi genitori i spostavano spesso per motivi di lavoro per la Symbolix Corporation e Grant si sentiva spesso come un estraneo tra gli altri ragazzi. Alla sua nuova scuola, Grant improvvisamente scopr\u00ec i suoi poteri super umani con la comparsa di un'incredibile forza e l'abilit\u00e0 di creare esplosioni. Durante la crisi di \"Ora Zero\", i poteri di Grant divennero la scintilla che ricominci\u00f2 l'universo dopo che fu distrutto da Parallax; grazie ai poteri di Damage, il nuovo universo si evolse in linea naturale, guidato dalla natura invece che da Parallax.\nIn una battaglia supereroe contro supercriminale, che coinvolgeva il Barone Blitzkrieg, Iron Munro e altri, fin\u00ec con il creare danni enormi alla citt\u00e0 di Atlanta. Damage fu arrestato per la sua parte nel danno. Sarge Steel riusc\u00ec a combinare un accordo: Grant sarebbe stato bandito dalla Georgia e rimandato in custodia della squadra dei Teen Titans allora sponsorizzata dal governo, guidata da Arsenal. Durante questo periodo, Damage venne turbato dalla morte di un compagno di classe a cui teneva molto, per mano di un supercriminale. Dopo un po', Damage lasci\u00f2 i Titans per cercare le sue origini.\nParentela.\nVenne a sapere che Vandal Savage fu coinvolto in un esperimento alla Symbolix chiamato Progetto Telemachus, dove prese campioni di DNA che aveva raccolto dai vari supereroi ed iniettati in un \"vaso\" adatto: Grant. Gli eroi dei quali Grant condivide il DNA sono: Al Pratt, Flash, Alan Scott, Wildcat, Hawkman, Hawkgirl, Rex Tyler, Dinah Lance, Charles McNider, Ted Knight, Miss America originale, Johnny Quick, Libby Lawrence, Martian Manhunter, Barry Allen, Aquaman, Dinah Laurel Lance, Hal Jordan, e Ray Palmer. La Symbolix era alleata della Shadowspire attraverso il suo leader, il Barone Blitzkrieg. Il Barone divenne un nemico ricorrente della serie di \"Damage\", cominciando con il n. 3. Grant infine seppe che era il figlio dell'Atomo originale, Al Pratt e di sua moglie Mary. Grant fu costretto a nascondersi sottoterra dopo aver lasciato i Titans, dato che facendolo aveva violato la libert\u00e0 vigilata.\nQuando i cinque Titans originali ritornarono nel gruppo, Arsenal nomin\u00f2 Damage per l'adesione alla squadra. Arsenal voleva eliminare il passato criminale di Grant, cos\u00ec che non dovesse pi\u00f9 fuggire, e Grant si un\u00ec al team. Grant partecip\u00f2 a multiple avventure, incluso un confronto con i demoni dell'Inferno in \"Day of Judgement\" n. 1. Pi\u00f9 tardi, Damage affront\u00f2 qualcosa che aveva sotterrato da tempo: fu vittima di abusi da parte del suo patrigno. Dopo essersi aperto con Roy Harper, Grant si assent\u00f2 e cerc\u00f2 pace e guarigione nella riserva Navajo dove Roy era cresciuto.\nAiut\u00f2 la corrente Justice Society of America contro Imperiex e il malvagio trio di Mordru, Eclipso ed Obsidian, entrambe le volte come parte della moderna All-Star Squadron. Da l\u00ec in poi fu visto in compagnia di un nuovo gruppo sponsorizzato dal governo, i Combattenti per la Libert\u00e0, le cui attivit\u00e0 sono tuttora sconosciute. Ebbe anche una specie di relazione fraterna con Atom Smasher, il figlioccio di suo padre, l'Atomo originale. Si pens\u00f2 che Grant ebbe un fratello di nome Walter, che fu recentemente ucciso dalla figlia, la supereroina Manhunter, alias Kate Spencer. Tuttavia, venne fuori che Walter era il figlio di Iron Munro e Phantom Lady - una strana ricerca di paternit\u00e0 parallela di Grant, dato che ad un certo punto sembr\u00f2 che Grant fosse il figlio della coppia.\nCombattenti per la Libert\u00e0 e \"Justice Society of America\" n. 3.\nMolti membri dei Combattenti per la Libert\u00e0 furono uccisi dalla Lega dell'ingiustizia in \"Crisi Infinita\" n. 1. Damage fu uno dei sopravvissuti, sebbene il suo volto rimase gravemente sfregiata da Zoom, sebbene non fu rivelato che poco tempo dopo.\nDamage comparve nel rilancio della nuova \"Justice Society of America\" pubblicata nel dicembre 2006. Indoss\u00f2 una maschera che copriva tutto il volto, un costume simile ad un miscuglio tra quello di suo padre e quello di Atom Smasher, con il simbolo del pericolo biologico sul petto. Cambiarono anche il suo aspetto, ora pi\u00f9 burbero, ed il suo comportamento, adesso pi\u00f9 cinico, forse in parte a causa dell'insinuazione del criminale Rebel, del fatto che Damage era stato sfregiato, ma vivo, da Zoom. Zoom successivamente incontr\u00f2 la Justice Society, affermando di aver menomato, ma non ucciso, il ragazzo, intenzionalmente, per dargli una tragedia da insegnamento, ma la battaglia si spost\u00f2 in Georgia. Damage fin\u00ec nello stato, nonostante gli fosse proibito l'ingresso, prendendo Zoom e tenendolo come ostaggio. Liberty Belle riusc\u00ec a calmare Damage, ma Zoom riusc\u00ec a sottrarsi alla presa di Damage e cominci\u00f2 a gettargli detriti sul volto, con l'intenzione di ucciderlo. Liberty Belle scatt\u00f2 in avanti, salvando Damage e mandando Zoom in K.O. Quando la polizia fu pronta ad arrestare Damage per il suo sconfinamento, la Justice Society si fece avanti per lui, ma non si sa ancora se questa azione fece cadere il bando o se rimase. Damage rimase nel gruppo, essenzialmente come rimpiazzo di Atom Smasher.\nIl volto di Damage fu guarito dal rinato Gog.Questo fu sufficiente a restaurare la sua personalit\u00e0 gioiosa e spensierata, spingendolo a tentare il contatto con il nuovo Judomaster. Dato che nessuno dei due capisce la lingua parlata dall'altro, la loro relazione fu soffocata. Quando la JSA spprese che Gog voleva trasformare tutti coloro che ferivano gli altri in alberi, furono divisi sul soggetto. Grant e Judomaster, tra l'altro, si misero dalla parte di Gogm e tentarono di evitare che la JSA lo fermasse.\nDamage fu quindi rinviato in America per predicare la volont\u00e0 di Gog alle massem mostrando una devozione fanatica al Vecchio Gog ed una grande striscia di vanit\u00e0 a causa del suo nuovo aspetto. Quando Stargirl fu inviata per parlargli, e gli chiese di ripensare ai suoi sentimenti per Gog, lui la attacc\u00f2. Atom Smasher sconfisse Damage in combattimento e lo port\u00f2 a casa di Al Pratt. Nonostante fosse pronto a rinunciare a Gog, imparando dall'esempio di Al Pratt, che, nonostante soffrisse il suo limite di nanismo, portava avanti una vita semplice a raggiunse un'esistenza piena, rinunci\u00f2 ad Al Pratt, facendo saltare la sua casa ed i ricordi delle sue avventure e affermando che era sempre stato abbandonato da lui, mentre Gog era sempre stato dalla sua parte. Chiamato da Magog, si riun\u00ec a Gog, ma qui gli fu chiesto di inginocchiarsi e di mostrare la sua devozione.\nIl resto della JSA arriv\u00f2, avendo saputo da Sandman che Gog stava mettendo le radici sulla Terra, e che se fosse rimasto un altro giorno, la Terra sarebbe morta, lasciandoli con una sola opzione: tagliare la sua testa e separarla dalla Terra, salvando cos\u00ec il pianeta. La JSA segu\u00ec Gog tentando di proteggerlo, finch\u00e9 non lo videro attaccare un membro del gruppo. Tutti gli altri seguaci presero il volo, e Gog li pun\u00ec tutti togliendo loro le benedizioni, incluso il volto di Damage. In rilancio, Damage rilasci\u00f2 tutto il suo potere contro Gog, con poco effetto. Dopo la sconfitta di Gog, sofferente per la perdita del suo nuovo volto, tent\u00f2 di evitare Judomaster, facendo cos\u00ec solo che ella lo baciasse.\nPoteri e abilit\u00e0.\nDamage pu\u00f2 generare una carica di potere che incrementa la sua forza, la sua esistenza, la velocit\u00e0, ed i riflessi ad un livello super umano. Se non utilizza questo potere nel modo di cui appena accennato \u00e8 costretto a scaricarla, pi\u00f9 specificatamente come quando cominci\u00f2 l'universo durante l\"'Ora Zero\". L'anziano Damage in \"Young Justice: Sins of Youth\" aveva l'abilit\u00e0 di volare. Mentre il Damage corrente non possiede ancora quest'abilit\u00e0, pu\u00f2 sollevarsi sparando dell'energia sul terreno, come visto recentemente in \"Justice Society of America\" n. 8. Ad un certo punto della sua serie, fu implicito che possedeva potenzialmente tutti i poteri degli eroi di cui condivideva il DNA. Verso la fine della sua serie un uomo di mezz'et\u00e0 in vestiti ordinari viene mostrato mentre osserva quietamente la casa di Grant. Sebbene la serie fu cancellata prima che questa trama fosse svelata, si cap\u00ec che quell'uomo era una versione futura di Grant e fu mostrato possedere dei poteri, come il volo, che la versione corrente di Damage non possiede."}
{"id": "2608061", "revid": "436907", "url": "https://it.wikipedia.org/wiki?curid=2608061", "title": "The Fame Monster", "text": "The Fame Monster (reso graficamente come The Fame Mons\u2020er) \u00e8 il terzo EP della cantautrice statunitense Lady Gaga, pubblicato il 18 novembre 2009 dalla Interscope Records.\nIl disco contiene otto brani musicali, i quali sono stati proposti in vendita singola sebbene inizialmente dovessero far parte esclusivamente della ristampa dell'album d'esordio della cantante, \"The Fame\". In alcuni mercati \u00e8 stata distribuita una versione dell'album dal titolo \"The Fame Monster (International Deluxe)\" contenente entrambi i dischi. I brani contenuti nel disco sono stati prodotti da RedOne, Teddy Riley, Darkchild, Ron Fair e Fernando Garibay.\nIl primo singolo estratto \u00e8 stato \"Bad Romance\" che ha raggiunto la vetta delle classifiche in oltre venti Paesi tra cui Canada, Irlanda, Italia, Svezia e Regno Unito. Il secondo singolo estratto dall'album fu \"Telephone\", con la partecipazione di Beyonc\u00e9. Il terzo singolo fu \"Alejandro\", seguito da \"Dance in the Dark\", estratto come tale il 26 luglio 2010.\nIn alcune nazioni l'EP \u00e8 entrato in classifica insieme al precedente, \"The Fame\", senza costituire un tutt'uno, come nel caso di Stati Uniti d'America, Canada e Giappone. Al contrario, in Paesi come l'Italia, ha sostituito l'album precedente, sovrapponendosi ad esso e riscuotendo un successo talvolta anche superiore al primo. Lady Gaga ha annunciato il \"The Monster Ball Tour\" per promuovere l'EP, che \u00e8 iniziato il 27 novembre 2009 ed \u00e8 finito il 6 maggio 2011.\nAd esclusione dei singoli, anche il brano \"Speechless\" \u00e8 riuscito ad entrare in classifica, precisamente nella Billboard Canadian Hot 100 alla numero 67.\nStoria e sviluppo.\nDurante il lancio delle sue cuffie in collaborazione con Dr. Dre, Gaga ha commentato che aveva in programma di pubblicare un nuovo album e disse: \u00abCredo che le ripubblicazioni siano ingiuste, [...] sono singoli furtivi su un pezzo gi\u00e0 finito nel tentativo di tenere a galla l'album. Originariamente [la mia etichetta] voleva mettere solo tre brani e adesso molte di pi\u00f9. Vale la pena di fare un nuovo album pieno di materiale\u00bb. Per quanto riguarda il titolo \"The Fame Monster\", Gaga ha detto che era una coincidenza che il nome fosse simile alle cuffie che ha lanciato denominate \"Heartbeats\". Aveva gi\u00e0 scritto un brano intitolato \"Monster\" a marzo, prima dell'incontro con Dr. Dre e Noel Lee, l'amministratore delegato di Monster Cable Products, per discutere sulla collaborazione. Gaga ha inoltre spiegato che era ossessionata dai film di mostri e \u00abdalla decadenza della celebrit\u00e0 e il modo in cui la fama \u00e8 un mostro nella nostra societ\u00e0! Questo \u00e8 ci\u00f2 che il mio nuovo disco parler\u00e0, quindi \u00e8 una specie di accoppiamento perfetto\u00bb. Gaga ha poi rivelato che la re-release conterr\u00e0 otto brani inediti, insieme al suo intero album di debutto. \"The Fame Monster\" offre il lato meno piacevole della fama, come sperimentato da Gaga nel corso dell'anno 2008 e 2009. Spiegando: \nHa anche affermato che le nuove canzoni non trattano di soldi o di fama, anzi un intermezzo tra i due ed anche per i suoi fan. Gaga rivela l'atmosfera di \"The Fame\" e \"The Fame Monster\" come opposte, e li ha chiamati rispettivamente Yin e yang. Secondo lei, si sentiva una dicotomia dentro se stessa durante lo sviluppo dell'album. A MTV ha spiegato che \u00abSono pronta per il futuro, ma rimpiango il passato, [...] Ed \u00e8 un vero e proprio rito di passaggio, bisogna lasciar andare le cose. Bisogna piangerle come una perdita affinch\u00e9 si possa andare avanti, ed \u00e8 ci\u00f2 di cui parla l'album\u00bb. In Nord America, \"The Fame Monster\" \u00e8 stato pubblicato come EP di 8 tracce il 23 novembre 2009. Inoltre sar\u00e0 pubblicato la versione deluxe contenente, come disco bonus, l'album di debutto \"The Fame\". Inizialmente era prevista solo l'edizione deluxe, tuttavia, Gaga propose l'edizione singola per non far pagare troppo ai suoi fan.\nStruttura musicale.\nDiviso in due parti (\"Monster\" e \"The Fame\"), l'album ha un suono e un'atmosfera molto pi\u00f9 cupi del precedente. Ogni pezzo ruota principalmente intorno ai \"mostri\" della vita della cantante, cio\u00e8 le cose che la tormentano: \"Bad Romance\" \u00e8 la paura dell'amore, \"Alejandro\" degli uomini, \"Monster\" del sesso, \"Dance in the Dark\" del giudizio, \"Telephone\" di un partner ossessivo, \"So Happy I Could Die\" della dipendenza e \"Teeth\" della verit\u00e0. Il concept dell'album \u00e8 infatti l'ossessione di Gaga, la quale \u00e8 pi\u00f9 profonda e potente anche vocalmente, per i mostri, l'oscurit\u00e0 e le tenebre. In \"Monster\", la cantante duetta letteralmente con il mostro, che la perseguita e \u00able ha mangiato il cuore e poi il cervello\u00bb. Nonostante ci\u00f2 l'EP presenta brani pi\u00f9 allegri e spensierati \"Telephone\", che, seppure siano comunque pi\u00f9 profondi, rimandano alla Gaga del precedente album.\nPubblicazione e copertina.\nOriginariamente l'EP era destinato a far parte della riedizione di \"The Fame\" ma Gaga rifer\u00ec il 12 novembre 2009 a MTV che sarebbe stato un lavoro indipendente. Gaga ha, inoltre, annunciato la pubblicazione dell'edizione deluxe dell'album e dell'edizione Super Deluxe, l'ultima delle quali \u00e8 stato pubblicata il 15 dicembre 2009. La confezione offre un assortimento di prodotti del collettivo di Gaga, la Haus of Gaga, e anche una ciocca di capelli della cantante. Gaga spieg\u00f2 questa decisione affermando che: \nIl 3 maggio 2010 \u00e8 stata pubblicata la versione limitata in una chiavetta USB. Include la versione esplicita dell'EP con nove remix, otto video musicali, il booklet digitale, le copertine dei singoli ed una galleria fotografica.\nDue copertine per la ristampa sono state scattate dal designer e fotografo Hedi Slimane. Una mostra Gaga con una parrucca bionda una giacca nera, mentre l'altra la mostra con folti capelli castani e pesante eyeliner che le scorre sul viso. Per quanto riguarda la copertina, Gaga ha detto che quando si sedette per creare il concept per l'EP, volle assicurarsi che il look fosse pi\u00f9 scuro e pi\u00f9 tagliente di qualsiasi altra cosa avesse fatto prima. Tuttavia, la sua etichetta trov\u00f2 che la copertina con lei bruna fosse troppo confusa e gotica credendola meno pop. Gaga rispose dicendo: \nAccoglienza.\n\"The Fame Monster\" \u00e8 stato ben accolto dalla maggior parte dei critici musicali sin dalla sua uscita. Per il sito di recensioni Metacritic, \"The Fame Monster\" ha raggiunto un punteggio di 78 su 100, basato su 14 recensioni di critici, che segnala \"recensioni prevalentemente favorevoli\". Gli utenti hanno, invece, giudicato l'EP con il punteggio di 8,8 su 10 (il cui punteggio segnala un'\"acclamazione universale\"), risultando cos\u00ec l'EP della cantante pi\u00f9 apprezzato sia dalla critica che dagli utenti.\nSal Cinquemani del \"Slant Magazine\" ha ritenuto che l'EP non sia stato un enorme passo avanti per Gaga, ma ha fornito un \u00abpiccolo, anche se fugace, sguardo dietro la finzione\u00bb. Ha sottolineato inoltre, che \u00abc'\u00e8 qualcosa di istruttivo sul modo in cui Gaga rifiuta qualsiasi intimit\u00e0 con gli altri\u00bb. \"Bad Romance\" e \"Dance in the Dark\" sono state definite le migliori del disco. Simon Price del \"The Independent\" elogi\u00f2 l'EP definendolo una vera e propria opera d'arte. Kitty Empire del \"The Observer\" disse che l'EP \u00e8 \u00absplendidamente squilibrato\u00bb. Sebbene Empire abbia criticato la ballad \"Speechless\", dichiarando che le ballate \u00abrimangono il suo punto debole\u00bb, prosegu\u00ec lodando \"Bad Romance\", scrivendo che \u00abla rende un caso ancora pi\u00f9 convincente per questa spinta, la poca carismatica italoamericana sar\u00e0 la nuova Madonna\u00bb. Paul Lester della BBC ha elogiato gli otto brani dell'EP ma aggiungendo che risulta \u00abpoco originale e non \u00e8 esattamente un trionfo di invenzione fai-da-te femminista [...] Ma lei sta portando la moda eccentrica alle masse ed \u00e8 certamente divertente averla intorno\u00bb. Sarah Hajibagheri del \"The Times\" ha commentato che all'EP \u00abmanca il ritmo e il mordente che ci ha fatto avvicinare Gaga per l'eccentrico newyorkese\u00bb. Josh Modell di \"Spin\" ha commentato che \u00abQuando Gaga giunge alla ballata sincera [...] lei sembra persa\u00bb. Evan Sawdey di PopMatters ha dichiarato che l'EP mostra che \u00ablei non \u00e8 compiaciuta nel fare la stessa cosa pi\u00f9 volte. Lei \u00e8 disposta a provare nuove cose, che si ramificano nel momento in cui si sente come ogni diva pop solitaria disposta a compromettere la sua crescita artistica solo per il gusto di aver un successo radiofonico. [...] Gaga si \u00e8 permessa di fare qualche errore sulla sua strada verso il nirvana del pop e a giudicare a cosa stia mirando con \"The Fame Monster\", c'\u00e8 una buona possibilit\u00e0 che ci arriver\u00e0 prima che poi\u00bb.\nBill Lamb di About.com diede all'EP cinque stelle su cinque dicendo che \u00ab\"The Fame Monster\" \u00e8 il pi\u00f9 interessante concetto pop nella memoria recente. Esistono segni evidenti di influenza da alcune delle donne principali del pop del passato tra cui Madonna, Annie Lennox e Debbie Harry, ma Lady Gaga le rende decisamente sue. Se questa \u00e8 la direzione del pop contemporaneo, siamo davvero in buone mani\u00bb. Mikael Woods del \"Los Angeles Times\" afferm\u00f2 che \"The Fame Monster\" rappresenti l'ambizione creativa e stilistica della cantante. Jon Dolan del \"Rolling Stone\" ritiene che \u00abmet\u00e0 del disco sia copia di Madonna, ma questo fa parte del concept e non \u00e8 necessario che si occupi di originalit\u00e0\u00bb. Edna Gundersen di \"USA Today\" ritiene che su \"The Fame Monster\" \u00abil distacco gelido di Gaga e l'apparente avversione a una connessione umana autentica lascia un vuoto inquietante. Con un intelletto avant-garde, stravaganze pop-electro e teatralit\u00e0 bizzarra in competizione per l'attenzione, non c'\u00e8 spazio per il cuore\u00bb. Michael Hubbard di MusicOMH si \u00e8 complimentato per gli otto brani presenti nell'EP. Neil McCormick, del giornale inglese \"The Daily Telegraph\" disse che \"The Fame Monster \u00e8 di una qualit\u00e0 fuori dagli schemi, e dove non luccica come il suo predecessore, fa capire la vivacit\u00e0 incontenibile della cantante.\" Nella sua guida per il consumatore per MSN Music, il critico Robert Christgau ha elogiato Lady Gaga per la scrittura dei testi ed ha dato all'EP un A-, che indica come \u00abla cosa insignificante del disco \u00e8 il grande lusso di micromarketing musicale e sovrapproduzione\u00bb.\nNel 2010 Lady Gaga ha vinto il premio \"Outstanding Music Artist\" per \"The Fame Monster\" durante i 21esimi GLAAD Media Awards. L'EP e i suoi brani sono stati nominati per sei premi ai 53\u00b0 Grammy Awards. L'EP \u00e8 stato nominato per Album of the Year e Best Pop Vocal Album, vincendo in quest'ultima categoria. \"Bad Romance\" ha vinto come Best Female Pop Vocal Performance e Best Short Form Music Video; il suo singolo \"Telephone\" \u00e8 stato nominato Best Pop Collaboration with Vocals, e \"Dance in the Dark\" ha guadagnato una nomination come Best Dance Recording.\nSingoli.\n\"Bad Romance\" \u00e8 stato confermato come primo singolo tratto dall'EP. Una breve parte del brano \u00e8 stata eseguita al Saturday Night Live il 3 ottobre 2009, insieme alle canzoni \"Poker Face\" e \"LoveGame\". \"Bad Romance\" \u00e8 stata presentata in anteprima durante l'esposizione finale dello stilista Alexander McQueen della sua collezione Primavera/Estate 2010 alla Settimana della moda di Parigi il 6 ottobre 2009. La canzone \u00e8 stata pubblicata per il download digitale il 27 ottobre 2009. Il brano ha raggiunto la prima posizione nella Billboard Canadian Hot 100, Official Singles Chart, European Hot 100, Media Control Charts e nelle classifiche di Austria, Bulgaria, Danimarca, Finlandia, Francia, Ungheria, Romania, Irlanda, Italia, Norvegia, Slovenia, Spagna, Svezia; raggiunse, inoltre, la seconda posizione negli Stati Uniti, Australia, Nuova Zelanda, Belgio e Svizzera. Il 13 febbraio 2011, il singolo ottenne il Grammy Award per la miglior interpretazione vocale femminile pop mentre il videoclip ricevette un Grammy per il miglior video musicale.\n\"Telephone\" \u00e8 stato pubblicato come secondo singolo dell'EP. La canzone vede la partecipazione della cantante statunitense Beyonc\u00e9. Gaga esegu\u00ec per la prima volta il brano dal vivo ai BRIT Awards 2010 insieme ad un altro proveniente da \"The Fame Monster\", \"Dance in the Dark\", in omaggio al defunto stilista Alexander McQueen. Il video musicale di \"Telephone\" fu presentato in anteprima ad E! News il 11 marzo 2010. Gaga afferm\u00f2 che il video era una continuazione del video musicale di \"Paparazzi\", e presenta infatti un analogo cortometraggio. \"Telephone\" \u00e8 stata apprezzata dalla critica come traccia importante di \"The Fame Monster\", e si classific\u00f2 in numerosi paesi, anche prima della sua uscita come singolo. Il 22 marzo 2010 raggiunse la numero uno nella Official Singles Chart, divenendo la sua seconda numero uno consecutiva e quarta in totale. Ha raggiunto la numero tre nella Billboard Hot 100, diventando il suo sesto singolo consecutivo nelle prime dieci posizioni. Ha inoltre raggiunto la numero uno della classifica Pop Songs, diventando la sua sesta numero uno consecutiva nella classifica raggiungendo il record di Mariah Carey e Beyonc\u00e9 per il maggior numero uno consecutive nella classifica da quando era stata creata nel 1992. Il singolo ha ricevuto una nomination ai Grammy per la miglior collaborazione Pop vocale.\n\"Alejandro\" \u00e8 stato pubblicato come terzo singolo dell'EP. In origine, \"Dance in the Dark\" era stato scelto come seguito del singolo precedente dall'etichetta discografica, ma Gaga scelse l'altro brano. Quindi, tra Gaga e la sua etichetta ci fu una piccola discussione dopo la pubblicazione di \"Alejandro\". Attraverso il proprio account su Twitter, la cantante sottoline\u00f2 la propria decisione, scrivendo: \u00abAlejandro \u00e8 in radio. Cazzo suona cos\u00ec bene, ce l'abbiamo fatta piccoli mostri\u00bb. Il singolo venne ufficialmente inviato alle radio il 20 aprile 2010 negli Stati Uniti. \"Alejandro\" ha raggiunto la top 5 delle classifiche australiane, canadesi e italiane, mentre raggiunse la top ten nelle classifiche di altre nazioni. Negli Stati Uniti, raggiunse la quinta posizione, diventando il suo settimo singolo consecutivo a raggiungere la top ten nella Billboard Hot 100.\nPromozione.\nLa promozione per \"The Fame Monster\" inizi\u00f2 con un'esibizione al \"Saturday Night Live\", in cui l'artista cant\u00f2 una breve versione al pianoforte di \"Bad Romance\". Gaga apparve anche in diversi talk show, come \"It's On with Alexa Chung\" e il programma tedesco \"Wetten, dass..?\". Il 16 novembre 2009, Gaga ha eseguito la canzone \"Speechless\" a Los Angeles presso il Museum of Contemporary Art (MOCA) per le celebrazioni del 30\u00ba anniversario del museo, collaborando con l'artista Francesco Vezzoli e con i ballerini russi della Moscow State Academy of Choreography. Nello stesso giorno venne trasmesso sulla CW l'episodio di \"Gossip Girl\" intitolato \"The Last Days of Disco Stick\" con Gaga nella parte di se stessa che si esibisce con \"Bad Romance\". Durante l'episodio vennero trasmesse anche \"Dance in the Dark\" e \"Telephone\". Il primo singolo, \"Bad Romance\", venne eseguito agli American Music Awards del 2009, al Jay Leno Show e all\"'Ellen DeGeneres Show\". Il 15 gennaio 2010, Gaga esegu\u00ec un medley di \"Monster\", \"Bad Romance\" e \"Speechless\" al \"The Oprah Winfrey Show\". Ai 52\u00b0 Grammy Awards, Gaga apr\u00ec lo spettacolo eseguendo un medley di \"Poker Face\", \"Speechless\" e \"Your Song\" con Elton John. Il 16 febbraio 2010, si \u00e8 esibita ai BRIT Awards 2010 in memoria di Alexander McQueen, eseguendo una versione acustica di \"Telephone\" e dopo la canzone \"Dance in the Dark\".\nPrima che venisse pubblicato l'EP, Gaga annunci\u00f2 che sarebbe andata in tour con Kanye West. Il tour si sarebbe intitolato intitolato \"Fame Kills Starring: Lady Gaga and Kanye West\". Tuttavia, dopo i trascorsi ai VMA 2009 di quest'ultimo con Taylor Swift, il rapper annunci\u00f2 che voleva prendersi una pausa dalla musica. Dopo l'annuncio, tutte le date del tour sono state immediatamente cancellate. In seguito, Gaga conferm\u00f2 che sarebbe andata in tour da sola per promuovere l'EP. Il tour, chiamato \"The Monster Ball Tour\", part\u00ec nel novembre 2009 e fin\u00ec a inizio maggio del 2011. Definito dalla stessa Gaga \u00abla prima vera opera elettro-pop\u00bb, il tour inizi\u00f2 dopo quattro giorni dall'uscita di \"The Fame Monster\".\nFormazione.\nCrediti tratti dal libretto dell'EP.\nSuccesso commerciale.\nNegli Stati Uniti, \"The Fame Monster\" debutt\u00f2 alla posizione numero cinque vendendo 174.000 copie, seguito da \"The Fame\", riuscito a vendere 151.000 copie grazie alla versione a doppio disco di \"The Fame Monster\". Grazie a 65.000 copie digitali dell'EP debutta in cima alla classifica digitale statunitense. Inoltre, nella stessa settimana, sette delle otto canzoni dell'EP sono entrate in classifica nella Hot Digital Songs.\nL'EP si classific\u00f2 primo anche nella Dance/Electronic Albums sostituendo il suo predecessore \"The Fame\". Nel gennaio 2010, l'album \u00e8 stato certificato disco di platino dalla RIAA per aver distribuito pi\u00f9 di un milione di copie dell'EP. Secondo \"Billboard\", fino a febbraio 2018, \"The Fame Monster\" ha venduto pi\u00f9 di copie negli Stati Uniti.\nIn Australia, \"The Fame Monster\" fu inizialmente conteggiato insieme al suo predecessore prima di venire considerato, pi\u00f9 tardi, un disco solo. Nella sua diciottesima settimana nella classifica australiana l'EP raggiunse la prima posizione ed in seguito fu certificato triplo disco di platino dalla Australian Recording Industry Association (ARIA) per aver distribuito pi\u00f9 di 210.000 copie del disco. L'EP conteggiato insieme a \"The Fame\" raggiunse buoni piazzamenti in classifica in Europa, in paesi come Irlanda, Germania, Finlandia, Svizzera e Polonia dove raggiunse la vetta della classifica. Mentre entr\u00f2 nella lista dei dieci album pi\u00f9 venduti in Ungheria, Italia, Norvegia, Paesi Bassi, Svezia, Repubblica Ceca e in Russia. Ottenendo il doppio disco di platino in Belgio, Danimarca, Francia e Italia.\nIn Giappone raggiunse la seconda posizione nell'aprile 2010, ottenendo il doppio disco di platino e vendendo 577.000 copie.\nNel Regno Unito, \"The Fame Monster\" \u00e8 stato pubblicato solo in edizione deluxe con \"The Fame\", e non come un album singolo, quindi, \u00e8 entrato in classifica come \"The Fame\". Il 3 gennaio 2010, l'EP \u00e8 salito al numero due nella classifica degli album pi\u00f9 venduti. Tutti i nuovi brani provenienti da \"The Fame Monster\" entrarono nella classifica dei 110 singoli pi\u00f9 venduti e la canzone non ancora pubblicata \"Telephone\" fece il miglior risultato degli otto brani raggiungendo la trentesima posizione della classifica. Nella settimana terminata il 28 febbraio 2010, Gaga raggiunse la cima della classifica britannica degli album per la quinta settimana con \"The Fame Monster\", conteggiato insieme a \"The Fame\". Il 21 marzo 2010, l'EP torn\u00f2 al primo posto della classifica, riuscendo a battere il Glee Cast, dati come favoriti in testa alla classifica. L'EP raggiunse la tredicesima posizione nella European Top 100 Albums. Fu anche certificato triplo disco di platino dalla International Federation of the Phonographic Industry (IFPI) per aver distribuito pi\u00f9 di 3 milioni di copie in Europa."}
{"id": "2608062", "revid": "123751855", "url": "https://it.wikipedia.org/wiki?curid=2608062", "title": "Spiro Koleka", "text": "Nacque a Vuno, nei pressi di Himara, cugino lontano di un ministro in carica negli anni venti (Spiro Jorgo Koleka). Frequent\u00f2 il liceo classico del Collegio Italo-Albanese di San Demetrio Corone (Cosenza) nel biennio 1928 - 1929 e studi\u00f2 all'Universit\u00e0 di Pisa dal 1930 al 1934, conseguendo la laurea in ingegneria civile. Assunto da una compagnia ingegneristica italiana lavor\u00f2 presso questa dal 1936 al 1937; nel corso dello sciopero di Fier, indirizzato contro l'amministrazione di Zog I di Albania, fu arrestato. Prese parte alla resistenza comunista durante la seconda guerra mondiale. Svolse numerosi incarichi politici durante l'amministrazione comunista. Fu membro del Comitato Centrale dal 1948 al giugno 1991 e del Politburo del Partito del Lavoro d'Albania dal 1948 al 1981. Suo nipote, Edi Rama \u00e8 divenuto sindaco di Tirana nel 2000."}
{"id": "2608066", "revid": "423521", "url": "https://it.wikipedia.org/wiki?curid=2608066", "title": "New Zealand Knights FC", "text": ""}
{"id": "2608067", "revid": "423521", "url": "https://it.wikipedia.org/wiki?curid=2608067", "title": "Auckland City FC", "text": ""}
{"id": "2608068", "revid": "767487", "url": "https://it.wikipedia.org/wiki?curid=2608068", "title": "Cenerentola e il signor Bonaventura", "text": "Cenerentola e il signor Bonaventura \u00e8 un film del 1941 diretto da Sergio Tofano\nTrama.\nDopo il matrimonio con il Principe Azzurro, Cenerentola passa le sue giornate nel lussuoso palazzo, continuando a badare alle faccende domestiche e mantenendo la sua affabilit\u00e0 con tutte le persone che la circondano. In occasione della visita di un ambasciatore, il Bellissimo Cec\u00e8 e il suo accompagnatore il Signor Bonaventura, le due sorellastre, sempre invidiose di lei, riescono con uno stratagemma a farla allontanare dal palazzo.\nIl Principe cade in uno stato di disperazione ma il Bellissimo Cec\u00e8 promette di andare alla ricerca della fanciulla e riportarla dal suo consorte. Cenerentola, esiliata dal palazzo, ha la compagnia della sola domestica Pasqualina ed insieme le due donne giungono in una casa delle fate dove possono rifocillarsi. L'arrivo del bandito Barbariccia e della sua banda le fa scappare, grazie anche all'aiuto di Bonaventura e Cec\u00e9. Purtroppo per\u00f2 finiscono nella casa di un orco che vuole mangiarle ma non pu\u00f2 perch\u00e9 ha perso tutti i denti. Mentre l'orco va dal dentista, Bonaventura e Cec\u00e8 riescono a liberare le due donne e a fuggire, dopo aver affrontato Barbariccia giunto nel frattempo.\nTornati a palazzo Cenerentola viene accolta di nuovo con tutti gli onori ma l'Orco, per vendetta, attenta alla sua vita e solo l'intervento della Fata Turchina riesce a salvare la principessa, tuttavia ella dovr\u00e0 bere l'acqua di una fonte magica entro la mezzanotte, altrimenti morir\u00e0. Il principe parte alla ricerca della fonte e torna appena in tempo dall'amata, grazie anche ad uno stratagemma di Bonaventura che rallenta i rintocchi dell'orologio.\nAlla fine nella grande festa a palazzo, le sorellastre pentite vengono perdonate, il bellissimo Cec\u00e8 riceve una medaglia e Bonaventura un assegno di Un Milione.\nProduzione.\nIl film fu girato interamente negli studi della Pisorno di Tirrenia nell'estate del 1941, ed usc\u00ec nelle sale il 4 dicembre 1941.\nLa pellicola \u00e8 stata restaurata nel 2009 dal Centro Sperimentale di Cinematografia e presentata a Venezia nella 66\u00aa Mostra, nella sezione \"Questi fantasmi 2\"\nAccoglienza.\nCritica.\nDiego Calcagno dalle pagine di Film del 4 aprile 1942 \u00abLe favole sono sacre, mischiarne due insieme \"La Regina in berlina\" e \"Cenerentola\" come si mescolano due liquori col ghiaccio. Ho notato che la sala era affollata di mamme con i figlioletti. Ma le risate erano sospette pareva che scoppiassero solo per spingere all'entusiasmo i bambini...\u00bb"}
{"id": "2608069", "revid": "46291", "url": "https://it.wikipedia.org/wiki?curid=2608069", "title": "Saxifraga vandellii", "text": "Saxifraga vandellii , comunemente nota come sassifraga di Vandelli, \u00e8 una pianta appartenente alla famiglia delle Saxifragaceae, endemica delle Alpi Orobie.\nEtimologia.\nIl termine \"saxifraga\" proviene dal latino \"saxum\" = sasso, e \"fragus\", del verbo \"frangere\" = rompere; il significato del binomio \u00e8 quindi: \"erba che rompe i sassi\".\nL'epiteto specifico \"vandelli\" \u00e8 un dovuto riconoscimento al naturalista e botanico italiano Domenico Agostino Vandelli che per primo la descrisse, e la catalog\u00f2 nel 1763.\nNel 1831 il botanico Kaspar Maria von Sternberg pubblica un disegno di Saxifraga Vandellii su \"Revisio Saxifragarum\".\nDescrizione.\nSi tratta di una pianta erbacea camefita pulvinata, annuale perenne, ghiandolosa, con un'altezza di 10\u201320\u00a0cm (Foto 1), formante cuscinetti compatti e rigidi sovente emisferici ghiandolosi e fogliosi. Il fusto legnoso \u00e8 eretto, gracile, di solito forcato in alto (Foto 2).\nLe foglie sono cuneate-spatolate, a 3-5 lobi o con denti divergenti (Foto 4).\nI fiori sono pentameri, su cime formate da pochi fiori. La corolla \u00e8 formata da 5 petali bianchi lunghi 2\u20133\u00a0mm. Generalmente gli stami sono presenti nel numero di 10 con calice pi\u00f9 o meno globoso. Fiorisce da Marzo a Maggio e talvolta sino a Luglio. Il frutto si presenta con una capsula obovoide (Foto 3).\nDistribuzione e habitat.\nLa \"Saxifraga Vandellii\" \u00e8 un endemismo insubrico che cresce sulle rupi calcaree delle Alpi Orobie, tra le Giudicarie, le Grigne e il Bormiense, ad una altitudine compresa tra 1.100 e 2.600 m. Nel lago di Como \u00e8 stata segnalata nei massicci Corni di Canzo, Resegone, Artavaggio e Grigne, ed anche sulla Cima Presolana ed al Passo Croce. Presente nel Parco dell'Adamello.\nLa \"Saxifraga Vandellii\" \u00e8 presente anche nel nord Europa sino alle latitudini della Scozia e della Scandinavia.\nL'habitat comune \u00e8 principalmente su rocce, ma oggi la distribuzione della specie la vede presente anche sul terreno smosso, e talvolta sulle sabbie compatte, sui pendii, ed anche sui muri ed i tetti delle abitazioni del Nord Europa."}
{"id": "2608074", "revid": "287204", "url": "https://it.wikipedia.org/wiki?curid=2608074", "title": "Chidambaram", "text": " \nChidambaram \u00e8 una suddivisione dell'India, classificata come \"municipality\", di 58.968 abitanti, nel distretto di Cuddalore, nello stato federato del Tamil Nadu. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 11\u00b0 24' 0 N e 79\u00b0 42' 0 E e ha un'altitudine di 2 .\nSociet\u00e0.\nEvoluzione demografica.\nAl censimento del 2001 la popolazione di Chidambaram assommava a 58.968 persone, delle quali 29.104 maschi e 29.864 femmine. I bambini di et\u00e0 inferiore o uguale ai sei anni assommavano a 5.868, dei quali 2.986 maschi e 2.882 femmine. Infine, coloro che erano in grado di saper almeno leggere e scrivere erano 47.373, dei quali 24.562 maschi e 22.811 femmine."}
{"id": "2608078", "revid": "423521", "url": "https://it.wikipedia.org/wiki?curid=2608078", "title": "Gippsland Falcons", "text": ""}
{"id": "2608085", "revid": "486946", "url": "https://it.wikipedia.org/wiki?curid=2608085", "title": "FK Borac Banja Luka", "text": ""}
{"id": "2608086", "revid": "767487", "url": "https://it.wikipedia.org/wiki?curid=2608086", "title": "Joe Bacuzzi", "text": "Biografia.\n\"Joe\" Bacuzzi nacque a Clerkenwell, quartiere del London Borough of Islington, in centro alla capitale inglese, in una famiglia anglo-italiana il cui padre proveniva da Sorisole (Bergamo) e la madre da Precotto.\nSuo figlio David era a sua volta stato un calciatore professionista; cos\u00ec come Joe, anche lui vest\u00ec per un periodo la maglia dell'.\nCarriera.\nGiocatore.\nClub.\nInizi\u00f2 la sua carriera con il Tufnell Park, prima di passare nel 1935 al Fulham.\nDivent\u00f2 professionista nel 1936 e nel gennaio del 1937 fece il suo debutto in prima squadra con il Fulham, giocando come terzino destro nella partita persa per 4-1 contro il Chesterfield.\nSegn\u00f2 solo due gol durante la sua carriera, il primo durante la stagione 1938-39.\nDivenne un punto fermo della squadra, collezionando 70 presenze prima dell'inizio della Seconda guerra mondiale.\nDurante gli episodi bellici scese in campo per 104 volte con il Fulham nei campionati regionali, sommando ulteriori 14 presenze di campionato con le casacche di molti altri club, in particolare Bury e Notts County.\nTra il 1943 e il 1944 venne mandato in guerra nella Campagna del Nord Africa prima, e nella Campagna d'Italia poi.\nLe sue apparizioni pi\u00f9 importanti risalgono al novembre 1945, quando gioc\u00f2 sia per il Chelsea che per l'Arsenal in amichevoli contro la Dynamo Mosca.\nDopo la guerra ritorn\u00f2 in pianta stabile con il Fulham, giocandovi fino all'et\u00e0 di 40 anni, totalizzando 299 presenze tra campionato e coppa.\nSi ritir\u00f2 solo quando un terribile infortunio al ginocchio lo obblig\u00f2 a terminare la carriera alla fine della stagione 1955-56.\nNazionale.\nTra il 1939 e il 1946 gioc\u00f2 13 volte per la Nazionale di calcio dell'Inghilterra.\nFece il suo debutto internazionale l'11 novembre 1939 contro il Galles in una partita pareggiata per 1-1. Il 2 febbraio 1941 a St James' Park, durante la sua terza partita internazionale, con un colpo di testa accidentale provoc\u00f2 l'autogol che permise alla Scozia di vincere per 3-2.\nLa sua ultima apparizione in nazionale risale al 19 maggio 1946, nella partita persa contro la Francia per 2-1.\nAllenatore.\nDopo il ritiro da giocatore, nel 1956 venne nominato allenatore della squadra riserve del Fulham, rimanendovi fino al 1965."}
{"id": "2608090", "revid": "423521", "url": "https://it.wikipedia.org/wiki?curid=2608090", "title": "NK \u010celik Zenica", "text": ""}
{"id": "2608091", "revid": "436907", "url": "https://it.wikipedia.org/wiki?curid=2608091", "title": "Jonathan Davis", "text": "Nel 2006 \u00e8 stato inserito al 16\u00ba posto nella classifica dei 100 miglior cantanti metal di sempre stilata da \"Hit Parader\". Caratteristica dei suoi concerti con i Korn \u00e8 l'utilizzo di una particolare asta del microfono, appositamente realizzata dall'artista svizzero Hans Ruedi Giger su indicazioni dello stesso Davis.\nBiografia.\nDurante l'infanzia Jonathan soffr\u00ec molto a causa del divorzio dei genitori, oltre a frequenti crisi d'asma che, all'et\u00e0 di cinque anni, lo ridussero quasi in fin di vita. Durante la sua adolescenza fu vittima di abusi da parte di un vicino di casa: su questo tema \u00e8 incentrato il brano \"Daddy\" (presente nell'album \"Korn\"). Nel periodo in cui frequent\u00f2 le scuole superiori, gli fu affibbiato il soprannome \"HIV\", in quanto era ritenuto un tipo stravagante nel vestirsi e nell'imitare i suoi idoli, tra cui The Cure e Duran Duran. Davis \u00e8 il fratellastro di Mark Chavez, cantante degli Adema dal 1999 (gruppo per il quale ha collaborato alla promozione del secondo album \"Unstable\") ed ex frontman dei Midnight Panic.\nA 18 anni cominci\u00f2 a lavorare all'interno del Coroners Department di Kern County, come assistente di un medico legale. In seguito si diplom\u00f2 alla Scuola di Scienze Mortuarie di San Francisco e prima di divenire musicista riesce a trovare lavoro nel campo delle autopsie (questo fatto \u00e8 citato nel videoclip del brano \"A.D.I.D.A.S.\").\nNel 1995 ha avuto da Renee Perez (che ha sposato nel 1998 e da cui ha divorziato qualche anno dopo) il suo primogenito Nathan. Nel 2004 si \u00e8 risposato con l'ex pornostar Deven Davis dalla quale ha avuto nel marzo del 2005 il suo secondo figlio, Pirate, e nell'aprile del 2007 il terzo figlio, Zeppelin. La coppia divorzi\u00f2 nel 2016. Deven mor\u00ec il 17 agosto 2018 a causa di un mix di cocaina, eroina, clonazepam, topiramato e fluoxetina nel suo corpo. Jonathan afferm\u00f2 che Deven stava combattendo la sua dipendenza da droghe da circa 20 anni.\nCarriera.\nIl primo ruolo sul palco lo ha con il gruppo dei SexArt, come cantante. Pi\u00f9 avanti viene notato da Munky e Head, che lo fanno entrare all'interno del gruppo L.A.P.D. in seguito ad un provino. Il gruppo cambi\u00f2 successivamente nome in Creep e successivamente in Korn. Il tipico logo di questi ultimi \u00e8 stato scritto da Jonathan con la mano sinistra e con l'aiuto di un pastello a cera. Molte canzoni da lui scritte, a cominciare da quelle dell'album d'esordio \"Korn\", fanno riferimento ai vari abusi e maltrattamenti che ha subito durante l'infanzia.\nDal 1994 al 2019 pubblica tredici album con i Korn, attraverso i quali riesce ad ottenere molto successo, vendendo in totale pi\u00f9 di 30 milioni di copie dei dischi.. Con le prime pubblicazioni, inoltre, i Korn vengono riconosciuti come iniziatori del genere nu metal, insieme ai Deftones. In alcune canzoni dei Korn Jonathan, oltre a ricoprire il ruolo di cantante, suona anche la cornamusa.\nIn contemporanea agli impegni con i Korn, nel 2001 ha composto buona parte dei brani della colonna sonora del film \"La regina dei dannati\" assieme a Richard Gibbs. In esso, Davis ha eseguito i sei brani che ha composto (i rimanenti sono stati eseguiti da altri artisti o gruppi musicali), tuttavia, a causa di alcuni obblighi contrattuali con la Sony Music, le versioni presenti nella prima edizione dell'album che raccoglie la colonna sonora sono state registrate nuovamente e interpretate da altri cantanti. Davis ha fatto anche un cameo nel film stesso, interpretando un venditore ambulante di biglietti.\nAgli inizi del 2012 Davis ha intrapreso la carriera di DJ di musica elettronica attraverso lo pseudonimo J Devil, annunciando la pubblicazione di EP da solista e un altro con il supergruppo Killbot, quest'ultimo fondato con Sluggo Tyler Blue. Nello stesso periodo ha pubblicato il singolo \"Silent Hill\", tratto dalla colonna sonora del videogioco \"\", e ha collaborato vocalmente al singolo \"Evilution\" di Datsik e degli Infected Mushroom, uscito a marzo.\nNel 2014 ha realizzato insieme a Nicholas O'Toole la colonna sonora del film \"After the Dark\", uscita nello stesso anno."}
{"id": "2608092", "revid": "1651256", "url": "https://it.wikipedia.org/wiki?curid=2608092", "title": "Discografia di Ivana Spagna", "text": " \nDi seguito viene riportata la discografia della cantante Spagna. Nel corso della sua carriera Spagna ha venduto oltre 10 milioni di dischi, traguardo per il quale la FIMI le ha consegnato il \"Disco d'oro alla carriera\" nel 2006. La sua ampia produzione \u00e8 composta da 17 album in studio di cui 12 di inediti e oltre 50 singoli fisici e radiofonici. \nLa prima casa discografica di Spagna \u00e8 stata la CBS (anche se in realt\u00e0 la prima versione di \"Easy Lady\" \u00e8 stata pubblicata su etichetta indipendente SIMPLE RECORDS), che a fine anni '80 viene inglobata dalla Sony Music, nella cui scuderia Spagna rester\u00e0 fino al 2001, sotto l'etichetta Epic. Passa quindi a incidere per varie etichette indipendenti: la B&amp;G (2002-04), la NAR International (2005-08), la Edel (2009) e la Groove SRL (dalla fine del 2009).\nTutti gli album e i singoli ufficiali della cantante riportano sulle copertine il nome d'arte ufficiale Spagna, ad eccezione del disco \"1954\" che riporta \"Ivana Spagna\". La forma Ivana Spagna compare solo su alcune raccolte non ufficiali pubblicate dalla Sony Music in seguito alla chiusura del contratto con la cantante. A questa eccezione si aggiungono i due 45 giri che la cantante aveva inciso per la Ricordi nel 1971/72 utilizzando il suo nome di battesimo per intero e il cd singolo \"Il cerchio della vita\".\nDiscografia.\nSingoli.\nUfficiali.\nSingoli pubblicati come ghost-singer (la voce delle canzoni era di Spagna ma a presentarla erano varie modelle ed il nome di Spagna non compare mai in nessun credito.\nPromozionali.\nDi seguito vengono ricordati i singoli promozionali per l'airplay radiofonico che non sono stati pubblicati su 45 giri o cd singolo per il mercato.\nAltro materiale.\nSingoli pubblicati con altri nomi ed altro materiale.\nNota bene: Nel 1983 Spagna \"lascia\" il nome d'arte Barbara York (per prendere il nome di Yvonne K/Key) che viene preso da Laura Landi, con il quale viene pubblicato il singolo \"Close to You\" che quindi non \u00e8 cantato da Spagna.\nPartecipazioni ad altri dischi.\nSpagna ha inoltre preso parte ai progetti dance delle Fun Fun (come autrice di brani e voce) a met\u00e0 anni '80 e di Corona (come autrice) a met\u00e0 anni '90. \u00c8 inoltre autrice di un brano dal nome \"Close to You\" (1983), cantato da Barbara York (da non confondere con lo pseudonimo usato dalla stessa Spagna. Si tratta infatti di una certa Laura Landi a cui fu affidato lo stesso nome d'arte che fino a pochi mesi prima era utilizzato da Spagna)"}
{"id": "2608094", "revid": "481666", "url": "https://it.wikipedia.org/wiki?curid=2608094", "title": "Hans Kraly", "text": "Nel 1930 vinse l'Oscar alla migliore sceneggiatura non originale per il film \"Lo Zar folle\"."}
{"id": "2608096", "revid": "423521", "url": "https://it.wikipedia.org/wiki?curid=2608096", "title": "FK Modri\u010da", "text": ""}
{"id": "2608097", "revid": "121511", "url": "https://it.wikipedia.org/wiki?curid=2608097", "title": "Hanns Kr\u00e4ly", "text": ""}
{"id": "2608098", "revid": "53508", "url": "https://it.wikipedia.org/wiki?curid=2608098", "title": "La mia battaglia", "text": ""}
{"id": "2608099", "revid": "423521", "url": "https://it.wikipedia.org/wiki?curid=2608099", "title": "Fudbalski Klub Modri\u010da Maxima", "text": ""}
{"id": "2608102", "revid": "423521", "url": "https://it.wikipedia.org/wiki?curid=2608102", "title": "FK Sarajevo", "text": ""}
{"id": "2608103", "revid": "423521", "url": "https://it.wikipedia.org/wiki?curid=2608103", "title": "NK \u0160iroki Brijeg", "text": ""}
{"id": "2608104", "revid": "423521", "url": "https://it.wikipedia.org/wiki?curid=2608104", "title": "FK Vele\u017e Mostar", "text": ""}
{"id": "2608107", "revid": "423521", "url": "https://it.wikipedia.org/wiki?curid=2608107", "title": "FK \u017deljezni\u010dar", "text": ""}
{"id": "2608108", "revid": "830939", "url": "https://it.wikipedia.org/wiki?curid=2608108", "title": "Charles Schnee", "text": "Nel 1953 vinse l'Oscar alla migliore sceneggiatura non originale per il film \"Il bruto e la bella\"."}
{"id": "2608110", "revid": "422900", "url": "https://it.wikipedia.org/wiki?curid=2608110", "title": "Kasa Obake", "text": ""}
{"id": "2608113", "revid": "423521", "url": "https://it.wikipedia.org/wiki?curid=2608113", "title": "H\u0160K Zrinjski Mostar", "text": ""}
{"id": "2608118", "revid": "400694", "url": "https://it.wikipedia.org/wiki?curid=2608118", "title": "Neil Paterson", "text": "Biografia.\nCalciatore di livello amatoriale, negli anni trenta diviene anche il capitano del , prima di iniziare a scrivere.\nSi laure\u00f2 presso l'Universit\u00e0 di Edimburgo. Nel 1960 vinse l'Oscar alla migliore sceneggiatura non originale per il film \"La strada dei quartieri alti\" (\"Room at the top\") di Jack Clayton."}
{"id": "2608119", "revid": "113757", "url": "https://it.wikipedia.org/wiki?curid=2608119", "title": "Regno di Kasa", "text": "Il regno di Kasa, conosciuto anche come Kasanga, era un regno situato nel basso Casamance (ora Senegal) alla fine del XV secolo. La maggior parte degli abitanti del regno erano Banun o Kasanke. Tra la fine del XVI secolo e l'inizio del XVII secolo la zona cadde sotto il dominio dell'impero Kaabu."}
{"id": "2608120", "revid": "1543377", "url": "https://it.wikipedia.org/wiki?curid=2608120", "title": "Ravshan Ermatov", "text": "Considerato uno degli arbitri pi\u00f9 esperti al mondo, detiene il record di partite arbitrate ai Mondiali di calcio (11). Inoltre, \u00e8 uno dei 20 arbitri ad essere designato per tre edizioni dei Mondiali (2010, 2014, 2018) pur non avendo mai ottenuto la designazione per la finale.\nCarriera.\nNominato internazionale a 25 anni il , diresse il suo primo incontro tra nazionali A il , - valida per le qualificazioni asiatiche al campionato mondiale 2006.\nNel dicembre 2008 ha diretto in Giappone dapprima un quarto di finale e poi la finale della Coppa del mondo per club FIFA, tra LDU Quito e Manchester United.\nNel dicembre 2009 \u00e8 nuovamente convocato per la Coppa del mondo per club FIFA, questa volta disputata in Emirati Arabi Uniti. Questa volta per\u00f2 funge da riserva e svolge esclusivamente le funzioni di quarto uomo.\nViene premiato dall'AFC come miglior arbitro dell'anno 2008, e si conferma tale anche nei tre successivi, 2009, 2010 e 2011.\nNella sua carriera internazionale, a livelli di coppe per le squadre nazionali, ha anche partecipato ai Mondiali di calcio Under 20 del 2007 in Canada e a ben tre edizioni dei Mondiali FIFA Under 17: nel 2003, nel 2007 e nel 2009 (ai Mondiali di calcio Under 17 del 2007 viene convocato all'ultimo momento per sostituire la terna arbitrale dell'Oman guidata da Abdullah Al Hilali, che aveva fallito i test atletici preliminari).\nHa fatto la sua apparizione anche in occasione della fase finale della \"Coppa d'Asia\" 2004, disputatasi in Cina, e della finale di AFC Champions League del 2007.\nHa inoltre diretto un buon numero di partite di qualificazione ai Mondiali di calcio del 2010, a cui prende parte in quanto ufficialmente selezionato dalla commissione arbitrale FIFA.\nLa sua avventura in Sudafrica si \u00e8 svolta nel migliore dei modi: ottiene la designazione per la sfida inaugurale tra i padroni di casa del Sudafrica e il Messico. Successivamente, ottiene una seconda designazione per l'incontro tra Inghilterra e Algeria, valido per la seconda giornata della fase a gironi. La sua terza designazione \u00e8 Grecia-Argentina, partita valida per la terza giornata della fase a gironi; arbitra inoltre il quarto di finale Argentina-Germania e, il 6 luglio 2010, la semifinale Paesi Bassi-Uruguay. In questa gara (che rappresenta l'apice della sua carriera) conferma l'ottima impressione suscitata nelle gare delle settimane precedenti.\nNel gennaio 2011 \u00e8 tra gli arbitri selezionati dall'AFC per la Coppa delle nazioni asiatiche in Qatar.\nAncora una volta offre delle ottime prestazioni che lo portano a dirigere complessivamente quattro incontri: due della fase a gironi, un quarto di finale, e soprattutto la finalissima, tra Giappone e Australia.\nNel novembre 2011 dirige la finale di AFC Champions League 2011, disputata nell'occasione tra i coreani dello Jeonbuk Hyundai e i qatarioti dell'Al Sadd. Poco dopo, nel dicembre 2011, \u00e8 selezionato dalla FIFA per la Coppa del mondo per club FIFA 2011, in programma in Giappone. Si tratta della sua terza partecipazione, dopo le succitate edizioni del 2008 (dove diresse la finale) e 2009 (dove svolse le funzioni di riserva). In tale torneo, gli vengono assegnate due partite: la finale per il quinto posto tra i messicani del Monterrey e i tunisini dell'Esp\u00e9rance, e la finalissima tra gli spagnoli del Barcellona e i brasiliani del Santos. In seguito a quest'ultima designazione, il fischietto uzbeko a 34 anni pu\u00f2 dunque gi\u00e0 vantare un invidiabile primato: la direzione di 4 finali, tra competizione varie continentali (AFC) ed intercontinentali (FIFA).\nNell'aprile del 2012 la FIFA lo inserisce in una prima lista di preselezionati per i Mondiali del 2014, convocandolo per il Torneo maschile di calcio delle Olimpiadi di Londra 2012. In questa competizione dirige due partite della fase a gironi (Gran Bretagna - Senegal 1:1 a Manchester e Messico - Svizzera 1:0 a Cardiff) e la finale per la medaglia di bronzo (terzo posto) tra Corea del Sud e Giappone 2:0 ancora a Cardiff.\nNel gennaio 2013 \u00e8 tra gli arbitri selezionati dall'AFC per la Coppa delle Nazioni del Golfo 2013.\nNel giugno del 2013 \u00e8 selezionato dalla FIFA per prendere parte alla Confederations Cup in Brasile.\nIl 26 ottobre 2013 dirige, per la terza volta in carriera (dopo le edizioni succitate del 2007 e 2011), la finale (di andata) dell'AFC Champions League 2013, disputatasi tra i sudcoreani del FC Seoul e i cinesi del Guangzhou Evergrande.\nIl 15 gennaio 2014 viene selezionato ufficialmente per i Mondiali 2014 in Brasile. Si \u00e8 trattato della seconda partecipazione consecutiva per il fischietto uzbeko. Viene designato dalla FIFA per dirigere la partita del gruppo E, in programma il 15 giugno, tra la Svizzera e l'Ecuador. Successivamente, ottiene altre due designazioni nella fase a gironi (Croazia-Messico e USA-Germania) per poi chiudere il mondiale dirigendo il quarto di finale tra i Paesi Bassi e Costa Rica. Con queste quattro designazioni complessive, sale in totale a 9 presenze nella fase finale di un mondiale, battendo cos\u00ec il record precedente (8), detenuto in coabitazione dal francese Jo\u00ebl Quiniou, dal messicano Benito Archundia e dall'uruguaiano Jorge Larrionda.\nNel dicembre 2017 \u00e8 selezionato dalla FIFA in vista della Coppa del mondo per club FIFA 2017.\nIl 29 marzo 2018 viene selezionato ufficialmente dalla FIFA per i mondiali di Russia 2018. In questa occasione dirige due gare della fase a gironi, incrementando ad 11 il record di gare dirette nella fase finale di un mondiale per un singolo arbitro.\nIl 1\u00ba febbraio 2019 ha diretto la finale della Coppa D'Asia 2019 Giappone-Qatar, vinta per 3-1 dalla squadra qatariota.\nIrmatov \u00e8 stato il primo arbitro asiatico a raggiungere tali risultati in carriera. Tra il 2010 e il 2014 \u00e8 stato una presenza fissa della classifica IFFHS dei 10 migliori arbitri dell'anno, \u00e8 stato designato per ben tre edizioni della coppa del Mondo (2010, 2014 e 2018). Vanta inoltre la direzione di due finali di Coppa d'Asia (2011 e 2019) e altrettante del Mondiale per club (2008 e 2011)."}
{"id": "2608123", "revid": "76963", "url": "https://it.wikipedia.org/wiki?curid=2608123", "title": "Kyle Lowder", "text": "Biografia.\nKyle Lowder ha debuttato come attore nel 2000 nella soap Americana \"I giorni della nostra vita\" , interpretando la parte di Brady Black, ha recitato nella soap fino al 2006. Grazie a quel ruolo \u00e8 stato nominato nel 2003 al \"premio Emmy\" e nello stesso anno ha vinto un Soap Opera Digest Awards, come miglior giovane attore. Tra il 2009 e il 2010 \u00e8 tornato a recitare nella serie.\nHa recitato anche nel telefilm \"Friends\" nel 2003, nei panni di s\u00e9 stesso, e nel 2006 in \"Cuts\" .\nDal 2007 al 2011 ha interpretato Rick Forrester, figlio di Brooke Logan ed Eric Forrester, nella celebre soap \"Beautiful\", ruolo che ha dato all'attore una grande fama a livello mondiale. \nTra il 2010 e il 2011 \u00e8 alle riprese del suo primo film cinematografico \"Wedding Day\" uscito nelle sale cinematografiche americane nel 2011. Con lui nel film anche David Koechner. Sempre nel 2011 entra nel cast della soap opera \"Devanity\".\nL'attore \u00e8 anche un bravo cantante lirico, infatti \u00e8 entrato a far parte dell'All State Choir, ovvero i 280 cantanti Americani pi\u00f9 famosi e bravi. Grande fan di Andrea Bocelli, ha ammesso che gli piacerebbe molto duettare con lui. Kyle ha anche cantato diversi inni nazionali. Nel 2010 \u00e8 stato ospite di Gerry Scotti nel programma musicale \"Io canto\", dove si \u00e8 esibito con diversi brani famosi lirici, ricevendo i complimemti anche di Katia Ricciarelli.\nOltre a recitare e cantare, pratica anche molto sport, infatti mentre frequentava il liceo corse gli 800 metri ai campionati interstatali di atletica che si disputano tra gli studenti liceali USA.\nVita privata.\nMentre recitava ne \"I giorni della nostra vita\", ha conosciuto Arienne Zucker, di 6 anni pi\u00f9 di lui. Si sono sposati nel 2002 e nel 2009 hanno avuto una figlia, Isabella.\nPremi.\nEmmy Awards.\nNomination:\nSoap Opera Digest Awards.\nVinti:"}
{"id": "2608128", "revid": "22475", "url": "https://it.wikipedia.org/wiki?curid=2608128", "title": "De quinque corporibus regularibus", "text": "Il De quinque corporibus regularibus \u00e8 un trattato sulla geometria euclidea scritto da Piero della Francesca. La datazione dell'opera \u00e8 incerta e in ogni caso legata alla tarda maturit\u00e0 dell'autore, tra gli anni sessanta e ottanta del Quattrocento.\nL'opera tratta dei cinque solidi geometrici regolari iscrivibili in una sfera e non ulteriormente semplificabili (solidi platonici): il tetraedro, il cubo, l'ottaedro, il dodecaedro e l'icosaedro.\nL'opera si ispira alla trattazione di Platone, ma l'autore \u00e8 interessato al carattere puramente matematico-geometrico delle figure, tralasciando le combinazioni filosofiche con gli elementi e l'interpretazione del loro carattere segnico che contraddistingueva l'opera del filosofo greco.\nPiero della Francesca era essenzialmente interessato quindi alle finalit\u00e0 pratiche degli studi geometrici, soprattutto rapportati al disegno ed alle arti figurative."}
{"id": "2608129", "revid": "36426", "url": "https://it.wikipedia.org/wiki?curid=2608129", "title": "Libellus de quinque corporibus regularibus", "text": ""}
{"id": "2608131", "revid": "1904508", "url": "https://it.wikipedia.org/wiki?curid=2608131", "title": "Ministri del commercio internazionale della Repubblica Italiana", "text": "I ministri del commercio internazionale della Repubblica Italiana si sono avvicendati dal 1946 al 2001 e nuovamente dal 2006 al 2008, quando le funzioni del dicastero confluirono definitivamente nel Ministero dello sviluppo economico."}
{"id": "2608132", "revid": "729019", "url": "https://it.wikipedia.org/wiki?curid=2608132", "title": "Aeroporto Internazionale Chhatrapati Shivaji", "text": "L'Aeroporto Internazionale Chhatrapati Shivaji (in marathi: \u091b\u094d\u0924\u094d\u0930\u092a\u0924\u0940 \u0936\u093f\u0935\u093e\u091c\u0940 \u0905\u0902\u0924\u0930\u0930\u093e\u0937\u094d\u091f\u094d\u0930\u0940\u092f \u0935\u093f\u092e\u093e\u0928\u0924\u0933; in inglese: \"Chhatrapati Shivaji International Airport\") e precedentemente Sahar International Airport, \u00e8 l'aeroporto indiano della citt\u00e0 di Mumbai da cui dista 14 chilometri. \u00c8 intitolato al maragi\u00e0 dei Maratti Chhatrapati Shivaji (1627-1680), condottiero e principe indiano.\nLo scalo comprende 4 terminal che insieme a tutte le altre strutture compongono l'area aeroportuale che si estende per ben 5,9\u00a0km\u00b2. Si tratta dell'aeroporto pi\u00f9 grande di tutta l'India.\nL'aeroporto \u00e8 un importante hub per diverse compagnie, che vi fanno transitare pi\u00f9 di 40 milioni di passeggeri all'anno."}
{"id": "2608134", "revid": "1543377", "url": "https://it.wikipedia.org/wiki?curid=2608134", "title": "Kanellos Kanellopoulos", "text": "Kanellopoulos, che attualmente risiede ad Atene, deve molta della sua fama a un \"exploit\" atletico e ingegneristico legato al volo, dai risvolti anche simbolici: l'avere spinto, con le proprie gambe, in una traversata del Mar Egeo, il \"Daedalus\", un velivolo ultraleggero, risultato dalla collaborazione tra il Massachusetts Institute of Technology e la NASA.\nCarriera agonistica.\nNella sua carriera agonistica, iniziata all'et\u00e0 di 14 anni con l'acquisto della prima bicicletta, ha completato oltre 500 gare, partecipando anche, nel 1984, ai Giochi olimpici della XXIII edizione di Los Angeles, quando fu coinvolto in una brutta caduta in gara. \u00c8 stato 15 volte campione nazionale tra gare su strada e su pista e 16 volte campione balcanico su strada, in gare individuali e a squadre. \u00c8 giunto secondo nella gara su strada della IX edizione dei Giochi del Mediterraneo, tenutasi a Casablanca nel 1983.\n\u00c8 stato membro della nazionale greca di ciclismo dal 1979 al 1983.\nEsperimento \"Daedalus\".\nKanellopoulos \u00e8 divenuto celebre dopo che, nel 1985, fu selezionato come uno dei cinque piloti destinati a condurre e sostenere in volo i velivoli ultraleggeri a spinta umana progettati nell'ambito del \"Progetto Daedalus\" del MIT.\nDopo un intenso addestramento, Kanellopoulos prese il volo il 23 aprile 1988, a 30 anni, dall'aeroporto di Heraklion a Creta, pedalando a bordo del \"Daedalus\", e trasvolando a bassa quota sull'Egeo, accompagnato da alcuni piccole imbarcazioni fino all'isola di Santorini, posta a nord di Creta, nell'arcipelago delle Cicladi.\nCome altri ciclisti ben allenati, con i suoi 72\u00a0kg di peso, Kanellopoulos aveva una straordinaria capacit\u00e0 di ossigenazione. La trasvolata ha richiesto il consumo di circa quattro litri di una bevanda speciale a base di glucosio e sali minerali, appositamente sviluppata per quel volo, che egli aspirava attraverso un tubicino di plastica.\nDopo 3 ore e 54 minuti di volo, per oltre 115 chilometri, aveva quasi raggiunto Santorini mantenendo una velocit\u00e0 media di oltre 32\u00a0km orari con un leggero vento in coda, un record di percorrenza e velocit\u00e0 mai ottenuto fino ad allora da un velivolo a propulsione umana. Mentre si accingeva all'atterraggio sulla spiaggia di Perissa, raffiche di vento danneggiarono il boma di coda dell'aeroplano e un'ala, facendolo precipitare nel mare a breve distanza dalla costa. Il pilota fu in grado di districarsi dal relitto e raggiungere la riva a nuoto.\nKanellopoulos ebbe a dire in seguito: \"La cosa davvero pi\u00f9 bella \u00e8 stata l'inizio\". Il resto fu un duro lavoro, in volo a sette metri dalla superficie del mare, con uno sforzo richiesto equivalente al completamento di due maratone consecutive.\nPer il suo volo record, Kanellopoulos ricevette nel 1988 l'Harmon Trophy per l'aviazione."}
{"id": "2608137", "revid": "253269", "url": "https://it.wikipedia.org/wiki?curid=2608137", "title": "Brandon Beemer", "text": "Biografia e carriera.\nFa il suo esordio come attore nella soap-Americana \"General Hospital\" nella parte di Seth nel 2000. Dopo aver preso parte ad diversi film come \"Stirpe di sangue\" (2001) e \"Suits on the Loose\" nel 2005, \u00e8 nel cast del film \"Material Girls\" (2006) con Hilary Duff, acquistando cos\u00ec una certa popolarit\u00e0.\nIl grande successo \u00e8 arrivato per\u00f2 con le soap, infatti \u00e8 stato protagonista dal 2006 al 2008 di \"I giorni della nostra vita\" nella parte di Shawn Brady. Conclusa la serie \u00e8 stato subito contattato per la parte di Owen Knight in \"Beautiful\", che ha interpretato con successo dal 2008 al 2012. In un certo periodo sempre nella soap opera \"Beautiful\" ha interpretato il fratello gemello di Owen ovvero Casper Knight dove lo ha lasciato subito, mentre Grazie al ruolo di Owen ha ottenuto fama in tutto il mondo.\nIn precedenza aveva recitato per il programma di MTV \"Undressed\" (2001) e nel telefilm \"\" nel 2003. Nel 2008 ha partecipato all'edizione Americana di \"Ballando con le stelle\".\nAll'inizio di carriera nel 1998 ha lavorato come modello a Los Angeles, per\u00f2 poi ha preferito dedicarsi alla recitazione. Sul set di \"I giorni della nostra vita.\"\nNel 2011 interpreta alcuni episodi della serie TV \"\", oltre a partecipare al reality \"Dirty Soap\" trasmesso dall'emittente E!, che racconta la vita delle celebrit\u00e0 delle soap. Nello stesso anno \u00e8 alla riprese del film \"Blood Moon\" che lo vede protagonista, sotto la regia di Farnaz, il film uscir\u00e0 nel 2012.\nNel 2016 rientra ufficialmente nel cast de \"I giorni della nostra vita\", nel ruolo di Shawn Brady, che ricopre tuttora."}
{"id": "2608139", "revid": "400518", "url": "https://it.wikipedia.org/wiki?curid=2608139", "title": "Chhatrapati Shivaji International Airport", "text": ""}
{"id": "2608143", "revid": "1717771", "url": "https://it.wikipedia.org/wiki?curid=2608143", "title": "Trattato dell'abaco", "text": "Il Trattato dell'abaco (o De abaco, o con altri nomi, tutti, comunque, aggiunti in epoca successiva, poich\u00e9 il manoscritto originale ne \u00e8 privo) \u00e8 un trattato sul calcolo commerciale scritto da Piero della Francesca. La datazione dell'opera \u00e8 incerta e in ogni caso legata alla tarda maturit\u00e0 dell'autore, tra gli anni sessanta e ottanta del Quattrocento.\nLa parte geometrica e quella algebrica analizzate nel trattato sono molto vaste rispetto alle consuetudini del suo tempo, cos\u00ec come la parte sperimentale in cui l'autore esplora elementi non convenzionali."}
{"id": "2608145", "revid": "3115", "url": "https://it.wikipedia.org/wiki?curid=2608145", "title": "Gasa (poesia)", "text": "Gasa (o Kasa) era una forma di poesia popolare presente in Corea durante la dinastia Joseon. Erano comunemente cantate ed erano popolari tra le donne yangban. La forma poetica di Ch\u014fng Ch'\u014fl, poeta del XVI secolo, \u00e8 considerata come la forma perfetta, che consisteva di linee parallele, ciascuna divisa da due a quattro unit\u00e0 di sillaba. La forma emerse durante il periodo Goryeo."}
{"id": "2608147", "revid": "422900", "url": "https://it.wikipedia.org/wiki?curid=2608147", "title": "Kasa (poesia)", "text": ""}
{"id": "2608148", "revid": "76963", "url": "https://it.wikipedia.org/wiki?curid=2608148", "title": "Lesli Kay", "text": "Biografia.\nL'attrice fa il suo debutto in Tv nel 1991 in una puntata del telefilm \"Hunter\". Successivamente \u00e8 stata protagonista di numerose soap e serie tv. Diventa celebre grazie alla parte di Molly nella soap \"Cos\u00ec gira il mondo\" che ha interpretato dal 1999 al 2010, grazie a quella parte vinse un Emmy nel 2001 come miglior attrice non protagonista.\nHa poi interpretato ruoli in \"General Hospital\" (2004-2005), nella parte di Lois, \"\" (2005), nella parte do Tanya e pi\u00f9 recentemente \u00e8 stata Celeste in \"Ghost Whisperer\" (2009).\nDal 2005 fa parte del cast della soap \"Beautiful\", dove interpreta la parte di Felicia Forrester, figlia di Eric e Stephanie. Grazie al ruolo di Felicia si \u00e8 ritrovata, nel 2007, in nomination per un altro Emmy, senza vincerlo. Nel 2008 ha interpretato Felicia in diversi episodi della soap-gemella \"Febbre d'amore\". Dal 2009 il personaggio \u00e8 passato in secondo piano, riducendo il personaggio ad apparizioni sporadiche nel 2010, nel 2011, nel 2012, nel 2014 e nel 2016.\nNella sua carriera ha interpretato anche numerosi Film per il Cinema, in particolare ha riscosso successo nel film \"Attrazione mortale\" (1997). Nel 2007 \u00e8 stata diretta da suo marito nel film \"Shadow People\", una commedia indipendente che ha avuto discreto successo in America, Lesli nel film interpretava Gretchen, la protagonista.\nVita privata.\nLesli \u00e8 sposata dal 2002 con il collega Keith Coulouris, che ha conosciuto sul set di \"Cos\u00ec gira il mondo\". Hanno due figli Jackson e Alec. Suo marito oltre ad essere attore e anche regista.\nPremi.\nEmmy Awards.\nVinti:\nNomination:\nSoap Opera Digest Awards.\nNomination:"}
{"id": "2608149", "revid": "228587", "url": "https://it.wikipedia.org/wiki?curid=2608149", "title": "Kasa", "text": ""}
{"id": "2608151", "revid": "71433", "url": "https://it.wikipedia.org/wiki?curid=2608151", "title": "Texas Battle", "text": "Biografia.\nNato a Houston, \u00e8 ricordato per aver recitato nel film \"Final Destination 3\" nel 2006 e nel film \"Dragonball Evolution\" nel 2009. Nel 2007 \u00e8 stato inoltre protagonista del film \"Wrong Turn 2 - Senza via di uscita\" che ha riscosso molto successo. \nDal 2008 al 2013 \u00e8 stato nel cast della soap opera \"Beautiful\" nel ruolo di Marcus Walton Forrester figlio di Donna Logan (Jennifer Gareis) adottato da Eric Forrester (John McCook) ex marito di Donna. Grazie a questa parte ha ottenuto fama internazionale e anche molti riconoscimenti come attore.\nNel 2009 \u00e8 stato uno dei protagonisti del film L'isola del mistero - Hydra\nDal 2011 \u00e8 nel cast della serie Tv \"Death Valley\" nella parte dell'Ufficiale John \"John-John\" Johnson.\nPremi.\nImage Awards.\nNomination:"}
{"id": "2608156", "revid": "921573", "url": "https://it.wikipedia.org/wiki?curid=2608156", "title": "Alley Mills", "text": "Biografia e carriera.\nNata a Chicago il 9 maggio 1951, fa il suo debutto in TV in una puntata del telefilm \"Giulia\" (1968), con Diahann Carroll. \nDopo aver partecipato a numerose serie tv e film come \"Il caso di Greta Rideout\" (1980), con Mickey Rourke, nel 1988 diventa celebre grazie al ruolo di Norma Aldon, protagonista della serie \"Blue Jeans\", trasmessa con successo dalla ABC fino al 1993 (in Italia trasmessa da Rai 1). Conclusa la serie, appare nel telefilm \"La signora del West\" dal 1993 al 1997, interpretando Marjoire Quinn, la sorella della dottoressa Michaela Quinn (Jane Seymour). Sul set della serie conosce il suo futuro marito Orson Bean, che interpreta la parte di Loren Bray.\nTanti i film da lei interpretati, dopo l'esordio in \"Diario di una casalinga inquieta\" (1970) di Frank Perry, nel 1988 \u00e8 tra i protagonisti del film \"Il muro di sangue\" con Eric Roberts, e nel 1993 affianca Raquel Welch in \"Vittime innocenti\". Nel 2009 recita nel film natalizio \"Una sorpresa dal passato\" con Nicholas Brendon, che in Italia uscir\u00e0 direttamente in DVD nel 2010.. Sempre nello stesso anno appare in \"Satin\" con Melissa Joan Hart, con la quale aveva gi\u00e0 lavorato diversi anni prima. \nPer il piccolo schermo interpreta Diana, madre di Sabrina, nella serie \"Sabrina, vita da strega\" (2002-2003), e prende parte a celebri serie come \"Il tocco di un angelo\" (1998), \"Squadra Med - Il coraggio delle donne\" (2003), \"Prima o poi divorzio!\" (2001-2004) e molte altre. \nDal 2006 \u00e8 entrata a far parte del cast della soap opera \"Beautiful\", nel ruolo di Pamela Douglas sorella di Stephanie Forrester (Susan Flannery). Pamela \u00e8 la secondogenita di Ann (Betty White) e John Douglas.\nVita privata.\n\u00c8 stata sposata dal 1993 con l'attore Orson Bean, incontrato sul set de \"La signora del West\", nella quale i loro personaggi erano proprio innamorati. Bean \u00e8 morto a 91 anni l'8 febbraio 2020, investito da un'auto a Los Angeles."}
{"id": "2608162", "revid": "767487", "url": "https://it.wikipedia.org/wiki?curid=2608162", "title": "Calamar (Guaviare)", "text": "Calamar \u00e8 un comune della Colombia facente parte del dipartimento di Guaviare.\nIl centro abitato venne fondato da un gruppo di coloni alla fine del XIX secolo, mentre l'istituzione del comune \u00e8 del 4 aprile 1989."}
{"id": "2608167", "revid": "1543377", "url": "https://it.wikipedia.org/wiki?curid=2608167", "title": "HOLMES", "text": "L'HOLMES (acronimo per Home Office Large Major Enquiry System) \u00e8 un sistema informatico impiegato dalla polizia britannica nello svolgimento di indagini riguardanti omicidi, truffe o persone scomparse. HOLMES viene utilizzato anche dal Ministry of Defence Police (MDP), dal British Transport Police (BTP) e dall'Independent Police Complaints Commission (IPCC).\nIl sistema \u00e8 stato sviluppato da Unisys per la National Policing Improvement Agency (NPIA) a partire dal 1986, mentre il successore HOLMES 2 fu pianificato dal 1994, giungendo alla versione 13 nell'agosto 2008. Il sistema verr\u00e0 a sua volta sostituito con HOLMES 2020 nel settembre 2011.\nIl nome del sistema \u00e8 un acronimo inverso del personaggio letterario creato da Arthur Conan Doyle, Sherlock Holmes."}
{"id": "2608168", "revid": "124553654", "url": "https://it.wikipedia.org/wiki?curid=2608168", "title": "De prospectiva pingendi", "text": "Il De prospectiva pingendi (\"Della prospettiva del dipingere\") \u00e8 un trattato sulla prospettiva scritto in volgare da Piero della Francesca. La datazione dell'opera \u00e8 incerta e in ogni caso legata alla tarda maturit\u00e0 dell'autore, tra gli anni sessanta e ottanta del Quattrocento, entro il 1482. Il contenuto del libro fu in buona parte assorbito nel successivo \"De Divina Proportione\" del concittadino Luca Pacioli.\nContenuti.\nL'opera \u00e8 divisa in tre parti ispirate al \"De pictura\" di Leon Battista Alberti (1435): il \"disegno\", cio\u00e8 come dipingere le singole figure, la \"commensuratio\", cio\u00e8 come disporle nello spazio, e il \"coloro\", cio\u00e8 come colorarle. In particolare il saggio si concentra sulla seconda parte, esaminando la proiezione delle superfici, dei corpi geometrici e dei volumi pi\u00f9 complessi, come le parti del corpo umano, indagate cercando un fondamento scientifico della loro rappresentazione.\nL'opera, uno dei trattati fondamentali sulle arti figurative del Rinascimento, aveva un tono molto pi\u00f9 pratico e specifico rispetto all'opera dell'Alberti (legata a un'inquadratura pi\u00f9 teorica e generale), e si rifaceva anche ad argomenti di geometria solida trattati nel precedente scritto di Piero della Francesca, il \"De quinque corporibus regularibus\".\nLa trattazione, scevra da orpelli filosofici e teologici, \u00e8 focalizzata sugli aspetti matematico-geometrici, con specifiche applicazioni pratiche, con uno stile sobrio e chiaro. Per questo Piero della Francesca pu\u00f2 essere definito a buon diritto uno dei padri del disegno tecnico.\nTra i problemi affrontati emergono il computo del volume della volta e l'elaborazione architettonica della costruzione delle cupole.\nA partire da queste opere Leonardo da Vinci scrisse poi il \"Trattato della pittura\"."}
{"id": "2608169", "revid": "180202", "url": "https://it.wikipedia.org/wiki?curid=2608169", "title": "Office Large Major Enquiry System", "text": ""}
{"id": "2608170", "revid": "729019", "url": "https://it.wikipedia.org/wiki?curid=2608170", "title": "Selva de Mar (metropolitana di Barcellona)", "text": "Selva de Mar \u00e8 una stazione della linea 4 della metropolitana di Barcellona e della linea T4 del Trambesos situata nel quartiere di Poblenou del distretto di Sant Mart\u00ed di Barcellona. Il nome della stazione deriva dal municipio di La Selva de Mar, situato nell'Alt Empord\u00e0.\nLa stazione della metropolitana fu inaugurata nel 1977 come parte dell'allora Linea IV. Nel 1982 con la riorganizzazione delle linee divenne una stazione della L4.\nL'8 maggio 2004 fu inaugurata la stazione del Trambes\u00f2s situata in superficie lungo l'Avinguda Diagonal."}
{"id": "2608171", "revid": "1543377", "url": "https://it.wikipedia.org/wiki?curid=2608171", "title": "El Retorno", "text": "El Retorno \u00e8 un comune della Colombia facente parte del dipartimento di Guaviare.\nIl centro abitato venne fondato da un gruppi di coloni negli anni sessanta."}
{"id": "2608176", "revid": "110157", "url": "https://it.wikipedia.org/wiki?curid=2608176", "title": "Miraflores (Guaviare)", "text": "Miraflores \u00e8 un comune della Colombia facente parte del dipartimento di Guaviare.\nL'abitato nacque grazie a pi\u00f9 migrazioni successive di coloni a partire dalla prima met\u00e0 del XX secolo, mentre l'istituzione del comune \u00e8 dell'8 febbraio 1990."}
{"id": "2608177", "revid": "599013", "url": "https://it.wikipedia.org/wiki?curid=2608177", "title": "Carlo Sciarrelli", "text": "Biografia.\nDipendente delle Ferrovie dello Stato, figlio di un ferroviere, impara i principi della navigazione e della progettazione da autodidatta.\nNel marzo 2003 riceve una laurea honoris causa in architettura presso l'Universit\u00e0 Iuav di Venezia.\nAutore de \"Lo Yacht - Origine ed evoluzione del veliero da diporto\", un saggio edito nel 1970 sull'evoluzione della nautica da diporto, delle regate, e del punto di vista di Sciarrelli stesso su questi argomenti.\nProgettista di barche \"su misura\", negli anni ne ha progettate circa 140, a suo dire tutte discendenti da due progetti sviluppati in giovent\u00f9, \"Anfitrite\" ed \"Aglaja\"."}
{"id": "2608182", "revid": "110157", "url": "https://it.wikipedia.org/wiki?curid=2608182", "title": "San Jos\u00e9 del Guaviare", "text": "San Jos\u00e9 del Guaviare \u00e8 un comune della Colombia, capoluogo del dipartimento di Guaviare.\nL'abitato venne fondato da un gruppo di coloni nel 1938, mentre l'istituzione del comune \u00e8 del 7 giugno 1976."}
{"id": "2608187", "revid": "124529991", "url": "https://it.wikipedia.org/wiki?curid=2608187", "title": "Ma il cielo \u00e8 sempre pi\u00f9 blu", "text": "Ma il cielo \u00e8 sempre pi\u00f9 blu \u00e8 un singolo del cantautore italiano Rino Gaetano, pubblicato nell'estate del 1975 dalla It.\nDescrizione.\nLa canzone, che nel formato originale durava 8:23, venne originariamente divisa in due parti (una per lato): \"Ma il cielo \u00e8 sempre pi\u00f9 blu - Parte I\" e \"Ma il cielo \u00e8 sempre pi\u00f9 blu - Parte II\". La versione completa venne in seguito pubblicata nella raccolta \"Gianna e le altre...\" del 1990.\nIl testo si basa su parallelismi che esprimono le contraddizioni della societ\u00e0 (economiche, sociali ecc). In mezzo a tutte queste disuguaglianze per\u00f2 il cielo \u00e8 lo stesso per tutti. Il brano fu inizialmente censurato perch\u00e9 conteneva due frasi che non potevano essere diffuse: \"Chi tira la bomba/chi nasconde la mano\" e \"chi canta Baglioni/chi rompe i coglioni\".\nCover e remix.\nNel 2003 usc\u00ec un remix ufficiale a cura del DJ Molella, di cui venne successivamente realizzato un video musicale in cui un nonno obeso ossessionato dalla TV, ignora del tutto la nipotina, che cerca di far di tutto per essere ascoltata, ma senza successo. Nel frattempo, in paese, un pover'uomo malmesso indossante una maschera da grillo e possedente di un violino, consegna ai passanti dei bigliettini con degli indovinelli e certe affermazioni, che a met\u00e0 video verr\u00e0 aggredito e calpestato da certi zingari, uno dei quali lo colpisce con una chitarra acustica. A fine video, la nipotina incontra l'uomo - grillo e ci fa conoscenza diventando sua amica e scappando poi insieme a lui lontano nei campi di grano, quando contemporaneamente, per punizione, il nonno viene risucchiato dalla televisione ritrovandosi dentro lo schermo stordito e a disagio. Questa versione reintegra il verso \"Chi tira la bomba/chi nasconde la mano\" ed \u00e8 la traccia portante della raccolta \"Sotto i cieli di Rino\". Nell'autunno/inverno 2004/2005, questa canzone fu usata come sigla d'apertura per l'omonima trasmissione del sabato sera mandata in onda su Rai 1, condotta da Giorgio Panariello, con Julia Smith e la partecipazione straordinaria di Lola Ponce.\nNel 2009 la cantante Giusy Ferreri ha realizzato una propria versione del brano, pubblicandola come singolo estratto dal suo album \"Fotografie\".\nNel 2020 alcuni cantanti italiani, riuniti come \"Italian Stars 4 Life\", hanno reinterpretato il brano, modificando leggermente il titolo (\"Ma il cielo \u00e8 sempre blu\") per un'iniziativa benefica per aiutare la Croce Rossa Italiana. Gli artisti che hanno collaborato sono stati Alessandra Amoroso, Annalisa, Arisa, Baby K, Claudio Baglioni, Benji &amp; Fede, Loredana Bert\u00e8, Boomdabash, Carl Brave, Michele Bravi, Bugo, Luca Carboni, Simone Cristicchi, Gigi D'Alessio, Cristina D'Avena, Fred De Palma, Diodato, Dolcenera, Elodie, Emma, Fedez, Giusy Ferreri, Fabri Fibra, Fiorello, Francesco Gabbani, Irene Grandi, Il Volo, Izi, Paolo Jannacci, J-Ax, Emis Killa, Levante, Lo Stato Sociale, Fiorella Mannoia, Marracash, Marco Masini, Ermal Meta, Gianni Morandi, Fabrizio Moro, Nek, Noemi, Rita Pavone, Piero Pel\u00f9, Max Pezzali, Pinguini Tattici Nucleari, Pupo, Raf, Eros Ramazzotti, Francesco Renga, Samuel, Francesco Sarcina, Saturnino, Umberto Tozzi, Ornella Vanoni. La produzione \u00e8 stata curata da Takagi &amp; Ketra, Dardust."}
{"id": "2608189", "revid": "84184", "url": "https://it.wikipedia.org/wiki?curid=2608189", "title": "Ossigenoterapia", "text": "Con il termine ossigenoterapia (o con il termine alternativo supplementazione d'ossigeno) si intende la somministrazione di ossigeno come parte integrante di un trattamento medico, il quale pu\u00f2 essere attuato per una variet\u00e0 di scopi sia nel trattamento di un paziente con insufficienza respiratoria cronica sia in un paziente affetto da insufficienza respiratoria acuta. L'ossigeno \u00e8 essenziale per il metabolismo cellulare, e a sua volta, l'ossigenazione dei tessuti \u00e8 essenziale per tutte le funzioni fisiologiche normali.\nAlte concentrazioni di ossigeno a livello tissutale possono essere utili o dannose, a seconda delle circostanze, e l'ossigenoterapia viene utilizzata per arrecare beneficio al paziente, aumentando l'apporto di ossigeno ai polmoni e quindi aumentando la disponibilit\u00e0 di ossigeno nei diversi tessuti biologici dell'organismo, specialmente quando il paziente \u00e8 affetto da ipossia e/o ipossiemia.\nL'ossigenoterapia a lungo termine aumenta la sopravvivenza dei soggetti ipossiemici affetti da broncopneumopatia cronica ostruttiva e ne migliora la qualit\u00e0 di vita.\nIndicazioni d'uso.\nL'ossigeno viene utilizzato come un trattamento medicale sia in caso di determinate patologie acute sia in altri disturbi cronici, e pu\u00f2 essere utilizzato in ambiente ospedaliero, pre-ospedaliero (ad esempio nei servizi di emergenza territoriale, ambulanze medicalizzate e simili) sia interamente in ambito extraospedaliero, a seconda delle necessit\u00e0 del paziente e delle indicazioni date dai clinici e medici che lo assistono.\nL'ossigenoterapia a lungo termine (LTOT), pur con differenze dettate da regolamenti locali, \u00e8 indicata per i soggetti con malattia polmonare cronica che presentano:\nUso in condizioni croniche.\nUn uso comune dell'ossigenoterapia (o supplementazione d'ossigeno) \u00e8 in quei soggetti che sono affetti da una qualche forma di broncopneumopatia cronica ostruttiva (BPCO), una patologia generalmente conseguente a bronchite cronica ed enfisema polmonare, una comune conseguenza a lungo termine del fumo di sigaretta (tabagismo), che pu\u00f2 richiedere una supplementazione di ossigeno per respirare meglio, sia durante un temporaneo peggioramento della condizione morbosa di base, sia per tutto il giorno e la notte.\n\u00c8 indicato nei soggetti con BPCO e PaO2 \u2264 55 mmHg oppure SpO2 \u2264 88% e ha dimostrato di aumentare la durata della sopravvivenza di questi individui.\nTuttavia due trial su individui con ipossiemia meno grave non hanno messo in evidenza un miglioramento della sopravvivenza: si deve notare che nei criteri di inclusione di questi trial si arruolavano soggetti con PaO2 &lt;69 mmHg.\nL'ossigenoterapia domiciliare a lungo termine (in inglese LTOT) migliora anche altri parametri, diversi rispetto alla mortalit\u00e0, quali la qualit\u00e0 di vita, la morbilit\u00e0 cardiovascolare, la depressione associata alla patologia cronica, la funzione cognitiva di questi soggetti e infine migliora anche la loro capacit\u00e0 di esercizio fisico. Anche la frequenza di ricoveri in ospedale viene a essere marcatamente diminuita da una LTOT ben condotta.\nNei soggetti con BPCO e una PaO2 a riposo &gt; 60mmHg (pertanto quei pazienti che non traggono beneficio in termini di sopravvivenza dalla LTOT) l'ossigeno migliora notevolmente la dispnea e la distanza percorsa durante un test del cammino di sei minuti. In questi stessi pazienti il tempo di recupero dopo uno sforzo risulta pi\u00f9 breve rispetto a color che non ricevono ossigeno.\nL'ossigeno pu\u00f2 essere indicato anche in quei pazienti che durante l'esercizio fisico non desaturano in modo significativo ma soggettivamente accusano dispnea e pertanto potrebbero verosimilmente svolgere attivit\u00e0 che richiedono uno sforzo maggiore se adeguatamente trattati con ossigeno supplementare.\nUna Cochrane review del 2007 mette in evidenza come vi sia effettivamente sostegno per la supplementazione di ossigeno durante l'esercizio fisico nelle persone con BPCO, ma l'evidenza \u00e8 molto limitata e necessitino studi con un maggior numero di partecipanti prima di giungere a conclusioni pi\u00f9 decisive.\nL'ossigeno \u00e8 spesso prescritto anche per i soggetti che manifestano soggettivamente affanno e dispnea, nel quadro di uno stadio terminale di insufficienza cardiaca o respiratoria, tumore polmonare avanzato o nelle malattie neurodegenerative, pur in presenza di concentrazioni relativamente normali di ossigeno nel sangue.\nUno studio del 2010 su 239 soggetti non ha messo in evidenza alcuna differenza significativa nella riduzione della dispnea quando venga erogato ossigeno o semplicemente aria.\nUso in condizioni acute.\nL'ossigeno \u00e8 ampiamente utilizzato nella medicina d'urgenza, sia in ospedale sia nei servizi medici territoriali d'urgenza, di primo soccorso o nei servizi di trattamento medico avanzato. \nIn ambiente pre-ospedaliero, la somministrazione di ossigeno a elevate concentrazioni \u00e8 certamente indicata per l'uso nei trattamenti rianimatori, nel trauma maggiore, nell'anafilassi, nelle gravi emorragie, nello shock, negli episodi di tipo convulsivo e nell'ipotermia.\nPu\u00f2 anche essere indicato supplementare l'ossigeno per qualsiasi altro paziente il cui infortunio o malattia abbiano causato ipossiemia, anche se in questo caso il flusso di ossigeno dovrebbe essere limitato al minimo indispensabile a raggiungere determinati livelli di saturazione di ossigeno (SpO2) sulla base dei valori rilevati con il saturimetro o pulsossimetro (con un livello target di 94-98% nella maggior parte dei pazienti, o livelli un poco inferiori, generalmente compresi tra 88 e 92% nei pazienti con diagnosi di BPCO).\nAlcuni pazienti possono fare ricorso ad alte concentrazioni di ossigeno per trattare a domicilio un attacco di cefalea a grappolo. La somministrazione di ossigeno al 100%, con un'erogazione almeno di 7 litri/minuto per circa un quarto d'ora, pu\u00f2 interrompere un attacco di cefalea a grappolo, grazie agli effetti vaso-costrittivi di un simile trattamento.\nI pazienti ai quali \u00e8 stata prescritta una terapia di ossigeno per ipossiemia dopo una malattia acuta o dopo un ricovero ospedaliero, necessitano di una rivalutazione medica prima di avere nuovamente diritto a un rinnovo della prescrizione per l'ossigenoterapia.\nStoccaggio e fonti.\nL'ossigeno pu\u00f2 essere separato con un certo numero di metodi, compreso una reazione chimica e la distillazione frazionata, e quindi immediatamente utilizzato o conservato per un uso futuro.\nLe fonti principali tipi di ossigenoterapia sono:\nFornitura.\nSono diversi i dispositivi che risultano utilizzabili per la somministrazione di ossigeno. Nella maggior parte dei casi, l'ossigeno passa prima attraverso un regolatore di pressione, utilizzato per controllare l'elevata pressione di ossigeno erogato da una bombola (o altra sorgente) portandola a una pressione inferiore.\nQuesta pressione inferiore \u00e8 poi controllata da un misuratore di portata, il quale pu\u00f2 essere preimpostato o selezionabile. Scopo del misuratore di portata \u00e8 controllare il flusso, che viene misurato in numero di litri al minuto (ad esempio 10 litri/minuto).\nI misuratori di portata tipicamente destinati all'ossigeno a scopi medici erogano valori di portata compresi tra 0 e 15 litri/minuto, ma esistono anche alcuni misuratori particolari che si spingono fino a 25 litri al minuto. Molti misuratori di portata a parete utilizzano il sistema proprio del tubo Thorpe e possono risultare molto utili in situazioni di emergenza.\nOssigeno supplementare.\nMolti pazienti necessitano di una supplementazione nelle concentrazioni di ossigeno nell'aria inspirata piuttosto che, semplicemente, di respirare ossigeno puro o quasi puro, e quest'aria arricchita di ossigeno pu\u00f2 essere utilizzata ricorrendo a una serie di dispositivi che dipendono dalla situazione, dalla portata di flusso richiesta e, in alcuni casi, perfino dalle preferenze del paziente. Una cannula nasale consiste in un tubo sottile, con due piccoli ugelli che sporgono in direzione delle narici del paziente. La cannula pu\u00f2 fornire ossigeno in modo confortevole solo per flussi a bassa portata, in un range compreso tra 1-6 litri al minuto), a una concentrazione variabile tra il 24 e il 44%. \u00c8 anche possibile ricorrere ad altre opzioni, come le maschere per ossigenoterapia, di diversa forma e dimensioni. Alla semplice maschera dell'ossigeno si ricorre, in genere, quando si necessita di flussi compresi tra 5 e 10 litri al minuto, con una concentrazione di ossigeno alla bocca del paziente, compresa tra il 40% e il 80%.&lt;br&gt;Quando, per ragioni terapeutiche, si desidera avere uno stretto controllo della concentrazione di ossigeno erogata, si pu\u00f2 ricorrere ad alcune particolari maschere, chiamate maschere di Venturi. Una maschera di Venturi permette, in genere grazie a particolari kit di raccordi, di fornire con precisione una concentrazione di ossigeno predeterminato alla trachea. In commercio esistono dispositivi che permettono un'erogazione variabile dal 24% fino al 60%.In alcuni casi \u00e8 possibile ricorrere a una maschera dell'ossigeno che permette una ri-respirazione parziale: si tratta di una semplice maschera di plastica alla quale viene collegato, tramite un apposito raccordo, un sacchetto con funzioni di serbatoio, chiamato reservoir, che aumenta la concentrazione di ossigeno nella miscela d'aria fornita al paziente, fino al 40-90% del gas, per flussi di 5-15 litri al minuto.Le maschere non destinate alla ri-respirazione traggono l'ossigeno da un serbatoio, consistente in una borsa a esse collegate, e sono dotate di valvole unidirezionali che permettono all'aria espirata di uscire dalla maschera. Se correttamente montate e utilizzate a portate di 8-10 litri al minuto o superiori, permettono di raggiungere percentuali quasi pari al 100% di ossigeno. Questo tipo di maschera \u00e8 indicato per le emergenze mediche acute.\nGli erogatori a domanda forniscono ossigeno solo quando il paziente inala, o, nel caso di una soggetto in apnea (perci\u00f2 incapace di respirare in modo autonomo), il \"caregiver\" (letteralmente colui che si prende cura o soccorre) preme un pulsante sulla maschera permettendo l'erogazione. Questi sistemi permettono di risparmiare una notevole quantit\u00e0 di ossigeno rispetto alle maschere tradizionali, a flusso costante. Ci\u00f2 risulta particolarmente utile in un contesto di intervento di emergenza, quando ci si trova a grande distanza da un ospedale e il trasporto si preannuncia lungo, oppure quando si dispone solo di una limitata quantit\u00e0 di ossigeno, e per qualche motivo vi \u00e8 un ritardo nel trasporto del paziente verso un centro in cui \u00e8 possibile fornire un supporto avanzato alle funzioni vitali.\nQuesti erogatori risultano molto utili se ci si trova costretti a svolgere una rianimazione cardio-polmonare (CPR), in quanto il caregiver \u00e8 in grado di fornire ventilazioni di soccorso composte da ossigeno al 100% con la semplice pressione di un tasto.\nBisogna fare attenzione a non sovradistendere i polmoni del paziente, e alcuni sistemi impiegano valvole di sicurezza per aiutare a prevenire questo possibile problema. Questi sistemi possono non essere appropriati per pazienti in stato di incoscienza o in quelli in distress respiratorio, a causa dello sforzo che viene richiesto per un loro corretto funzionamento.\nFornitura di ossigeno ad alto flusso.\nNei casi in cui il paziente richieda un flusso fino al 100% di ossigeno, sono disponibili in commercio diversi dispositivi. Probabilmente il pi\u00f9 diffuso \u00e8 la maschera non destinata alla ri-respirazione (o maschera dotata di reservoir), che \u00e8 molto simile alla maschera da ri-respirazione parziale eccetto che per la presenza di una serie di valvole unidirezionali che impediscono all'aria espirata di rimescolarsi con quella presente nel sacchetto. Per l'uso di questo tipo di maschera \u00e8 previsto un flusso minimo pari ad almeno 10 litri/minuto.\nLa FiO2 (frazione inspirata di O2) che pu\u00f2 giungere alla bocca del soggetto con questo sistema \u00e8 di circa il 60-80%, a seconda del flusso di ossigeno e del tipo di respirazione del paziente. Un altro tipo di dispositivo utilizzabile consiste in una cannula nasale umidificata alto flusso che consente flussi che superano la quantit\u00e0 richiesta dal paziente e dal picco di flusso inspiratorio che pu\u00f2 raggiungere.\nViene cos\u00ec fornita al paziente una FiO2 che \u00e8 prossima al 100% perch\u00e9 non c'\u00e8 inspirazione di aria ambiente, anche se il paziente tiene la bocca aperta. Ci\u00f2 consente al paziente, tra l'altro, di continuare a parlare, mangiare e bere mentre si trova in trattamento, ovvero in ossigenoterapia.\nQuesto tipo di fornitura di ossigeno \u00e8 associato con un maggiore comfort generale del paziente, una migliore ossigenazione e frequenza respiratoria, rispetto all'assunzione tramite una maschera facciale a ossigeno.\nIn applicazioni specialistiche, come ad esempio nel campo dell'aviazione, possono essere utilizzate maschere a chiusura ermetica, e lo stesso tipo di maschera trova anche applicazione in campo anestesiologico, nel trattamento dell'avvelenamento da monossido di carbonio e nella ossigenoterapia iperbarica.\nFornitura di ossigeno a pressione positiva.\nI pazienti che non sono capaci di respirare autonomamente richiedono una pressione positiva per far s\u00ec che l'ossigeno giunga ai polmoni e si verifichi lo scambio gassoso. Esistono diversi sistemi e dispositivi per questo tipo di trattamento a pressione positiva, i quali variano in complessit\u00e0 (e costo). Il pi\u00f9 semplice fra tutti consiste ovviamente in una mascherina facciale che pu\u00f2 essere collegata a un pallone AMBU e a una fonte di ossigeno (bombola): un soccorritore addestrato fornisce manualmente la respirazione artificiale comprimendo il pallone e determinando una pressione positiva che genera un flusso d'aria penetrante nei polmoni del paziente.\nMolti servizi di emergenza medica e il relativo personale di primo soccorso, cos\u00ec come diversi ospedali, usano, per l'appunto, un pallone tipo AMBU, ovvero un pallone autoespandibile collegato a una estremit\u00e0 con una maschera facciale (ma che attraverso il medesimo attacco pu\u00f2 essere collegato a un tubo endotracheale oppure a una maschera laringea). L'estremit\u00e0 opposta \u00e8 spesso collegata a un sacchetto serbatoio (reservoir) che permette un notevole innalzamento della percentuale di ossigeno respirata dal paziente. Le compressioni (ventilazioni) esercitate manualmente dal medico sul pallone AMBU spingono l'aria e l'ossigeno nei polmoni.\nEsistono delle versioni automatiche del sistema di ventilazione a pressione positiva sopra esposto, meglio conosciute come ventilatori da rianimazione.\nQuesti strumenti sono studiati per erogare volumi respiratori prestabiliti, con un numero di atti/minuto preimpostati dal medico, ricorrendo a una miscela di aria dal contenuto percentuale di ossigeno (FiO2) stabilito, il tutto generalmente attraverso un tubo endotracheale posizionato nelle vie aeree del paziente.\nQuesti dispositivi sono a tutti gli effetti degli strumenti anestetico-rianimatori e possono essere utilizzati nel corso di interventi chirurgici in soggetti che vengono posti in anestesia generale. Questi ventilatori da rianimazione oltre a permettere un'accurata regolazione della quantit\u00e0 di ossigeno che viene fornita al paziente, possono essere utilizzati per somministrare altri tipi di gas anestetici, cos\u00ec come monossido di azoto.\nUtilizzo di ossigeno come mezzo di erogazione di un farmaco.\nL'ossigeno, cos\u00ec come altri gas compressi, possono essere utilizzati in combinazione con un nebulizzatore per la corretta erogazione topica di farmaci destinati a depositarsi e agire sulle vie aeree superiori e inferiori.\nI nebulizzatori utilizzano il gas compresso (tra cui ossigeno) per costringere il farmaco, normalmente presente allo stato liquido, in un aerosol formato da goccioline terapeutiche di specifiche dimensioni, al fine di depositarsi preferibilmente in una determinata zona delle vie respiratorie (pi\u00f9 piccole sono le dimensioni delle goccioline di aerosol e pi\u00f9 in periferia, cio\u00e8 in direzione alveolare, si possono spingere e depositare).\nIn molti ospedali, cliniche e case di cura, negli ambulatori \u00e8 presente un attacco a parete di cosiddetta \"aria medicale\", aria ultra secca e purificata, costituita da un mix di gas diversi, compreso ossigeno e gas elio. Questa aria \u00e8 utilizzata per nebulizzare volumi di liquido piccoli, grandi e in modo continuo.\nMaschera di ossigeno con filtro.\nLe maschere di ossigeno con filtro hanno la capacit\u00e0 di prevenire l'esalazione nell'ambiente circostante di particelle nocive o potenzialmente infettive.\nQueste maschere fanno normalmente parte di un circuito chiuso pensato in modo tale da ridurre al minimo le perdite. La respirazione dell'aria ambiente viene regolata attraverso una serie di valvole unidirezionali. La filtrazione dell'aria espirata e di ogni esalazione \u00e8 compiuta o mettendo un filtro sulla valvola espiratoria, o attraverso un filtro integrato che fa parte della maschera stessa.\nQuesta tipologia di maschere \u00e8 in genere destinata a ridurre la probabilit\u00e0 di contagiosit\u00e0 in caso di pazienti affetti da influenza aviaria, dalla SARS (Severe Acute Respiratory Syndrome) o da altre gravi malattie contagiose aerodisperse."}
{"id": "2608190", "revid": "287204", "url": "https://it.wikipedia.org/wiki?curid=2608190", "title": "Partzerpert", "text": "Partzerpert (\"Alto castello\") scritto anche Bartzerberd o Bartzerbert era una fortezza che si trovava tra i monti della Cilicia, un giorno di marcia a nord-ovest della citt\u00e0 di Sis (attuale Kozan), su un tributario dell'alto corso del fiume Pyramus o Jibun (attuale Ceyhan).\nEbbe grande importanza nella storia del Regno armeno di Cilicia."}
{"id": "2608191", "revid": "36426", "url": "https://it.wikipedia.org/wiki?curid=2608191", "title": "De perspectiva pingendi", "text": ""}
{"id": "2608194", "revid": "154893", "url": "https://it.wikipedia.org/wiki?curid=2608194", "title": "Campeonato Vasco Navarrro de Monta\u00f1a", "text": ""}
{"id": "2608199", "revid": "36426", "url": "https://it.wikipedia.org/wiki?curid=2608199", "title": "De Perspectiva Pingendi", "text": ""}
{"id": "2608200", "revid": "36426", "url": "https://it.wikipedia.org/wiki?curid=2608200", "title": "De Abaco", "text": ""}
{"id": "2608204", "revid": "36426", "url": "https://it.wikipedia.org/wiki?curid=2608204", "title": "De Prospectiva Pingendi", "text": ""}
{"id": "2608205", "revid": "369674", "url": "https://it.wikipedia.org/wiki?curid=2608205", "title": "Vinci per la vita", "text": ""}
{"id": "2608207", "revid": "36426", "url": "https://it.wikipedia.org/wiki?curid=2608207", "title": "De Prospectiva pingendi", "text": ""}
{"id": "2608208", "revid": "838137", "url": "https://it.wikipedia.org/wiki?curid=2608208", "title": "Gasa", "text": ""}
{"id": "2608209", "revid": "486946", "url": "https://it.wikipedia.org/wiki?curid=2608209", "title": "Gasa (cappello)", "text": ""}
{"id": "2608216", "revid": "212348", "url": "https://it.wikipedia.org/wiki?curid=2608216", "title": "Stadio Abe Lenstra", "text": "Lo Stadio Abe Lenstra (ned. \"Abe Lenstra Stadion\") \u00e8 uno stadio di Heerenveen dove l' gioca le sue partite in casa. Prende il nome dall'ex calciatore Abe Lenstra. Lo stadio \u00e8 situato vicino all'autostrada A32 e a 15 minuti a piedi dalla stazione ferroviaria cittadina e appartiene allo Sport Heerenveen.\nStoria.\nL'Heerenveen, prima della costruzione dello stadio, utilizzava lo Sportpark North ma, a causa delle grandi ambizioni del club, questo stadio fu abbandonato. I lavori dello stadio furono cominciati da Riemer van der Velde il 14 marzo 1994.\nLo stadio \u00e8 stato inaugurato il 20 agosto 1994 con un'amichevole contro il in quella che \u00e8 stata anche la gara d'esordio di Ronaldo sul suolo europeo. La prima inaugurazione dello stadio fu fatta dal Principe Guglielmo Alessandro dei Paesi Bassi. La prima partita ufficiale allo stadio Abe Lenstra ci fu il 26 agosto 1994 contro l'. Il match fin\u00ec con una vittoria per 2-0 per i Frisoni. Il primo gol ufficiale \u00e8 stato segnato dal giocatore dell'Heerenveen Tom Sier.\nAlterazioni.\nLo stadio ha avuto numerose ristrutturazioni. Gi\u00e0 durante la costruzione dello stadio fu anche deciso di chiudere la curva. Diversi anni dopo, ci furono le modifiche principali caratterizzate da una dila ulteriore di skyboxes. Nel 2002 fu iniziato il progetto \"Sport Heerenveen,\" che prevede l'aumento della capacit\u00e0 di posti, portando quasi al raddoppio degli attuali posti a sedere coperti.\nProgetti.\nL'8 novembre 2007 l' pubblic\u00f2 un articolo sul proprio sito Web su una possibile espansione dello stadio nel prossimo futuro. Il KNVB decise di proporre lo stadio per ospitare una serie di partite durante la Coppa del Mondo del 2018. Il club e il comune di Heerenveen hanno accettato, ma restano ancora decidere i piani per il progetto attraverso cui la capacit\u00e0 dello stadio sar\u00e0 aumentata a circa - posti."}
{"id": "2608219", "revid": "297059", "url": "https://it.wikipedia.org/wiki?curid=2608219", "title": "Frankfurt International Airport", "text": ""}
{"id": "2608222", "revid": "297059", "url": "https://it.wikipedia.org/wiki?curid=2608222", "title": "Schiphol Airport", "text": ""}
{"id": "2608225", "revid": "339392", "url": "https://it.wikipedia.org/wiki?curid=2608225", "title": "Zurich International Airport", "text": ""}
{"id": "2608226", "revid": "106908", "url": "https://it.wikipedia.org/wiki?curid=2608226", "title": "Budapest Ferihegy International Airport", "text": ""}
{"id": "2608228", "revid": "124691358", "url": "https://it.wikipedia.org/wiki?curid=2608228", "title": "Personaggi di Titeuf", "text": "Questa \u00e8 una lista dei personaggi di Titeuf.\nPersonaggi.\nTiteuf, \u00e8 il protagonista del fumetto. \u00c8 un ragazzo turbolento, di 10 anni, riconosciuto per il suo ciuffo biondo, che si pone con ingenuit\u00e0 molte domande sulla vita, la sessualit\u00e0 ed il mondo degli adulti. Credulone, cade spesso in equivoci a causa delle sue costruzioni mentali, spesso vittima di scherzi da parte degli amici. \u00c8 innamorato di Nadia, e, per avere il suo amore, a volte ricorre anche a metodi strani, come pozioni, stratagemmi e la maggior parte delle volte a delle sfide con Marco.\nI parenti.\nI genitori di Titeuf sono Roger e Anne-Mathilde: ormai abituati ai disastri del figlio, il padre \u00e8 un tipo che cambia spesso lavoro, mentre la madre \u00e8 casalinga.\nZizie \u00e8 la sorellina di circa un anno di Titeuf, appare la prima volta nel settimo albo. Il suo arrivo sconvolge completamente la vita del bambino che, a volte, deve occuparsene e deve evitare che la sorellina distrugga tutte le sue cose preferite. Titeuf si consola pensando che Zizie gli servir\u00e0 in futuro ad attirare le ragazze.\nMonica, \u00e8 la sorella della madre di Titeuf. Quest'ultimo si diverte a chiamarla \"zietta\", sapendo benissimo che lei non sopporta di essere chiamata cos\u00ec perch\u00e9 la fa sentire vecchia. Spesso viene lasciata dai suoi fidanzati, piange e si dispera, finch\u00e9 non ne trova un altro, Spesso regala a Titeuf oggetti che lui considera imbarazzanti.\nJulie, \u00e8 la cugina di Titeuf. Titeuf \u00e8 segretamente, e inconsciamente innamorato di lei. \nGla\u00efeul, \u00e8 lo zio di Titeuf. Fa la sua prima apparizione nella seconda stagione della serie animata. Titeuf, a volte, \u00e8 costretto contro la sua volont\u00e0 a passare delle giornate con lui nell'ospedale in cui \u00e8 ricoverato.\nLa nonna paterna di Titeuf, defunta quando il suo nipotino era molto piccolo, viene rievocata nei ricordi con nostalgia, dolcezza e amore. Titeuf si reca al cimitero per raccontarle i suoi sogni. \nNonno Scaduto. Non si conosce il suo vero nome, ma Titeuf lo chiama Scaduto, perch\u00e9 pensa che sia arrugginito. Fa delle prove di teatro insieme al suo migliore amico. \u00c8 il suo nonno paterno.\nBetty. Un'altra cugina di Titeuf. Compare nel terzo albo. \u00c8 in dolce attesa. Compare solo nel fumetto.\nGli amici.\nMan\u00f9, con i suoi grossi occhialoni e il grande nasone, \u00e8 il migliore amico di Titeuf. Molto timido, ha una predisposizione a proferire stupidaggini, soprattutto sull'amore. Quando Titeuf ha dei problemi, corre in suo aiuto animato da buone intenzioni, per\u00f2 non sempre portano alle conseguenze sperate. \u00c8 innamorato di Dumbo.\nFran\u00e7ois \u00e8 il tipico intellettuale. Suo padre \u00e8 un collezionista di insetti. Molto spesso si improvvisa scienziato, con esperimenti spesso improbabili e teorie strampalate.\nHugo \u00e8 un ragazzo grande e grosso, indossa un dolcevita rosso e pantaloni bianchi, \u00e8 molto furbo e possiede una mente adatta a fare ottimi scherzi, di cui Titeuf \u00e8 la vittima privilegiata. Adora mangiare barrette di cioccolato, \u00e8 il bullo e l'amicone della classe. Proviene da una famiglia povera e subisce maltrattamenti fisici dal padre e psicologici dal fratello.\nJean-Claude, amico di Titeuf, porta un apparecchio per i denti imposto dai suoi genitori che lo fa sputare mentre parla, causando problemi a chi si siede davanti a lui. Tra tutti i compagni di classe, Jean-Claude \u00e8 quello con cui Titeuf litiga spesso, a volte anche in furiose risse che finiscono col coinvolgere tutti gli altri. \nHerv\u00e9, soprannominato da tutti \"Vomito\", perch\u00e9 vomita sempre. Per lui ogni occasione \u00e8 buona per \"rimettere\" il pranzo: sull'autobus, sulle montagne russe, quando sente parlare di mangiare. Tutti lo evitano nelle situazioni pi\u00f9 pericolose, nelle quali lui cerca disperatamente un bagno, un cestino o un cespuglio per svuotare lo stomaco.\nTim, \u00e8 un giovane di colore, molto timido e generoso. Indossa sempre una felpa verde con un cappuccio.\nBasil, ha un comportamento strano e non riesce a parlare molto bene, ma nel fumetto non presenta questa difficolt\u00e0. Dai suoi modi di fare si intuisce la sua diversa abilit\u00e0, probabilmente riconducibile ad autismo. Spesso definito \"speciale\", ha un innato talento nel suonare il pianoforte. Gli piacciono anche i fiori.\nPuduk, il cui vero nome \u00e8 Pierre-Alexandre, \u00e8 cos\u00ec soprannominato dai suoi compagni di classe, a causa della sua puzza nauseabonda, infatti la pronuncia francese corrisponde a quella per puzza di fondoschiena.\nRomuald, un ragazzo di cui Titeuf \u00e8 geloso per via del fatto che, di tre anni pi\u00f9 giovane, \u00e8 dotato di grandissima intelligenza per un bambino (ha un QI di 1.0000.000). Romuald, comunque, non se ne cura. Compare solo nel fumetto.\nRamon, il figlio di immigrati portoghesi ed ha problemi a parlare francese corretto. \u00c8 continuamente oggetto delle prese in giro dei compagni. Compare solo nel fumetto e nel film.\nMorvax, il cui vero nome \u00e8 Thomas, \u00e8 un compagno di classe di Titeuf, sempre raffreddato. Compare solo nel fumetto.\nMaxime, \u00e8 un ragazzo di carnagione scura, apparso per la prima volta nell'undicesimo albo. Compare solo nel fumetto.\nLe ragazze.\nNadia, della quale Titeuf \u00e8 follemente innamorato: \u00e8 protagonista delle continue attenzioni di Titeuf, il quale per lei affronta sfide, spesso con Marco, o cerca continuamente di creare situazioni nelle quali confessarle sia il suo amore per lei, che per catturare la sua attenzione. Nonostante il comportamento che assume spesso con lui, si adopera per non perderlo, e, numerose volte, sembra interessarsi anche lei. Migliore amica di Dumbo, la sua presenza permette di sottolineare le differenze tra ragazzi e ragazze. \nDumbo, \u00e8 una ragazzina soggetta a numerose prese in giro a causa delle sue orecchie a sventola. Di tanto in tanto sembra innamorata di Man\u00f9, il cui innamoramento segreto \u00e8 reciproco, \u00e8 molto simpatica, in generale \u00e8 complessata a causa del suo aspetto fisico e le orecchie. Cerca di non badare alla sua solitudine aggrappandosi all'amicizia con Nadia, che la usa come innocua spalla per darsi forza nel maltrattare i maschi. \nNathalie, \u00e8 un'altra amica di Nadia, anche lei \u00e8 molto simpatica, un maschiaccio che ama fare sport. \u00c8 una delle poche ragazze che non snobba o prende in giro Titeuf. \nPauline, soprannominata \"Ti amo\". \u00c8 una ragazzina (pi\u00f9 piccola delle altre) pazzamente innamorata di Titeuf e del suo ciuffo ribelle. Fa la prima comparsa nel parco giochi a due passi dalla casa di Titeuf dicendo, \"Ti amo Titeuf\", e, \"Amo il tuo ciuffo ribelle!\".\nLucia, sorella di Manu e baby-sitter di Titeuf e Zizie. \u00c8 adolescente, \u00e8 l'espediente per far porre a Titeuf domande sulla pubert\u00e0 e sul futuro immediato. Esce spesso con i ragazzi.\nL'\u00e9quipe degli insegnanti.\nLa maestra, severa, il peggior incubo dei suoi alunni. A volte Titeuf e i suoi amici la chiamano \"racchia\", ma questo non le impedisce di fare molta fatica con Titeuf, che gliene combina di tutti i colori.\nL'infermiera, essendo molto bella, Titeuf e suoi amici spesso si fingono malati solo per vederla. Infatti i ragazzi sono attratti dal suo petto. Nella prima stagione ha pi\u00f9 l'aspetto di una adulta, mentre dalla seconda, sembra essere pi\u00f9 giovane e senza orecchini.\nJean-Do, il professore di educazione artistica. Giovane e con metodi didattici innovativi e inclusivi, spesso parla con spirito \"zen\" ai suoi studenti affrontando argomenti come la crisi \"preadolescenziale\" o rimproverandone condotte violente. Compare solo nella serie animata, dalla terza stagione in poi.\nMuscoloni, \u00e8 l'insegnante di ginnastica, cos\u00ec soprannominato per i suoi grandi muscoli, si diverte a infliggere esercizi faticosi a Titeuf e ai suoi amici.\nIl rettore della scuola, appare in alcuni episodi a monitorare il lavoro della maestra. Titeuf lo definisce, in modo errato, \"Signor retto\".\nIl bidello, un uomo severo al quale Titeuf e i suoi compagni riservano scherzi incredibili. \nI nemici.\nIl grande Diego, \u00e8 un ragazzo pi\u00f9 grande di Titeuf che si diverte a prendere in giro lui e i suoi amici. Ha un fratello pi\u00f9 piccolo di Titeuf che frequenta la stessa scuola. Nella prima stagione appare solo in un episodio.\nIl grande miope, \u00e8 un delinquente di strada che spaventa i bambini e gli ruba vestiti e soldi dicendo \"sgancia la grana\", ma i genitori dei bambini non ne sanno niente! Nella prima stagione appare solo in un episodio.\nMarco, \u00e8 un ragazzo pi\u00f9 grande di Titeuf, di circa 13 anni. Spesso esce con Nadia prendendosi gioco del piccolo dal grande ciuffo, il quale cerca di vendicarsi con scherzi di ogni genere, spesso con l'aiuto di Man\u00f9, senza mai per\u00f2 ottenere le attenzioni di Nadia che invece preferisce aiutare il \"povero\" Marco, deludendo per l'ennesima volta Titeuf.\nLa portinaia, \u00e8 la badante del condominio in cui vive Titeuf, stanca dei disastri e dei rumori che fanno i bambini dentro e fuori da esso. Vive da sola e ha come compagnia un cane, a cui Titeuf fa sempre un sacco di dispetti.\nIl tagliatore di orecchie, \u00e8 un signore anziano. Abita in una piccola casa lungo la strada che i ragazzi percorrono per arrivare a scuola. Non sopporta il baccano causato dai bambini e spesso esce di casa urlando e sbraitando contro i piccoli passanti. Titeuf e i suoi amici pensano che passandogli davanti si rischi di subire il taglio delle orecchie.\nPersonaggi immaginari.\nIl gran Mogul, \u00e8 il protagonista del cartone animato preferito di Titeuf e dei suoi amici, che spesso litigano per i suoi gadget, come pistole giocattolo, carte da gioco e persino mutandine, contenuti nei cereali e, in generale, nei prodotti destinati all'infanzia. \u00c8 il tramite per l'avviamento dei bambini ad un futuro di consumatori.\nSuperflash, \u00e8 il nemico numero uno del gran Mogul.\nSkiacciator, \u00e8 uno dei giocattoli che Titeuf e i suoi amici possiedono.\nEkratator, \u00e8 uno dei tanti giocattoli che Titeuf e i suoi amici possiedono.\nCelebrit\u00e0.\nKevin Lover, famoso attore dal bell'aspetto, idolo delle ragazzine e, soprattutto, di Nadia.\nCoc\u00f2 &amp; Marv\u00e8l, le rockstar pi\u00f9 famose nel mondo di Titeuf. Tutte la musiche contenute all'interno della serie animata sono canzoni delle due rockstar. In un episodio i due decidono di adottare come nuovo \"look\" un \"ciuffo\" molto simile a quello di Titeuf.\nBrandon e Kimberly, protagonisti della serie \"Amore, tempesta e messa in piega\", vivono le loro avventure sullo schermo della tv di Titeuf appassionando lui e i suoi amici. Spesso il piccolo dal grande ciuffo si ispira alla serie per combinarne qualcuna delle sue.\nJumping Rogers, noto giocatore di basket idolo sportivo di Titeuf. Viene spesso nominato in ogni atteggiamento sportivo."}
{"id": "2608229", "revid": "486946", "url": "https://it.wikipedia.org/wiki?curid=2608229", "title": "Aeroporto internazionale di Atene", "text": ""}
{"id": "2608231", "revid": "486946", "url": "https://it.wikipedia.org/wiki?curid=2608231", "title": "Eleftherios Venizelos International Airport", "text": ""}
{"id": "2608232", "revid": "27305749", "url": "https://it.wikipedia.org/wiki?curid=2608232", "title": "Dal\u00ed nudo in contemplazione davanti a cinque corpi regolari metarmorfizzati in corpuscoli, nei quali appare improvvisamente Leda di Leonardo cromosomatizzata nel viso di Gala", "text": ""}
{"id": "2608235", "revid": "486946", "url": "https://it.wikipedia.org/wiki?curid=2608235", "title": "Dubai International Airport", "text": ""}
{"id": "2608236", "revid": "486946", "url": "https://it.wikipedia.org/wiki?curid=2608236", "title": "Boryspil Airport", "text": ""}
{"id": "2608239", "revid": "339392", "url": "https://it.wikipedia.org/wiki?curid=2608239", "title": "Sharm el-Sheikh International Airport", "text": ""}
{"id": "2608240", "revid": "647919", "url": "https://it.wikipedia.org/wiki?curid=2608240", "title": "Aeroporto internazionale del Bahrain", "text": ""}
{"id": "2608242", "revid": "124123", "url": "https://it.wikipedia.org/wiki?curid=2608242", "title": "Pedro Juan Caballero", "text": "Biografia.\nNacque a Tobat\u00ed, una cittadina situata nell'odierno Dipartimento di Cordillera, Paraguay. Bench\u00e9 fosse pi\u00f9 giovane di Fulgencio Yegros e di Jos\u00e9 Gaspar Rodr\u00edguez de Francia, i due principali artefici dell'indipendenza paraguayana, ebbe un ruolo significativo nella rivoluzione del 15 maggio 1811. Coinvolto nella cospirazione del 1820 fu imprigionato, si suicid\u00f2 in cella il 13 luglio del 1821.\nIn suo onore venne chiamata una citt\u00e0, Pedro Juan Caballero capoluogo del dipartimento di Amambay."}
{"id": "2608243", "revid": "287204", "url": "https://it.wikipedia.org/wiki?curid=2608243", "title": "Alejandro Dominguez", "text": ""}
{"id": "2608249", "revid": "474175", "url": "https://it.wikipedia.org/wiki?curid=2608249", "title": "Pedro Juan Caballero (citt\u00e0)", "text": " \nPedro Juan Caballero \u00e8 una citt\u00e0 del Paraguay, capoluogo del dipartimento di Amambay. \nLa citt\u00e0 \u00e8 situata al confine con lo stato brasiliano di Mato Grosso do Sul e dista 536 km dalla capitale del paese, Asunci\u00f3n.\nPopolazione.\nAl censimento del 2002 Pedro Juan Caballero contava una popolazione urbana di 64.592 abitanti (88.189 nel suo distretto), secondo i dati della \"Direcci\u00f3n General de Estad\u00edstica, Encuestas y Censos\". All'interno del territorio del distretto sono presenti numerose comunit\u00e0 indigene di etnia P\u00e1\u00ee Tavyter\u00e2.\nStoria.\nIl popolamento del territorio incluso oggi nel Dipartimento di Amambay cominci\u00f2 solo al termine della guerra della Triplice Alleanza, con la privatizzazione dei fondi per lo sfruttamento delle risorse boschive e la coltivazione dell'erba mate. La citt\u00e0 sorse sulle sponde di un piccolo lago alla fine del XIX secolo con il nome di \"Punta Por\u00ed\". Nel 1901 fu elevata al rango di distretto, prendendo il suo nuovo nome da quello del capitano Pedro Juan Caballero, un protagonista dell'indipendenza paraguayana. Nella seconda met\u00e0 del XX secolo Pedro Juan Caballero ha conosciuto un rapido sviluppo economico dovuto principalmente alla sua condizione di citt\u00e0 di confine. \nEconomia.\nLa citt\u00e0 deve il suo sviluppo commerciale alla vicinanza della frontiera: la citt\u00e0 brasiliana di Ponta Por\u00e3 \u00e8 divisa da essa solo da un viale e i due centri mantengono tra di loro un forte legame economico, sociale e culturale. Le altre attivit\u00e0 praticate sono l'agricoltura e l'allevamento. \nTurismo.\nNelle vicinanze di Pedro Juan Caballero si trova il Parque Nacional Cerro Cor\u00e1, un parco naturale che conserva numerose specie di flora e fauna in pericolo oltre che innumerevoli iscrizioni rupestri risalenti ad almeno 3.500 anni fa. Il Cerro Cor\u00e1, inoltre, ha una grande importanza storica per il paese: proprio in questo luogo con la morte in battaglia del maresciallo Francisco Solano L\u00f3pez ebbe termine nel 1871 la disastrosa guerra della Triplice Alleanza, nella quale mor\u00ec la quasi totalit\u00e0 della popolazione maschile paraguaiana del tempo. "}
{"id": "2608250", "revid": "200568", "url": "https://it.wikipedia.org/wiki?curid=2608250", "title": "Fiordo di Furore", "text": ""}
{"id": "2608254", "revid": "196390", "url": "https://it.wikipedia.org/wiki?curid=2608254", "title": "Rinascimento disneyano", "text": ""}
{"id": "2608261", "revid": "729019", "url": "https://it.wikipedia.org/wiki?curid=2608261", "title": "El Maresme-F\u00f2rum (metropolitana di Barcellona)", "text": "El Maresme-F\u00f2rum \u00e8 una stazione della linea 4 della metropolitana di Barcellona e anche una stazione della T4 del Trambesos, le due stazioni formano un piccolo nodo intermodale all'interno del quartiere del Maresme, del distretto di Sant Mart\u00ed di Barcellona.\nLa stazione della metropolitana fu inaugurata nel 2003 all'interno della gi\u00e0 esistente L4 e la stazione del Tram fu inaugurata nel 2004, assieme al primo tratto della linea del Trambes\u00f2s.\nLa zona nella quale si trova la stazione \u00e8 relativamente disabitata, visto che sorge all'interno del \"Parc del F\u00f2rum\" (parco del Forum). Il periodo di maggior afflusso di questa stazione fu chiaramente durante il Forum Universale delle Culture del 2004, l'evento che promosse la costruzione della stazione della metropolitana e di quella della Linea T4 del Trambes\u00f2s."}
{"id": "2608264", "revid": "287204", "url": "https://it.wikipedia.org/wiki?curid=2608264", "title": "Anthony Richmond", "text": ""}
{"id": "2608265", "revid": "6923", "url": "https://it.wikipedia.org/wiki?curid=2608265", "title": "Peugeot Type 2", "text": "La Peugeot Type 2 \u00e8 stata la prima autovettura con motore a combustione interna prodotta da Armand Peugeot e dalla sua azienda tra il 1890 e il 1891.\nStoria.\nDopo l'insuccesso ottenuto dal triciclo Serpollet-Peugeot a vapore, durante l'Exposition Universelle de Paris nel 1889, Armand Peugeot non cedette, anzi: gi\u00e0 in fase di progetto del triciclo a vapore si rese conto delle limitazioni che il motore a vapore imponeva, vale a dire un esagerato ingombro della caldaia ed un peso eccessivo dell'intera vettura, dovuto sia alla massa della caldaia stessa, sia ai rinforzi richiesti dal telaio della vettura stessa per sorreggerla, rinforzi che avevano come conseguenza quella di aumentare ulteriormente il peso della vettura.\nPertanto, nella mente di Armand Peugeot cominci\u00f2 a farsi strada l'idea che in realt\u00e0 sarebbe occorso un motore molto pi\u00f9 compatto e leggero, in grado di fornire prestazioni adeguate, ma senza richiedere oltretutto appesantimenti inutili.\nPerci\u00f2, l'Exposition di Parigi non fu un vero fiasco per Peugeot: infatti, nella stessa occasione, il francese strinse contatti con Gottlieb Daimler, altro \"grande\" della nascita dell'automobile in Europa, che a Parigi stava esponendo la sua Stahlradwagen. La vettura, concepita per essere leggera, poco ingombrante e dotata di un propulsore a combustione interna dalle prestazioni adeguate, faceva proprio al caso di Peugeot, il quale ebbe modo anche di stringere accordi commerciali con la Emile Levassor e Madame Louise Sarazin, quest'ultima vedova di Edouard Sarazin, titolare dei diritti per la fabbricazione su licenza dei motori Daimler in Francia. Alla morte del marito, Madame Sarazin ne eredit\u00f2 i diritti, e divenne probabilmente la donna pi\u00f9 influente nella nascita dell'industria automobilistica francese. Armand Peugeot prese quindi accordi per l'acquisto di motori Daimler, che in seguito vennero montati su telai da lui costruiti, questa volta sul modello della \"Stahlradwagen\". Alla costruzione dei telai collabor\u00f2 anche il fido ingegner Louis Rigoulot, stretto collega di Peugeot. I primi motori giunsero ad Armand Peugeot nel marzo del 1890: in realt\u00e0 vi furono inizialmente dei problemi di messa a punto del motore che ritardarono il debutto della nuova vettura e lo fece slittare al mese di aprile del 1891: la Type 2 era una piccola vetturetta a due posti lunga appena 2.3 metri e con un interasse di 1.4\u00a0m. Era mossa da un motore bicilindrico a V di origine Daimler, da 565 cm\u00b3 (alesaggio e corsa: 60x100 mm) ed in grado di erogare una potenza massima di 2 CV. La trasmissione avveniva per mezzo di una catena. La velocit\u00e0 massima era di 18\u00a0km/h. Come gi\u00e0 detto, per la sua realizzazione Armand Peugeot si ispir\u00f2 alla Stahlradwagen prodotta da Daimler e da essa egli riprese in particolare il sistema di raffreddamento ad acqua, con il liquido che scorre attraverso i tubi che costituiscono il telaio. Inoltre, tra le altre innovazioni proposte dalla Type 2 vi fu finalmente un vero sistema di sospensioni, sebbene ancora rudimentali.\nNonostante tutto, di questa vettura furono costruiti solo quattro esemplari: la Type 2 non pu\u00f2 essere quindi considerata ancora un successo, soprattutto per il fatto che una novit\u00e0 come quella dell'automobile doveva ancora essere metabolizzata anche da chi aveva le possibilit\u00e0 economiche di poterne acquistare una. Ma dalla Type 2 sarebbe stato derivato un nuovo modello, destinato ad avere maggior successo, e non solo dal punto di vista commerciale: la Type 3."}
{"id": "2608271", "revid": "104485", "url": "https://it.wikipedia.org/wiki?curid=2608271", "title": "Zorlesco", "text": "Zorlesco \u00e8 una frazione del comune italiano di Casalpusterlengo, in provincia di Lodi. Si trova pochi chilometri a nord dal capoluogo comunale, lungo la via Emilia.\nStoria.\nZorlesco fu attestata per la prima volta nel 1039, nel testamento del conte Ilderado da Comazzo. Il territorio comunale comprendeva la frazione di Olza. Una chiesa di San Nazaro \u00e8 menzionata gi\u00e0 nel 1261. Verso la met\u00e0 del XVI secolo fu eretta la nuova chiesa dedicata ai Santi Nazario e Celso, alla quale fu riconosciuto il titolo di parrocchia nel 1562 da Papa Pio IV.\nIn et\u00e0 napoleonica (1809-16) Zorlesco fu frazione di Casalpusterlengo, recuperando l'autonomia con la costituzione del regno Lombardo-Veneto.\nAll'Unit\u00e0 d'Italia (1861) il comune contava 1.919 abitanti. Nello stesso anno il paese fu lambito dalla linea ferroviaria Milano\u2013Bologna, senza che per\u00f2 vi fosse costruita una stazione.\nNel 1929 Zorlesco, insieme a Vittadone, fu aggregata a Casalpusterlengo.\nIl centro urbano \u00e8 attraversato dal Brembiolo. Nei pressi del paese sono tuttora presenti alcuni interessanti esempi di architettura rurale, come la \"Cascina del lago\", la \"Cascina Olza\", e la \"Cascina Battaglia\".\nZorlesco \u00e8 oggi nota per la presenza dell\"'Ente Lombardo per il potenziamento zootecnico e la bonifica sanitaria degli allevamenti bovini\", comunemente detto \"Centro Tori\".\nMonumenti e luoghi d'interesse.\nA Zorlesco si trova Villa Biancardi Vistarini, immersa nel verde di un vasto parco. Pregevole esempio di stile liberty, venne edificata nel 1911 (l\u00e0 dove anticamente sorgeva un castello) per volont\u00e0 del Cav. Serafino Biancardi. Il progetto \u00e8 di Gino Copped\u00e8; all'interno sono presenti gli affreschi del pittore casalese Angelo Prada, nella Sala della caccia."}
{"id": "2608272", "revid": "83531", "url": "https://it.wikipedia.org/wiki?curid=2608272", "title": "Pirati dei Caraibi", "text": "Pirati dei Caraibi (\"Pirates of the Caribbean\") \u00e8 un \"media franchise\" della Disney, incentrato su una serie cinematografica prodotta da Jerry Bruckheimer e basata sull'attrazione Pirates of the Caribbean dei parchi Walt Disney. La saga \u00e8 composta da cinque film e si \u00e8 espansa in fumetti, romanzi e altri media. La saga ha come protagonista il pirata Jack Sparrow, interpretato da Johnny Depp, e ha incassato complessivamente quattro miliardi e mezzo di dollari. \nTrama.\n\"La maledizione della prima luna\" (2003).\nL'eccentrico ma eroico capitano pirata Jack Sparrow, per salvare la bella figlia del Governatore inglese Elizabeth Swann - rapita dalla ciurma della \"Perla Nera\", comandata dall'astuto e spietato Hector Barbossa (vecchio nemico di Jack, a cui ha rubato la \"Perla\"), con lo scopo di liberarsi da una maledizione subita per aver rubato dell'oro azteco - si allea con il fabbro locale Will Turner, figlio di un suo amico di vecchia data e innamorato della bella Elizabeth, per cercare di riavere entrambi ci\u00f2 che \u00e8 stato loro sottratto.\n\"La maledizione del forziere fantasma\" (2006).\nLord Cutler Beckett, potente e spietato comandante della Compagnia britannica delle Indie orientali, arresta Will ed Elizabeth per aver aiutato Jack ma offre loro la grazia nel caso in cui Turner lo aiuti a recuperare la bussola magica di Sparrow; nel frattempo quest'ultimo cerca di liberarsi da un vecchio debito contratto con il diabolico Davy Jones, capitano della nave maledetta \"Olandese Volante\" e capace di risvegliare il Kraken, e cos\u00ec rintraccia la chiave che apre il forziere contenente il cuore dello stesso, che si riveler\u00e0 indispensabile per tutti gli altri.\n\"Ai confini del mondo\" (2007).\nBeckett \u00e8 entrato in possesso del cuore di Davy Jones e con l'aiuto di quest'ultimo insegue il proprio obiettivo: eliminare definitivamente la pirateria dai mari. Nel frattempo Will, Elizabeth e Barbossa si prodigano per salvare Jack dallo Scrigno di Jones, dove il pirata era confinato in uno stato di non-morte non avendo saldato il suo debito. Dopo essere fuggiti dallo Scrigno, Jack e gli altri riuniscono il Consiglio della Fratellanza Pirata per contrastare Jones e la Compagnia delle Indie Orientali.\n\"Oltre i confini del mare\" (2011).\nJack ritrova la bella Angelica Teach, una misteriosa donna del suo passato, non riuscendo per\u00f2 a capire se questa lo ami veramente o lo stia solo sfruttando per trovare la mitica Fonte della giovinezza; una volta al cospetto del perfido pirata Barbanera, padre della ragazza, Jack trover\u00e0 in entrambi dei pericolosi avversari.\n\"La vendetta di Salazar\" (2017).\nJack viene braccato dalla ciurma fantasma del terrificante capitano Armando Salazar, determinato a uccidere ogni pirata in mare e in particolare Sparrow, con cui ha un vecchio conto in sospeso: l'unica speranza per Jack \u00e8 trovare il leggendario Tridente di Poseidone, un potente artefatto in grado di spezzare tutte le maledizioni dei mari. Jack viene aiutato nell'impresa dal giovane figlio di Will ed Elizabeth, Henry Turner, dall'affascinante astronoma Carina Smyth e dal suo vecchio rivale Barbossa.\nSesto film.\nNel 2011, poco prima dell'uscita di \"Pirati dei Caraibi - Oltre i confini del mare\", la \"Disney\" ha annunciato di avere intenzione di girare quinto e sesto capitolo insieme; tuttavia in seguito fu annunciato che solo un quinto film era in sviluppo. Il 4 marzo 2017, con l'uscita del trailer finale di \"Pirati dei Caraibi - La vendetta di Salazar\", il film viene definito \"l'avventura finale\"; tuttavia il regista Joachim R\u00f8nning ha dichiarato che il film sarebbe stato l'inizio dell'avventura finale, lasciando intendere che un sesto e ultimo capitolo potrebbe essere realizzato. La scena post-credit di \"La vendetta di Salazar\" mostra, infine, Will Turner, Elizabeth Swann e Davy Jones, lasciando intendere che potrebbero essere presenti nel sesto film. A settembre 2017 il produttore Jerry Bruckheimer ha dichiarato che la realizzazione del sesto film dipende dagli incassi home video di \"La vendetta di Salazar\". Ad ottobre 2017 il sesto film \u00e8 stato confermato. In seguito l'attrice Kaya Scodelario ha dichiarato di aver firmato un contratto per un sesto film. Nel 2020 Jerry Bruckheimer ha confermato il sesto film e ha commentato che la prima bozza della sceneggiatura sarebbe stata presto terminata.\nCast.\nJack Sparrow, interpretato da Johnny Depp, \u00e8 il protagonista della saga. Presenti per tutti i cinque capitoli sono anche Hector Barbossa, con il volto di Geoffrey Rush, e Joshamee Gibbs, interpretato da Kevin McNally. Nei primi tre film della saga sono protagonisti anche Orlando Bloom e Keira Knightley (che tornano anche nel quinto capitolo), oltre a Jonathan Pryce e Jack Davenport.\nNel secondo capitolo viene invece presentato Davy Jones, interpretato da Bill Nighy, il leggendario capitano dell'Olandese Volante (che appare anche nel terzo film sempre come antagonista principale), il padre di Will Turner (Stellan Skarsg\u00e5rd), la sacerdotessa vud\u00f9 Tia Dalma (Naomie Harris) e il comandante britannico Lord Cutler Beckett (Tom Hollander).\nNel terzo capitolo viene introdotto il pirata cinese di Singapore, Sao Feng (Chow Yun-fat), ed inoltre Edward Teague, il padre di Jack Sparrow, interpretato dal musicista Keith Richards, cui lo stesso Johnny Depp si era ispirato per l'interpretazione del suo personaggio.\nNel quarto capitolo della saga variano alcuni personaggi, e compaiono il pirata Edward Teach alias Barbanera (Ian McShane), sua figlia Angelica (Pen\u00e9lope Cruz), Philip Swift (Sam Claflin) e Serena (\u00c0strid Berg\u00e8s-Frisbey).\nNel quinto film figurano tra i nuovi personaggi il capitano Armando Salazar (Javier Bardem), Henry Turner (Brenton Thwaites), Carina Smyth (Kaya Scodelario), Shansa (Golshifteh Farahani), Jack Teague (Paul McCartney) e John Scarfield (David Wenham).\nCast tecnico.\nLa regia dei primi tre capitoli \u00e8 stata affidata a Gore Verbinski, che ha ceduto il timone a Rob Marshall per \"Oltre i confini del mare\", sostituito per il quinto capitolo da Joachim R\u00f8nning &amp; Espen Sandberg. Ted Elliott e Terry Rossio si sono occupati delle sceneggiature dei primi 4 film. Il quinto episodio invece ha visto come sceneggiatore Jeff Nathanson. Le musiche del primo film sono state composte da Klaus Badelt, mentre quelle del secondo, terzo e quarto film sono state composte da Hans Zimmer, per il quinto film invece sono affidate a Geoff Zanelli. Il direttore della fotografia dei primi quattro film della saga \u00e8 Dariusz Wolski, sostituito da Paul Cameron nel quinto film. Tutti i film sono prodotti da Jerry Bruckheimer e distribuiti dalla Walt Disney Studios Motion Pictures.\nAccoglienza.\nIncassi.\nTutti i film della serie hanno riscosso un notevole successo al botteghino, portando nelle casse della Walt Disney un profitto lordo di pi\u00f9 di 600 milioni di dollari. Il secondo e il quarto episodio della serie, infatti, sono tra i 50 film con maggiori incassi nella storia del cinema. In particolare due episodi della serie, ovvero \"La maledizione del forziere fantasma\" e \"Oltre i confini del mare\" in fatturato generato dalla vendita dei soli biglietti dei film hanno superato 1 miliardo di dollari a livello mondiale, al quale per completezza bisognerebbe aggiungere tutto l'indotto generato dal merchandising del marchio dei rispettivi episodi.\nAnche in Italia i film della serie hanno riscosso molto successo a livello di incassi: \"La maledizione del forziere fantasma\" \u00e8 il secondo film per fatturato nella stagione 2006/2007. In totale solo in Italia la saga ha fatturato pi\u00f9 di 82 milioni di euro di incassi, con una media per sala tra i cinquemila e gli ottomila euro, nella prima settimana di programmazione.\nAltri media.\nPer l'enorme successo globale della saga di film, la The Walt Disney Company ha deciso di pubblicizzare un merchandising relativo ad essa: figurine, giocattoli, vestiti, accessori, colonna sonora, carte da gioco, manga, riviste e romanzi.\nVideogiochi.\nIl mondo piratesco dei \"Pirati dei Caraibi\" \u00e8 inoltre presente nel videogioco \"Kingdom Hearts II\" (2005), dove il capitano Jack Sparrow, Will Turner, Elizabeth Swann ed Hector Barbossa rivivono una variante simile al primo film. Il mondo dei \"Pirati dei Caraibi\" \u00e8 inoltre presente in \"Disney Infinity\" (2013).\nIl videogioco \u00e8 stato creato dalla sezione Disney Interactive Studios e sviluppato dalla Avalanche Software. Il capitano Jack Sparrow, Hector Barbossa e Davy Jones sono pupazzi giocabili nel videogioco.; Il mondo di \"Pirati dei Caraibi\" sar\u00e0 anche disponibile nel videogioco \"Kingdom Hearts III\" (2019), dove rivivono, invece, una variante simile al terzo film, in cui oltre gli stessi personaggi come il capitano Jack Sparrow, Will Turner, Elizabeth Swann e il loro ex nemico Hector Barbossa, compaiono anche i nuovi arrivati come Joshamee Gibbs, Tia Dalma, Davy Jones e Lord Cutler Beckett.\nManga.\nIl manga racconta le avventure presenti nei primi tre film della saga: \"La maledizione della prima luna\", \"La maledizione del forziere fantasma\" e \"Ai confini del mondo\". L'adattamento \u00e8 stato creato da Mikio Tachibana e pubblicato dalla K\u014ddansha in Giappone. L'edizione italiana \u00e8 stata pubblicata in quattro volumi dal 10 gennaio al 10 aprile 2009 nella collana \"Disney Manga\".\nIl manga , pubblicato solo in Giappone dalla , disegnato dal mangaka sotto lo pseudonimo di e storie di , in 2 tank\u014dbon."}
{"id": "2608274", "revid": "27306273", "url": "https://it.wikipedia.org/wiki?curid=2608274", "title": "Letteratura alessandrina", "text": ""}
{"id": "2608275", "revid": "161374", "url": "https://it.wikipedia.org/wiki?curid=2608275", "title": "Poema didattico", "text": ""}
{"id": "2608276", "revid": "933835", "url": "https://it.wikipedia.org/wiki?curid=2608276", "title": "Federico Salomone", "text": "Biografia.\nNato a Chieti nel 1825, studi\u00f2 a Napoli nel Real Collegio Militare della Nunziatella. Agli inizi di ottobre del 1848 part\u00ec volontario per la prima guerra d'indipendenza. Dopo la guerra si dimise dalle Guardie del Corpo Reale di Napoli e and\u00f2 in esilio, dapprima nello Stato Pontificio, poi a Genova e infine in Svizzera.\nIl 16 maggio 1859 si arruol\u00f2 nella Divisione Mezzacapo dell'Esercito Piemontese, organizzata in Toscana da Luigi Mezzacapo con volontari delle regioni del centro Italia. Ebbe l'incarico di organizzare l'artiglieria del 2\u00ba corpo dell'Italia centrale.\nNel 1860 si arruol\u00f2 nelle Camicie rosse di Giuseppe Garibaldi e prese parte alla Spedizione dei Mille. Fu al comando del battaglione dei carabinieri genovesi, combattendo nelle zone di Milazzo e di Messina. In seguito, su proposta di Enrico Cosenz e di Giuseppe Sirtori, fu nominato da Garibaldi commissario straordinario di Avellino, maggiore di Stato maggiore e infine maggiore in I grado dei Reali Carabinieri. \nCombatt\u00e9 al fianco di Garibaldi anche nell'Aspromonte (1862), nel Tirolo (1866) al comando del 2\u00ba reggimento dei Cacciatori delle Alpi, e a Mentana (1867) guidando la colonna, da lui organizzata, di volontari abruzzesi e assumendo il comando del 1\u00ba battaglione.\nSi candid\u00f2 alla Camera dei deputati del Regno d'Italia alle elezioni politiche del 1865, venendo eletto deputato per la IX legislatura (1865-1867) nei collegi di Napoli e di San Demetrio ne' Vestini, optando per il secondo. Fu eletto anche per la X legislatura (1867-1870) nello stesso collegio e per la XIII legislatura (1876-1880) in quello di Cittaducale.\nNel 1882 fu a capo, insieme a Carlo Gambuzzi, della scorta d'onore di Garibaldi durante il viaggio nelle regioni del Sud e in Sicilia. Mor\u00ec a Napoli nel 1884."}
{"id": "2608277", "revid": "27306308", "url": "https://it.wikipedia.org/wiki?curid=2608277", "title": "Poesia didattica", "text": ""}
{"id": "2608281", "revid": "228587", "url": "https://it.wikipedia.org/wiki?curid=2608281", "title": "Dj Antoine", "text": ""}
{"id": "2608283", "revid": "287204", "url": "https://it.wikipedia.org/wiki?curid=2608283", "title": "Motta Vigana", "text": "Motta Vigana \u00e8 una frazione del comune lombardo di Massalengo.\nStoria.\nLa localit\u00e0 era anticamente nota come \"C\u00e0 di Giacomo e Antonio Motta\". Comprendeva le frazioni di Lanfroia e Priora.\nIn et\u00e0 napoleonica (1809) Motta Vigana divenne frazione di Massalengo.\nRecuper\u00f2 l'autonomia con la costituzione del Regno Lombardo-Veneto (1815), e fu inserita nel distretto di Borghetto della provincia di Lodi e Crema.\nAll'Unit\u00e0 d'Italia (1861) il comune contava 660 abitanti. Nel 1879 Motta Vigana fu aggregata a Massalengo.\nLa frazione ha conosciuto un certo sviluppo demografico ed industriale, favorito dalla posizione lungo la strada Lodi-San Colombano."}
{"id": "2608287", "revid": "287204", "url": "https://it.wikipedia.org/wiki?curid=2608287", "title": "Antequera (Paraguay)", "text": "Antequera \u00e8 un centro abitato del dipartimento di San Pedro, in Paraguay. La localit\u00e0 forma uno dei 19 distretti del dipartimento.\nPopolazione.\nAl censimento del 2002 Antequera contava una popolazione urbana di 2.592 abitanti (3.426 nell'intero distretto).\nCaratteristiche.\nSituata sulle rive del fiume Paraguay Antequera \u00e8 un importante porto fluviale. La localit\u00e0 fu fondata nel 1892 e prende il nome da Jos\u00e9 de Antequera y Castro, personaggio storico spagnolo nato a Panama che ricopr\u00ec nel Paraguay coloniale il ruolo di giudice e poi di governatore, prima di essere arrestato nel 1725 e condannato a morte nel 1731 dal vicer\u00e9 del Per\u00f9."}
{"id": "2608288", "revid": "228587", "url": "https://it.wikipedia.org/wiki?curid=2608288", "title": "Phil Keoghan", "text": " \u00c8 conosciuto soprattutto per la conduzione del reality show statunitense \"The Amazing Race\" fin dalla sua creazione nel 2001.\n\u00c8 anche il creatore e il presentatore del programma \"No Opportunity Wasted\", prodotto negli Stati Uniti, nella sua madre patria, la Nuova Zelanda, e in Canada per la CBC. Ha vinto sette premi Emmy nella sua carriera.\nBiografia.\nNato nella cittadina di Lincoln, 22\u00a0km a sud di Christchurch, Keoghan ha passato gran parte dell'infanzia ad Antigua e in Canada. Ha frequentato il St Andrew's College di Christchurch e ha lavorato in pi\u00f9 di 70 paesi diversi come presentatore, produttore, autore e cameraman. Attualmente vive a Los Angeles.\nDurante un apprendistato come cameraman, all'et\u00e0 di 19 anni partecipa con successo a un'audizione per il programma neozelandese per bambini \"Spot On\". Dopo una serie di lavori come presentatore sulla tv neozelandese, \u00e8 pronto per cominciare la sua carriera all'estero. Prima di condurre \"The Amazing Race\", \u00e8 fra i candidati alla conduzione di \"Survivor\" ma viene scartato, in parte per colpa della sua nazionalit\u00e0. Per la sua conduzione di \"The Amazing Race\", Keoghan \u00e8 stato nominato nel 2009 per l'Emmy come \"Miglior conduttore di un reality show\", in seguito vinto da Jeff Probst, presentatore di \"Survivor\". In un'intervista del 2002, ha ammesso che il suo stipendio per un singolo episodio di \"The Amazing Race\" \u00e8 pi\u00f9 di quanto venisse pagato a \"Spot On\" per un anno intero.\nSecondo quanto scritto nel suo libro, \"No Opportunity Wasted\", Keoghan avrebbe deciso di vivere la sua vita al massimo in seguito ad un'esperienza quasi mortale all'et\u00e0 di 19 anni. Da allora, ha infranto un record mondiale di bungee jumping, ha nuotato nelle grotte sottomarine pi\u00f9 lunghe al mondo, ha consumato un pasto sulla cima di un vulcano in eruzione e ha rinnovato i voti del suo matrimonio sott'acqua. Ospite all\"'Oprah Winfrey Show\", ha condiviso con Oprah la sua lista di cose da fare prima di morire. Il punto focale di molti dei suoi programmi \u00e8 aiutare gli altri a vivere le proprie vite al pieno delle loro possibilit\u00e0.\nDal 28 marzo al 9 maggio 2009, Keoghan ha partecipato a \"Ride Across America\", in collaborazione con molte organizzazioni e aziende fra cui la GNC allo scopo di raccogliere fondi per la ricerca sulla sclerosi multipla. Keoghan e altri hanno percorso pi\u00f9 di 5500 km in bici da Los Angeles a New York, alla media di circa 160 km al giorno e fermandosi in 39 citt\u00e0 lungo il percorso, in cui Keoghan ha partecipato ad eventi e alle selezioni del cast della quindicesima stagione di \"The Amazing Race\". I fondi raccolti grazie all'evento sono stati pari a mezzo milione di dollari, con pi\u00f9 di 400.000 dollari provenienti da donazioni raccolte nelle postazioni lungo il percorso.\nConsiderando tutti i programmi da lui condotti, Keoghan \u00e8 stato il conduttore di oltre 1000 puntate."}
{"id": "2608290", "revid": "174925", "url": "https://it.wikipedia.org/wiki?curid=2608290", "title": "Abdul Rahman Al Ghafiqi", "text": ""}
{"id": "2608303", "revid": "174925", "url": "https://it.wikipedia.org/wiki?curid=2608303", "title": "Drago (costellazione)", "text": ""}
{"id": "2608304", "revid": "2519", "url": "https://it.wikipedia.org/wiki?curid=2608304", "title": "Distretto di Antequera", "text": ""}
{"id": "2608305", "revid": "2130303", "url": "https://it.wikipedia.org/wiki?curid=2608305", "title": "Chiesa di Nostra Signora di Loreto (Costigliole d'Asti)", "text": "La chiesa di Nostra Donna di Loreto di Costigliole d'Asti \u00e8 un edificio costruito nel XIX secolo, sul sedime di due chiese precedenti, la prima romanica e la seconda rinascimentale-barocca.\n\u00c8 situata nella zona pi\u00f9 alta del paese definita tradizionalmente \"la rocca\" di fronte al castello ed \u00e8 la chiesa parrocchiale della comunit\u00e0 costigliolese.\nStoria.\nLa prima chiesa venne costruita nel periodo medievale ed era in stile romanico; le dimensioni erano molto ridotte e l'interno presentava pochi arredi. Tra il 1580 ed il 1595, il parroco Marco Antonio Asinari decise di ampliare l'edificio in stile barocco-rinascimentale e nei secoli seguenti le famiglie Verasis ed Asinari cofeudatarie di Costigliole arricchirono l'edificio con arredi ed opere d'arte.\nAll'abbellimento della chiesa contribuirono anche le sei compagnie parrocchiali.\nAlla fine del XVIII secolo, l'edificio era notevolmente decaduto necessitando di opere per il consolidamento e nella notte dell'11 novembre 1811, a causa di molte infiltrazioni d'acqua, gran parte della chiesa croll\u00f2.\nIl parroco Lorenzo Pola in accordo con il consiglio comunale, affid\u00f2 la ricostruzione all'architetto Carlo Ceroni che termin\u00f2 i lavori nel 1816.\nDescrizione.\nLa chiesa \u00e8 di notevoli proporzioni (40 metri di lunghezza, 25 di larghezza e 16 di altezza nella navata centrale) e presenta una facciata a due corpi sovrapposti, termina con un timpano e presenta un rosone centrale.\nInterno.\n La navata centrale presenta in controfacciata una balconata su cui \u00e8 situato un organo opera di Carlo Bossi costituito da circa duemila canne. La cantoria in legno intagliato \u00e8 opera di Francesco Novaro \"Brassi\u00e8\", noto artista che svolse anche attivit\u00e0 presso la corte sabauda.\nLa volta della navata presenta affreschi di Lorenzo Peretti che raffigurano alcune scene dell'Antico e Nuovo Testamento (Mos\u00e8 con le tavole della legge, l'ascensione di Cristo, l'incoronazione della Madonna, l'adorazione del Santissimo Sacramento) oltre a scene della vita dei Santi (la gloria di sant'Ignazio di Loiola, Santa Polissena, San Siro)\nDietro l'altare maggiore \u00e8 presenta una tela raffigurante la titolare della chiesa, la vergine di Loreto, dipinta da Prospero Clori nel 1720 e commissionata dai conti Verasis come indicano gli stemma della famiglia presente sulla tela e sulla cornice marmorea realizzata su progetto di Filippo Juvarra.\nNella parte bassa, sempre dietro l'altare \u00e8 presente il coro ligneo stile impero realizzato nel 1824 dall'astigiano Giuseppe Conti.\nL'altare maggiore in marmo, con paliotto in legno intagliato e dorato, \u00e8 stato disegnato anch'esso da Juvarra e commissionato dal ramo Asinari di San Marzano nel 1718.\nLe navate laterali presenta opere del pittore astigiano Michelangelo Pittatore e di Lorenzo Peretti.\nLa chiesa custodisce anche i sepolcreti di due esponenti della famiglia Verasis e quello del marchese Filippo Antonio Asinari di San Marzano, diplomatico dei Savoia.\nLa sacrestia, realizzata tra il 1784 ed il 1785 presenta l'opera L'Annunciazione di Guglielmo Caccia detto il \"Moncalvo\" e l'Assunta e i Santi Giovanni Evangelista e Secondo di Asti, opera del trinese Giovanni Crosio."}
{"id": "2608316", "revid": "308238", "url": "https://it.wikipedia.org/wiki?curid=2608316", "title": "Latitudinarismo", "text": "Il latitudinarismo (dall\u2019inglese \"latitudinarian\", derivato del latino \"latitudo -d\u012dnis\" \u00ablarghezza\u00bb) sviluppatosi in Inghilterra dopo la restaurazione del 1660, \u00e8 una corrente teologica anglicana, che John Locke nella parte finale della sua opera \"An Essay concerning Toleration\" (1667) presentava come un'interpretazione della religione in cui gli articoli di fede sono \u00abpochi e larghi\u00bb e i riti \u00abpochi e semplici\u00bb stabilendo cos\u00ec un accordo tra una severa impostazione morale e la \u00ablarghezza\u00bb nella definizione dei termini della \"comunione ecclesiale\". Mettendo da parte le diversit\u00e0 contingenti e badando solo ai principi fondamentali, professando in questo modo una tolleranza, ritenuta legittima, nei confronti delle diverse dottrine teologiche, si poteva cos\u00ec arrivare al superamento dei conflitti religiosi e delle divisioni delle Chiese cristiane\nNell'Anglicanesimo del XVII e del XVIII secolo si distinguevano, contrastandosi, diverse ideologie religiose: puritani, arminiani, unitariani, e per questo il latitudinarismo sent\u00ec l'esigenza di identificare i punti essenziali di quelle correnti per arrivare a una sintonia sui principi fondamentali ed esercitare un'ampia tolleranza su quelli in disaccordo. In effetti i latitudinari subivano l'influenza degli arminiani e, anticipando le posizioni dei deisti del XVIII secolo, avevano come obiettivo principale quello di realizzare una pacificazione religiosa.\nEsponenti come John Hales e William Chillingworth tesero ad arginare l'intransigenza dei teologi puritani, i quali davano \u00ab\"la sensazione di avere istruzioni speciali da Dio, [atteggiamento che] rende gli individui meno suscettibili alla moderazione, a scendere a compromessi o a ragionare.\"\u00bb Allo stesso tempo i latitudinari svolsero un'opera di mediazione nei confronti dei cosiddetti \"teologi carolini\", Lancelot Andrewes, William Laud, Richard Hooker, Jeremy Taylor.\nIl latitudinarismo assunse spesso i contorni di un razionalismo a carattere etico e antidogmatico con i cosiddetti \"neoplatonici di Cambridge\" (Ralph Cudworth, Henry More, Benjamin Whichcote), insieme ad Arthur Bury e alcuni vescovi anglicani (John Tillotson, Thomas Tenison e E.Stillingfleet). \nRappresentando dunque l'esigenza della societ\u00e0 inglese di arrivare alla pace religiosa e politica dopo la Rivoluzione del 1688-1689, il latitudinarismo ebbe infine successo costituendosi all'interno della Chiesa anglicana, in contrapposizione alla \"High Church\" (Chiesa alta), come \"Broad Church\", quella \"Chiesa larga\" che oper\u00f2 un'influenza rilevante sulla cultura del Settecento inglese.\nDa parte cattolica, nel 1864 il Latitudinarismo fu elencato al paragrafo III del Sillabo degli errori emanato da papa Pio IX."}
{"id": "2608317", "revid": "63727", "url": "https://it.wikipedia.org/wiki?curid=2608317", "title": "Lion Peugeot", "text": ""}
{"id": "2608326", "revid": "3115", "url": "https://it.wikipedia.org/wiki?curid=2608326", "title": "Caprauna", "text": "Caprauna (\"Cravaun-a\" in piemontese e \"Crava\u00fcna\" in ligure) \u00e8 un comune italiano di abitanti della provincia di Cuneo in Piemonte.\nGeografia fisica.\n\u00c8 situato nella parte terminale della Val Pennavaira nel versante marittimo/ligure delle Alpi.\nCon il vicino comune di Alto, a differenza di tutti gli altri comuni della valle, fa parte della Regione Piemonte e pertanto sono gli unici due comuni del Piemonte non facenti parte della Val Padana.\nStoria.\nNell'XI secolo il territorio di Caprauna faceva parte dei possedimenti di Bonifacio del Vasto quindi, dopo lo smembramento di questi, pervenne ai Marchesi di Clavesana (gi\u00e0 signori di Albenga) che il 25 luglio 1320 lo infeudarono, insieme ad Alto. Nel 1736, per effetto dei patti preliminari al Trattato di Vienna, il feudo pass\u00f2 con numerosi altri feudi piemontesi al Regno di Sardegna.\nCultura.\nEventi.\nAnnualmente la Pro Loco e il Comune organizzano le seguenti feste:\nCucina.\nDal 2003 Caprauna ha ottenuto il presidio Slow Food per la \"rapa bianca\" di pasta gialla, ortaggio da sempre coltivato dai capraunesi, ma solo recentemente riscoperto per il suo gusto e valorizzato per le sue propriet\u00e0 organolettiche uniche. Si tratta di un prodotto stagionale ed \u00e8 reperibile in numerosi negozi e mercati delle province vicine al luogo di produzione.\nAnche il Ministero delle politiche agricole alimentari e forestali ha riconosciuto la rapa bianca come un \"prodotto tradizionale\".\nLa prima domenica di ottobre si svolge la \"Festa della Rapa di Caprauna\", manifestazione che richiama centinaia di visitatori, durante la quale \u00e8 possibile gustare diverse preparazioni gastronomiche a base di rape a pasta gialla.\nL'amministrazione comunale \u00e8 oggi impegnata in un'azione di recupero territoriale e ambientale, per permettere il recupero delle coltivazioni delle rape sui terrazzamenti gi\u00e0 esistenti, il ripristino di quelli danneggiati e a promuovere una serie di iniziative volte a incentivare coloro che intendono ricominciare questo tipo di coltivazione.\nSport.\nIl territorio del Comune ospita anche alcune attivit\u00e0 sportive, quali il free climbing.\nInfrastrutture e trasporti.\nStrade.\nCaprauna \u00e8 facilmente raggiungibile in automobile dalla Riviera Ligure (25 minuti circa dal casello autostradale di Albenga, direzione Garessio- bivio per Ormea) e dal basso Piemonte (45 minuti circa dal casello autostradale di Ceva, direzione Garessio/Ormea, dopo Ormea - bivio per Caprauna).\nAmministrazione.\nAltre informazioni amministrative.\nCaprauna fa parte della comunit\u00e0 montana Alto Tanaro Cebano Monregalese."}
{"id": "2608327", "revid": "2064477", "url": "https://it.wikipedia.org/wiki?curid=2608327", "title": "Benedetto Gennari junior", "text": "Biografia.\nPittore italiano nipote e allievo del Guercino che insieme al fratello Cesare (1637-1688) dopo la morte del maestro diresse una delle pi\u00f9 insigni botteghe di pittura della scuola emiliana. Nonostante la vicenda del pittore debba essere ricostruita sia per quanto riguarda le vicende biografiche sia per quanto concerne una riscostruzione adeguata del suo percorso stilistico numerose sono le sue opere presso le principali pinacoteche e fondazioni italiane e straniere.\nEbbe come allievo Giuseppe Gambarini."}
{"id": "2608330", "revid": "339392", "url": "https://it.wikipedia.org/wiki?curid=2608330", "title": "Aeroporto di Minneapolis-Saint Paul", "text": ""}
{"id": "2608332", "revid": "339392", "url": "https://it.wikipedia.org/wiki?curid=2608332", "title": "Aeroporto di Detroit-Metropolitan", "text": ""}
{"id": "2608333", "revid": "297059", "url": "https://it.wikipedia.org/wiki?curid=2608333", "title": "Aeroporto di Toronto Pearson", "text": ""}
{"id": "2608337", "revid": "599013", "url": "https://it.wikipedia.org/wiki?curid=2608337", "title": "Patrice Donnelly", "text": "Biografia.\nPatrice Donnelly ha partecipato alle Olimpiadi del 1976 nei 100 metri ostacoli, non andando oltre le batterie. Dopo la carriera sportiva si \u00e8 dedicata al cinema, dove ha ottenuto un grande successo nel film \"Due donne in gara\" (Personal Best). Ha studiato al Grossmont College."}
{"id": "2608348", "revid": "1915706", "url": "https://it.wikipedia.org/wiki?curid=2608348", "title": "Flurazepam", "text": "Il flurazepam \u00e8 una benzodiazepina ad azione ipnotica in commercio con il nome di Valdorm o Dalmadorm o Felison o Flunox.\nSi tratta di una delle pochissime benzodiazepine dopo il Flunitrazepam ad essere un ipnotico, possiede attivit\u00e0 miorilassanti, anticonvulsivanti, ansiolitiche e sedative.\nL'utilizzo principale del flurazepam come da posologia \u00e8: difficolt\u00e0 nell'apprendimento del sonno su base ansiosa grazie alla sua azione ipnotica, per il mantenimento del sonno dovuto a continui risvegli notturni e a risvegli precoci.\nIn seguito a metabolizzazione, produce un metabolita che possiede un'emivita di circa 200 ore.\nEffetti collaterali.\nGli effetti avversi pi\u00f9 comuni sono vertigini acutissime, sonnolenza, stordimento, e atassia.\nFlurazepam ha un potenziale di abuso e non dovrebbe mai essere utilizzato con alcool o qualsiasi altra sostanza che pu\u00f2 causare sonnolenza. Possono risultare anche effetti letali specie in combinazione con oppiacei o altre benzodiazepine o barbiturici.\nIl farmaco deve essere assunto poco prima di coricarsi. La sonnolenza il giorno dopo \u00e8 comune e pu\u00f2 aumentare durante la fase iniziale del trattamento, la sonnolenza diurna scompare dopo qualche settimana dall'inizio del trattamento quando i livelli plasmatici sono raggiunti.\nIn alcuni casi si sono riscontrate grave insufficienza respiratoria o epatica.\nL'uso di flurazepam pu\u00f2 portare a dipendenza fisica e psichica, che aumentano in soggetti con storia di abuso di droghe e alcol.\nLa durata del trattamento dovrebbe essere la pi\u00f9 breve possibile e non dovrebbe comunque mai superare le 4 settimane. La dose normale per un adulto \u00e8 30\u00a0mg (limiti 15/60\u00a0mg) al momento di coricarsi, per le persone anziane si consiglia di non superare il dosaggio di 15\u00a0mg. Effetti indesiderati, variano da persona a seconda dell'et\u00e0, stato di salute e sono: sonnolenza durante il giorno, riduzione della vigilanza, disturbi gastrointestinali, variazione della libido con cali di sensibilit\u00e0, insensibilit\u00e0 alle sollecitazioni, eruzioni cutanee, ipotensione, secchezza della bocca, prurito. Amnesia anterograda e l'acutizzarsi di una depressione preesistente sono effetti che durante l'uso di benzodiazepine possono manifestarsi, anche a dosaggi terapeutici."}
{"id": "2608351", "revid": "767487", "url": "https://it.wikipedia.org/wiki?curid=2608351", "title": "Taco Grande", "text": "Taco Grande \u00e8 un singolo di \"Weird Al\" Yankovic estratto dall'album Off the Deep End ed \u00e8 la parodia di \"Rico Suave\" di Gerardo.\nSignificato.\nLa canzone parla di un uomo con la passione per il cibo messicano.\nIl video.\nNon \u00e8 mai stato fatto nessun video per questa canzone."}
{"id": "2608352", "revid": "232134", "url": "https://it.wikipedia.org/wiki?curid=2608352", "title": "Discografia di Spagna", "text": ""}
{"id": "2608359", "revid": "181699", "url": "https://it.wikipedia.org/wiki?curid=2608359", "title": "Fiume Potenza", "text": ""}
{"id": "2608374", "revid": "287204", "url": "https://it.wikipedia.org/wiki?curid=2608374", "title": "Conduttore di flottiglia", "text": "Nella terminologia delle marine militari, un conduttore di flottiglia \u00e8 l'unit\u00e0 navale designata al comando e al coordinamento tattico di una flottiglia composta da una o pi\u00f9 squadriglie di cacciatorpediniere o di unit\u00e0 pi\u00f9 piccole; sul conduttore di flottiglia \u00e8 quindi imbarcato il comandante della flottiglia con il suo stato maggiore.\nBench\u00e9 il ruolo di \"conduttore di flottiglia\" sia stato spesso assunto da incrociatori leggeri o esploratori, esistono anche unit\u00e0 espressamente dedicate a ci\u00f2 e che rappresentano fondamentalmente una versione ingrandita e potenziata degli stessi cacciatorpediniere che dirigono, e che quindi assumono la designazione di cacciatorpediniere conduttore.\nStoria.\nI cacciatorpediniere erano nati per contrastare le torpediniere, piccole unit\u00e0 siluranti che per svolgere una funzione tattica contro le navi di linea venivano impiegate in formazioni composte da numerose unit\u00e0, ma per poterle contrastare pi\u00f9 efficacemente dovevano essere organizzati con gli stessi criteri e per questo motivo vennero organizzati in formazioni dette flottiglie, composte a sua volta da formazioni pi\u00f9 piccole denominate squadriglie, che avevano bisogno di un'unit\u00e0 pi\u00f9 grande per il coordinamento tattico durante l'azione. Inizialmente, tra la fine del XIX secolo e all'inizio del XX secolo, in una flottiglia di cacciatorpediniere, il ruolo di \"Conduttore di Flottiglia\" veniva svolto da un incrociatore leggero o un esploratore. Successivamente vennero utilizzati cacciatorpediniere di maggiore dislocamento e con un armamento superiore, ed attrezzati in modo particolare per svolgere funzioni di comando e coordinamento; i \"caccia conduttori\", che disponevano di locali e attrezzature per ospitare il Comando di Flottiglia, gli ufficiali di macchina, gli ufficiali delle armi e il personale amministrativo, e poi anche ad avere come conduttori navi della stessa classe di quella dei componenti la formazione stessa, con l'unica differenza degli allestimenti interni. Al comando della flottiglia era generalmente preposto un capitano di vascello.\nTra le due guerre mondiali nella Marina Sovietica tale compito venne svolto dalle unit\u00e0 della classe Leningrad e poi dal Ta\u0161kent, costruito in Italia dalla societ\u00e0 Odero-Terni-Orlando nel cantiere navale OTO di Livorno, che avrebbe dovuto essere capoclasse di una serie, ma che a causa dello scoppio della seconda guerra mondiale rimase l'unica unit\u00e0 della classe; il suo progetto venne utilizzato dalla Regia Marina per lo sviluppo della progettazione degli incrociatori leggeri classe Capitani Romani, unit\u00e0 di limitato dislocamento, dotate di buon armamento e capaci di raggiungere altissime velocit\u00e0. L'\"Attilio Regolo\", una delle poche unit\u00e0 di questa classe ad essere entrate in servizio durante il conflitto, svolse il ruolo di \"conduttore di flottiglia\" in occasione degli eventi che seguirono l'armistizio durante il trasferimento della squadra navale da La Spezia, che vide durante la traversata il tragico episodio dell'affondamento della nave da battaglia .\nTra le unit\u00e0 di questa classe, lo stesso \"Regolo\" e lo \"Scipione Africano\", ceduti alla Francia in seguito al trattato di pace in conto riparazione danni di guerra, vennero utilizzati come cacciatorpediniere; in particolare il Regolo, ribattezzato \"Ch\u00e2teaurenault\" (D 606), ricopr\u00ec in ruolo di conduttore di Flottiglia nella I Flottiglia di \"Escorteur d'escadre\" della squadra del Mar Mediterraneo di base a Tolone, mentre lo \"Scipione\", ribattezzato \"Guichen\" (D 607) ricopr\u00ec il ruolo di portabandiera della \"Escadre legere\" dell'Atlantico di base a Brest. La restante unit\u00e0 entrata in servizio, il \"Pompeo Magno\", insieme al \"Giulio Germanico\", semiaffondato prima del completamento in seguito alle vicende armistiziali e recuperato nel cantiere navale di Castellammare di Stabia, vennero ricostruiti come caccia conduttori, e a met\u00e0 degli anni cinquanta entrarono in servizio nella Marina Militare italiana, ribattezzati rispettivamente \"San Giorgio\" (D 562) e \"San Marco\" (D 563).\nNegli Stati Uniti d'America i cacciatorpediniere conduttore erano contrassegnati dalla sigla DL (Destroyer Leader), che era l'hull classification symbol della United States Navy. Tale classificazione \u00e8 stata usata dagli anni cinquanta fino al 1975. Queste navi venivano comunemente chiamate fregate, nonostante fossero pi\u00f9 grandi delle fregate di altre marine militari; queste navi erano concepite pi\u00f9 grandi e con capacit\u00e0 di combattimento superiori a quelle di un cacciatorpediniere, concepiti per guidare una formazione di cacciatorpediniere. Nel 1975 in seguito alla USN ship reclassification queste navi vennero riclassificate cacciatorpediniere lanciamissili (DDG) o incrociatore lanciamissili (CG), e furono circa quaranta le navi che vennero riclassificate."}
{"id": "2608378", "revid": "104458", "url": "https://it.wikipedia.org/wiki?curid=2608378", "title": "Mammoth Lakes", "text": "Mammoth Lakes \u00e8 una citt\u00e0 nella Contea di Mono in California ed \u00e8 la sola Comunit\u00e0 incorporata della contea. Si trova a 9 miglia (14 km) nord ovest di Monte Morrison ad un'altitudine di 7880 piedi, pari a 2400 m.\nStoria.\nLa storia della citt\u00e0 inizi\u00f2 nel 1877, quando i primi cercatori di oro si stanziarono in quest'area. La storia di Mammoth City come centro minerario non dur\u00f2 molto, la compagnia chiuse gi\u00e0 nel 1880 e nel 1888 la popolazione pass\u00f2 dalle 1500 unit\u00e0 a meno di 10 persone.\nSolo ad inizio '900 ci fu una inversione di tendenza. Il centro, che nel frattempo si era spostato presso il Mammoth Creek, si afferm\u00f2 come meta turistica e per il taglio di legname. L'ufficio postale apr\u00ec nel 1923.\nIl vero sviluppo edilizio si ebbe a partire dagli anni '80 e ha portato all'affermazione di Mammoth Lakes come centro sciistico.\nNel 2000 gli abitanti erano 7093, 8234 nel 2010."}
{"id": "2608381", "revid": "107098", "url": "https://it.wikipedia.org/wiki?curid=2608381", "title": "FC Granada", "text": ""}
{"id": "2608382", "revid": "599013", "url": "https://it.wikipedia.org/wiki?curid=2608382", "title": "Graham Kavanagh", "text": ""}
{"id": "2608385", "revid": "122760375", "url": "https://it.wikipedia.org/wiki?curid=2608385", "title": "Platypezoidea", "text": "Platypezoidea \u00e8 una superfamiglia di insetti dell'ordine dei Ditteri (Brachycera: Muscomorpha), comprendente le forme pi\u00f9 primitive dei Cyclorrhapha, tradizionalmente incluse, insieme ai Syrphoidea nella sezione degli Aschiza.\nDescrizione.\nI Platypezoidea sono insetti di dimensioni piccole o piccolissime. Come tutti gli Aschiza, differiscono dagli Schizophora, i Ciclorrafi superiori, per i seguenti caratteri fondamentali:\nDai Syrphoidea si differenziano per i seguenti caratteri:\nIl capo \u00e8 generalmente dicoptico in entrambi i sessi, ad eccezione dei Platypezidae e degli Opetiidae, che hanno maschi con capo oloptico. Le antenne sono di tipo aristato, con stilo triarticolato, ad eccezione degli Opetiidae che hanno stilo biarticolato; ancora primitiva \u00e8 la conformazione delle antenne, a causa dell'inserzione dello stilo in posizione apicale sul primo flagellomero. L'apparato boccale \u00e8 in genere breve, di tipo succhiante-lambente, con labbro inferiore provvisto di labelli carnosi.\nIl torace \u00e8 generalmente convesso, provvisto di chetotassi ben definita in alcuni gruppi, zampe di moderata lunghezza, di tipo cursorio, ali ben sviluppate nei maschi, spesso vestigiali o ridotte nelle femmine dei Phoridae; decisamente singolare \u00e8 la simmetria longitudinale e la conformazione acuta dell'apice nelle ali dei Lonchopteridae. La nervatura presenta spesso conformazioni specifiche, come nei Lonchopteridae, dove si riscontra la netta prevalenza delle vene longitudinali e la loro convergenza verso l'apice nei Lonchopteridae, e soprattutto nei Phoridae, in cui si ha una marcata semplificazione della struttura della venatura mediana e posteriore, accompagnata dallo spostamento delle vene anteriori verso la base del margine costale. La cellula discale \u00e8 in genere assente o ridotta.\nL'addome \u00e8 conico-cilindrico, gradatamente pi\u00f9 stretto nella parte terminale, formato in genere da sei uriti apparenti. Uriti terminali telescopici nella femmina e coinvolti nella circumflessione a 360\u00b0 dell'ipopigio nel maschio. Quest'ultimo carattere, fondamentale in tutti i Ciclorrafi, si sviluppa per la torsione assiale dell'ottavo urite e la retroflessione dell'ipopigio sotto l'addome ed ha riflessi sull'etologia dell'accoppiamento: infatti, nei Brachiceri inferiori la femmina e il maschio si dispongono assumendo posizioni reciproche contrapposte e mettendo a contatto gli uriti genitali; nella generalit\u00e0 dei Ciclorrafi, invece, il maschio si dispone sopra la femmina. Fanno eccezione i Platipezidi, che assumono, nell'accoppiamento, posizioni analoghe a quelle dei Brachiceri inferiori.\nLe larve, nelle forme conosciute, sono apode e microcefale, per la forte riduzione della capsula cefalica, infossata nel protorace. Hanno una forma allungata e un profilo ovoidale-oblungo, in genere con tegumento cosparso di brevi processi spiniformi.\nIl pupario riassume la conformazione dell'ultimo stadio larvale ed ha un profilo ovoidale, pi\u00f9 o meno appiattito in senso dorso-ventrale.\nBiologia e habitat.\nLa biologia \u00e8 poco conosciuta nella generalit\u00e0 della superfamiglia e comprende vari comportamenti trofici allo stadio larvale. Completamente sconosciuta \u00e8 la biologia delle larve negli Opetiidae, di cui non si conosce neppure la morfologia. Nei Platipezidi il regime dietetico delle larve raggiunge un elevato grado di specializzazione nella micetofagia, mentre nelle altre famiglie si sono sviluppati adattamenti evolutivi dall'originaria saprofagia, pi\u00f9 o meno obbligata, a forme di zoosaprofagia, di predazione vera e propria, di micetofagia e di parassitoidismo. Secondo Disney, la maggior parte dei Foridi comprende forme larvali parassitoidi.\nDi particolare interesse sono il parassitoidismo dei foridi e la micetofagia, frequente fra i Platipezidi, i Lonchopteridae e i Foridi. Il parassitoidismo, piuttosto diffuso fra i Foridi, colpisce un'ampia gamma di invertebrati, ma \u00e8 di particolare interesse la frequenza di forme associate ai Formicidae, alcune sfruttate anche nella lotta biologica. La micetofagia \u00e8 di particolare interesse sotto l'aspetto economico, in quanto i foridi micetofagi sono spesso responsabili di gravi danni alle coltivazioni dei funghi. Nel complesso, i Platipezoidi si presentano come il raggruppamento comprendente i micetofagi di maggiore importanza dopo gli Sciaroidea.\nDi particolare interesse per l'entomologia forense, infine, \u00e8 l'adattamento di alcuni foridi alla necrofagia, con alcune specie che si sviluppano sui cadaveri dei vertebrati, compreso l'uomo. Il singolare comportamento di questi foridi, noti in inglese con il nome comune di \"coffin flies\" (\"mosche delle bare\"), ha interessanti implicazioni nella medicina legale.\nL'adattamento alla fitofagia, per quanto riscontrato nella letteratura, \u00e8 un aspetto di marginale importanza per la limitata ricorrenza e la scarsa rilevanza dei danni economici, mentre maggiore \u00e8 l'importanza di alcuni foridi dal punto di vista igienico-sanitario, perch\u00e9 a causa della loro etologia sono possibili vettori di agenti patogeni.\nIl regime dietetico degli adulti, quando \u00e8 conosciuto, \u00e8 fondamentalmente glicifago, ma nei Foridi si riscontrano spesso forme onnivore e saprofaghe anche allo stadio adulto o prettamente zoofaghe.\nFilogenesi.\nLa filogenesi dei Cyclorrhapha inferiori, tradizionalmente raggruppati nella sezione degli Aschiza, non \u00e8 ancora del tutto accertata, di conseguenza, coesistono interpretazioni differenti sulla ripartizione tassonomica di questo gruppo di ditteri. Attualmente c'\u00e8 ampio consenso nel ritenere gli Aschiza parafiletici in relazione agli Schizophora.\nHennig (1973) ripartiva i Ciclorrafi in tre sezioni: Anatriata, Aschiza e Schizophora. In questi ultimi vi erano compresi i Ciclorrafi superiori, nelle prime due sezioni i Ciclorrafi inferiori (Aschiza \"sensu lato\"). La sezione Anatriata comprendeva la sola famiglia dei Lonchopteridae, mentre suddivideva gli Aschiza in due superfamiglie, i Phoroidea e i Syrphoidea, includendo in quest'ultima le famiglie Pipunculidae e Syrphidae e nella prima le restanti: Phoridae \"sensu stricto\" (escluso il genere \"Sciadocera\"), Sciadoceridae, Ironomyiidae e Platypezidae \"sensu lato\" (compreso il genere \"Opetia\"). Nella filogenesi dei Ciclorrafi, Hennig considerava pertanto i Lonchopteridae come ramo primitivo rispetto al resto dei Ciclorrafi e distingueva in questi ultimi tre linee, corrispondenti ai Phoroidea \"sensu Hennig\", ai Syrphoidea e agli Schizophora.\nMcAlpine (1989) applicava un'interpretazione pi\u00f9 stretta dell'infraordine Muscomorpha, identificandolo univocamente con i tradizionali Cyclorrhapha. Nell'ambito dei Muscomorpha applicava, per praticit\u00e0 di trattazione, la tradizionale suddivisione in Aschiza e Schizophora, ma ribadiva la natura parafiletica del primo raggruppamento. L'albero cladistico proposto da McAlpine distingue gli Aschiza in due clade monofiletici: il primo, correlato agli Schizophora, si identifica con la superfamiglia dei Syrphoidea \"sensu Hennig\", il secondo, basato sulla presenza di setole lungo la base del margine costale dell'ala e sulla scomparsa della confluenza della subcosta sul ramo anteriore della radio, si identifica con la superfamiglia Platypezoidea, composta dall'insieme dei Lonchopteridae e dei Phoroidea \"sensu Hennig\". Nell'ambito dei Platypezoidea individua cinque autapomorfie che permettono di definire cinque clade monofiletici, corrispondenti ad altrettante famiglie.\nMcAlpine identific\u00f2 perci\u00f2 la superfamiglia dei Platypezoidea nell'insieme dei Ciclorrafi inferiori esclusi Pipunculidae e Syrphidae e la suddivise in cinque famiglie.\nNel corso degli anni novanta e del decennio successivo, i tentativi di definire la filogenesi dei Ciclorrafi inferiori, fra i quali si considerano pi\u00f9 significativi i contributi di Brown (1992), Disney (1994), Cumming \"et al.\" (1995), Zatwarnicki (1996), Disney (2001), Collins &amp; Wiegmann (2002), hanno portato a interpretazioni contrastanti, talvolta diametralmente opposte, mantenendo di fatto una situazione di completa incertezza sull'effettiva articolazione del cladogramma.\nCome elementi di convergenza si evidenziano i seguenti:\nCome elementi di divergenza si evidenziano i seguenti:\nNei lavori pi\u00f9 recenti \u00e8 stato tentato un riepilogo delle conoscenze finora acquisite allo scopo di risolvere le incongruenze. Secondo Yeates \"et al.\", il cladogramma dei Cyclorrhapha si articola in quattro linee distinte, secondo il seguente albero:\nResta tuttavia un certo margine di incertezza sulla monofilia del clade corrispondente ai Platypezoidea \"sensu lato\": l'albero filogenetico sviluppato da Yeates \"et al.\", in effetti, posiziona il clade Platypezidae + Opetiidae come ramo primitivo rispetto al resto dei Ciclorrafi, trattando implicitamente come parafiletica la superfamiglia Platypezoidea \"sensu McAlpine\". D'altra parte, il \"Tree of Life Web Project\", la cui sezione relativa ai Ditteri \u00e8 coordinata dal progetto FLYTREE, a cui fanno capo gli stessi Yeates \"et al.\", riporta, nell'attuale versione, un cladogramma differente, in cui il clade Platypezoidea \"sensu stricto\" + Phoroidea si colloca come ramo primitivo rispetto agli Eumuscomorpha:\nSistematica.\nL'incertezza relativa alle relazioni filogenetiche fra i Ciclorrafi inferiori ne rende ancora incerta la suddivisione tassonomica. Fermo restando che c'\u00e8 ampio consenso sulla monofilia del clade Pipunculidae + Syrphidae e, quindi, nella separazione di queste due famiglie in una superfamiglia distinta, sussistono al momento due controversie ancora da risolvere.\nLa prima fa riferimento allo status della storica famiglia Sciadoceridae, comprendente due sole specie viventi (\"Sciadocera rufomaculata\" e \"Archiphora patagonica\"). Disney (2001) ha revisionato la posizione sistematica di questa famiglia riportandola al rango di sottofamiglia dei Phoridae. La revisione di Disney \u00e8 supportata da tutte le analisi cladistiche, che trattano come monofiletico il clade Sciadoceridae + Phoridae, e di fatto non \u00e8 stata formalmente contestata. Tuttavia alcuni Autori, in lavori successivi, fra cui lo stesso Yeates e i ditterologi ad esso collegati, considerano ancora gli Sciadoceridae come una famiglia distinta dai Phoridae. \u00c8 presumibile che tale controversia sia solo apparente e che la separazione degli Sciadoceridae sia solo dovuta ad un'implicita adozione della ripartizione in famiglie seguita nel terzo volume del \"Manual of Nearctic Diptera\" (1989).\nLa seconda fa riferimento alla posizione del ramo Platypezidae + Opetiidae rispetto agli altri clade. La conferma della posizione basale rispetto al resto dei Cyclorrhapha giustifica la ripartizione dei Ciclorrhafi inferiori in tre distinte superfamiglie: Platypezoidea \"sensu stricto\", Phoroidea e Syrphoidea. La conferma, invece, della natura monofiletica del gruppo di famiglie contrapposto agli Eumuscomorpha supporterebbe l'originaria ripartizione dei Ciclorrafi inferiori, adottata da McAlpine, in due sole superfamiglie: Platypezoidea \"sensu lato\" e Syrphoidea.\nIl primo schema adotta pertanto la seguente ripartizione:\nIl secondo schema si riconduce fondamentalmente a McAlpine (1989) integrato con la revisione di Disney (2001) e include i tradizionali Aschiza, con l'eccezione dei Syrphidae e dei Pipunculidae, in un'unica superfamiglia:\nPaleontologia ed evoluzione.\nIl carattere primitivo dei Platypezoidea \u00e8 attestato dalla loro presenza fin dal Giurassico superiore e la loro differenziazione evolutiva si \u00e8 protratta nel corso del Cretaceo e del Paleogene. La comparsa dei Platypezoidea precede pertanto di almeno 50 milioni di anni quella degli altri Cyclorrapha, il cui flusso di irradiazione ha avuto inizio nel tardo Cretaceo e si \u00e8 differenziato soprattutto nel corso del Paleogene.\nI fossili pi\u00f9 antichi, originariamente classificati come Platipezidi, appartengono a generi estinti delle famiglie Opetiidae e Ironomyiidae e risalgono al tardo Giurassico."}
{"id": "2608386", "revid": "149587", "url": "https://it.wikipedia.org/wiki?curid=2608386", "title": "HAMR", "text": ""}
{"id": "2608395", "revid": "62221", "url": "https://it.wikipedia.org/wiki?curid=2608395", "title": "Phoroidea", "text": ""}
{"id": "2608396", "revid": "2038479", "url": "https://it.wikipedia.org/wiki?curid=2608396", "title": "Armoriale delle famiglie italiane (Au-Az)", "text": "Questo \u00e8 l'armoriale delle famiglie italiane il cui cognome inizia con le lettere che vanno da Au ad Az."}
{"id": "2608398", "revid": "533647", "url": "https://it.wikipedia.org/wiki?curid=2608398", "title": "Armoriale delle famiglie italiane (Am)", "text": "Questo \u00e8 l'armoriale delle famiglie italiane il cui cognome inizia con le lettere Am."}
{"id": "2608399", "revid": "533647", "url": "https://it.wikipedia.org/wiki?curid=2608399", "title": "Armoriale delle famiglie italiane (Ala-Alb)", "text": "Questo \u00e8 l'armoriale delle famiglie italiane il cui cognome inizia con le lettere che vanno da Ala ad Alb."}
{"id": "2608402", "revid": "671029", "url": "https://it.wikipedia.org/wiki?curid=2608402", "title": "Armoriale delle famiglie italiane (Ab-Ac)", "text": "Questo \u00e8 l'armoriale delle famiglie italiane il cui cognome inizia con le lettere che vanno da Ab ad Ac."}
{"id": "2608404", "revid": "287204", "url": "https://it.wikipedia.org/wiki?curid=2608404", "title": "I mondi del sole morente", "text": "I mondi del sole morente \u00e8 una trilogia di romanzi di fantascienza di C.J. Cherryh ambientati nell'universo della Lega e della Confederazione. La serie comprende i romanzi \"Kesrith\" (1978), \"Shon'jir\" (1978), \"Kutath\" (1979), pubblicati da DAW Books. Furono ripubblicati in volume unico in Gran Bretagna nel 1987 e negli Stati Uniti nel 2000.\nI tre romanzi sono tra i primi scritti da Cherryh, ma mostrano gi\u00e0 una sicura padronanza delle tecniche narrative del genere fantascientifico, in particolare per quanto riguarda la costruzione di mondi immaginari e di razze aliene. Sia gli mri che i regul rispondono alla massima di John W. Campbell: \"Mostratemi una creatura che pensi bene quanto un essere umano, o anche meglio, ma che pensi in modo diverso.\" \"Kesrith\" fu tra i candidati al premio Nebula 1978, al premio Hugo 1979 e al premio Locus 1979. Anche gli altri due romanzi furono candidati al premio Locus.\nTrama.\n\"I mondi del sole morente\" pu\u00f2 essere considerato un romanzo di formazione, poich\u00e9 uno dei temi pi\u00f9 rilevanti \u00e8 l'ingresso nell'et\u00e0 adulta di Niun, il protagonista mri. Ma \u00e8 anche una storia di acculturazione, che descrive come il protagonista umano, Sten Duncan, vive tra gli mri e assorbe la loro cultura fino a trasformarsi in uno di loro.\nLa trilogia \u00e8 la fonte principale di informazioni sul periodo delle guerre mri nell'universo della Lega e della Confederazione. All'inizio del primo volume, la quarantennale guerra tra umani e regul \u00e8 appena terminata. Come previsto dal trattato di pace, i regul stanno per cedere Kesrith, pianeta desertico e inospitale, agli umani. Tuttavia i regul non hanno informato gli mri di Kesrith, che li hanno serviti come mercenari per pi\u00f9 di duemila anni.\nGli mri sono stati quasi completamente sterminati nel corso del lungo conflitto, e il giovane Niun \u00e8 uno dei pochissimi guerrieri superstiti. Quando i regul li tradiscono, tentando di eliminare tutti gli mri rimasti, Niun e sua sorella Melein, ultima della casta sacerdotale, con l'aiuto di Duncan recuperano nel deserto un'antica reliquia che potrebbe rivelarsi la chiave per la sopravvivenza della loro razza.\nAll'inizio del secondo romanzo, Niun e Melein sono prigionieri del contingente di occupazione umano giunto su Kesrith, conservati in vita dalla medicina umana, che rifiuterebbero se non fossero tenuti in sedazione. Ma il governatore umano ha un piano che potrebbe sventare il tentativo di genocidio dei mri a cui i regul sembrano decisi. Gli scienziati umani ricavano dalla reliquia mri un nastro di navigazione che, secondo la leggenda, conduce al pianeta d'origine degli mri; a Niun e Melein viene fornita un'astronave e i due partono, accompagnati da Duncan come pilota.\nPoco dopo la partenza, Melein stabilisce che nulla che non sia mri pu\u00f2 fare ritorno al loro mondo originario: di conseguenza, Duncan deve scegliere se diventare mri o morire. Con Niun come maestro, Duncan apprende le rigide regole dei kel, la casta guerriera degli mri. Il viaggio a ritroso verso il pianeta degli mri richiede un gran numero di salti attraverso l'iperspazio e un periodo di anni, dando a Duncan il tempo di assorbire la cultura mri. Salto dopo salto, pianeta dopo pianeta, i tre trovano i resti delle precedenti societ\u00e0 mri, sempre pi\u00f9 indietro nel tempo, ora tutte distrutte. Infine si rendono conto che in passato vi erano stati molti altri tentativi di sterminio degli mri, e che tutta la storia mri \u00e8 fatta di periodi in cui essi sono stati impiegati come mercenari da altre razze, che poi tentavano di eliminarli una volta che non risultavano pi\u00f9 loro utili, per timore che venissero utilizzati da altre razze nemiche.\nQuando la nave infine raggiunge Kutath, l'antica patria mri, i tre vi trovano le trib\u00f9 mri che non l'avevano lasciata. Melein assume il comando di una di esse, e Niun ne diviene il capo dei kel. Ma scoprono anche che gli umani e i regul li hanno seguiti, e che i regul sono ancora decisi a compiere il genocidio che avevano progettato. Dopo un attacco non provocato, Duncan torna all'astronave umana e uccide l'Anziano che comanda i regul.\nAll'inizio del terzo romanzo, i regul sono in uno stato di confusione a causa dell'assassinio del loro comandante. Duncan torna presso gli mri, e tra molte difficolt\u00e0 viene accettato nella trib\u00f9. Sotto la guida di Melein, gli mri cercano l'aiuto degli elee, l'altra antica razza che abita Kutath. Dopo che un nuovo Anziano ha preso il comando della nave regul, essi riprendono l'attacco contro gli mri. Ma gli umani intervengono, impedendo il genocidio, e stabiliscono un accordo con gli mri."}
{"id": "2608407", "revid": "1226", "url": "https://it.wikipedia.org/wiki?curid=2608407", "title": "Goal fantasma", "text": ""}
{"id": "2608410", "revid": "181699", "url": "https://it.wikipedia.org/wiki?curid=2608410", "title": "Grottamare", "text": ""}
{"id": "2608412", "revid": "767487", "url": "https://it.wikipedia.org/wiki?curid=2608412", "title": "Pudahuel", "text": "Pudahuel \u00e8 un comune del Cile della provincia di Santiago. Si trova nella Regione Metropolitana di Santiago. Al censimento del 2002 possedeva una popolazione di 195.653 abitanti."}
{"id": "2608414", "revid": "767487", "url": "https://it.wikipedia.org/wiki?curid=2608414", "title": "Quilicura", "text": "Quilicura \u00e8 un comune del Cile della provincia di Santiago. Si trova nella Regione Metropolitana di Santiago. Al censimento del 2002 possedeva una popolazione di 126.518 abitanti."}
{"id": "2608417", "revid": "767487", "url": "https://it.wikipedia.org/wiki?curid=2608417", "title": "Quinta Normal", "text": "Quinta Normal \u00e8 un comune del Cile della provincia di Santiago. Si trova nella Regione Metropolitana di Santiago. Al censimento del 2002 possedeva una popolazione di 104.012 abitanti."}
{"id": "2608452", "revid": "767487", "url": "https://it.wikipedia.org/wiki?curid=2608452", "title": "Masoko (gruppo musicale)", "text": "I Masoko sono un gruppo musicale italiano nato nel 1998 a Roma.\nLa storia.\nI Masoko nascono a Roma sul finire degli anni '90. La loro prima denominazione \u00e8 Masoko Tanga, in onore di una canzone dei Police.\nIl loro primo lavoro ufficiale, dopo una serie di demo autoprodotti, risale al 2002, quando esce l'EP \"NO TANGA\", che segna anche il passaggio al nome Masoko. Il disco \u00e8 ben recepito dalla critica di genere, e permette loro di inserirsi nel circuito dei live romani. Da qui in poi apriranno molti concerti di band straniere, come Kaiser Chiefs, Babyshambles, The Rakes e Art Brut, e di artisti italiani, come Bugo, Max Gazz\u00e8 e Giardini di Mir\u00f2 tra gli altri.\nNel 2004 ricevono il premio speciale della critica di \"Rockit\" e continuano la frenetica attivit\u00e0 live che li porter\u00e0 ad esibirsi in vari festival nazionali. Nel 2005 si classificano primi al \u201cToday I'm Rock\u201d, vincono le selezioni di Arezzo Wave Festival e si esibiscono all'Heineken Jammin Festival. Partecipano insieme a Marlene Kuntz, Mariposa, Amari a \u201cLo zecchino d'oro dell'underground\u201d, prodotto da Snowdonia.\nProprio per la Snowdonia nel 2006 esce il primo album, inititolato \"Bubu'7te\". Proseguono la loro attivit\u00e0 live fino ad arrivare ad esibirsi al prestigioso Sziget Festival di Budapest nell'agosto 2007.\nA met\u00e0 2008 pubblicano un EP autoprodotto in collaborazione con la neonata Hit Bit Records chiamato semplicemente \"M\".\nA marzo 2009 esce il secondo album della band, intitolato \"Masokismo\", sempre per l'etichetta Snowdonia e prodotto con Giorgio Canali.\nDal disco sono stati estratti 2 singoli: il primo \u00e8 \"Savoir Faire\", di cui \u00e8 stato girato un videoclip per le strade di Roma prodotto da Sporco Impossibile. Il secondo \u00e8 \"Non devi aver paura\" , con il video per la regia di Stefano Poletti.\nLe vostre speranze non saranno deluse \u00e8 il terzo album dei Masoko, disponibile da venerd\u00ec 15 giugno 2012 in tutti i negozi di dischi e digital download su etichetta Modern Life e distribuito da Audioglobe. 11 brani a spiegare un presagio, ad incarnare una visione, apocalittica quanto cinica e impertinente.\nUn album che prende spunto da riferimenti cinematografici e musicali, ignoti ai pi\u00f9, per diventare specchio di attitudini e sentimenti condivisi. Un monito ma anche\nuna provocazione, e come altrimenti, Le vostre speranze non saranno deluse veste di musica lo scenario generale del \u201ccrollo\u201d, che si tratti di torri, di borse o di stati d'animo, pur preludendo la speranza, appunto, di un mutamento improvviso e radicale.\nIl primo singolo \"Il futuro non \u00e8\" \u00e8 entrato subito in programmazione nelle principali radio indipendenti, inserito nella top 100 dei brani pi\u00f9 trasmessi dell'estate 2012 nel circuito IndieMusicLike e da venerd\u00ec 13 luglio in playlist anche su RadioDue"}
{"id": "2608453", "revid": "110157", "url": "https://it.wikipedia.org/wiki?curid=2608453", "title": "Cintura esplosiva", "text": "Una cintura esplosiva (chiamata anche: cintura suicida, Bomberpilot Jacket, giubbotto suicida) \u00e8 un giubbotto carico di esplosivi ed armato con un detonatore, indossato da attentatori suicidi. Le cinture esplosive solitamente sono piene di chiodi, viti, bulloni ed altri oggetti che servono a massimizzare il numero delle vittime nelle esplosioni.\nStoria.\nLe cinture esplosive furono introdotte dal gruppo delle Tigri Tamil in Sri Lanka. Il primo utilizzo risale al 1991 quando Thenmuli Rajaratnam a.k.a. Gayatri, una kamikaze Tamil, si fece saltare in aria assassinando il Primo Ministro indiano Rajiv Gandhi."}
{"id": "2608467", "revid": "287204", "url": "https://it.wikipedia.org/wiki?curid=2608467", "title": "Svenska basketligan", "text": "La Svenska basketligan, spesso chiamata Ligan, \u00e8 una lega di pallacanestro svedese.\nStoria.\nSi tratta del massimo campionato svedese organizzato annualmente dalla Svenska Basketbollf\u00f6rbundet, ovvero la federazione cestistica della Svezia. Nonostante questa lega sia stata creata nel 1992, la prima edizione del campionato svedese risale alla stagione 1953-54.\nFormato.\nL'attuale struttura prevede che le prime otto classificate accedano ai playoff, i quali assegnano il titolo di campione nazionale."}
{"id": "2608468", "revid": "434298", "url": "https://it.wikipedia.org/wiki?curid=2608468", "title": "Campionato svedese di pallacanestro", "text": ""}
{"id": "2608474", "revid": "281779", "url": "https://it.wikipedia.org/wiki?curid=2608474", "title": "Ida Giavarini", "text": "Ha pubblicato oltre 200 pubblicazioni, tra le quali diversi libri sull'avicoltura.\nDal 1953 al 1968 ha diretto l'Istituto Nazionale di Apicoltura ed il Centro Avicolo di Bologna (enti del Ministero dell'Agricoltura); inoltre, dal 1956 al 1978 stata Direttore dell'Istituto di Zooculture dell'Universit\u00e0 di Bologna.\nHa ricoperto ruoli nelle seguenti associazioni scientifiche:\n\u00c8 stata anche nominata Cavaliere al Merito della Repubblica Italiana."}
{"id": "2608475", "revid": "181699", "url": "https://it.wikipedia.org/wiki?curid=2608475", "title": "Campo di Servigliano", "text": ""}
{"id": "2608479", "revid": "181699", "url": "https://it.wikipedia.org/wiki?curid=2608479", "title": "Campo di concentramento di Servigliano", "text": ""}
{"id": "2608487", "revid": "757396", "url": "https://it.wikipedia.org/wiki?curid=2608487", "title": "Basketball Club Lule\u00e5", "text": "Il Basketball Club Lule\u00e5 \u00e8 una squadra di pallacanestro svedese, con sede a Lule\u00e5.\nStoria.\nLa squadra, fondata nel 1976 come \"Plannja Basket\" nel 2015 ha assunto la denominazione \"Basketball Club Lule\u00e5\", milita nel massimo campionato svedese, la Svenska basketligan. Dopo gli scudetti vinti nelle annate 1996-97, 1998-99, 1999-00, 2001-02, 2003-04, 2005-06 e 2006-07 nel 2017 ha conquistato l'ottavo titolo battendo per 4 partite a 1 il S\u00f6dert\u00e4lje.\nA partire dalla stagione 2005-06 la squadra disputa tutte le proprie partite interne alla \"Pontushallen\". In precedenza la pi\u00f9 capiente \"Coop Arena\" veniva spesso utilizzata per gli incontri di maggiore rilevanza, in particolare le finali play-off. Il record di presenze \u00e8 stato stabilito il 18 aprile 2000, quando 7.250 persone assistettero alla vittoria del terzo scudetto del club."}
{"id": "2608500", "revid": "671029", "url": "https://it.wikipedia.org/wiki?curid=2608500", "title": "Svenska basketligan 2008-2009", "text": "La Svenska basketligan 2008-2009 \u00e8 stata la 56\u00aa edizione del massimo campionato svedese di pallacanestro maschile. La vittoria finale \u00e8 stata ad appannaggio dei Sundsvall Dragons."}
{"id": "2608504", "revid": "17654", "url": "https://it.wikipedia.org/wiki?curid=2608504", "title": "Erlebte Rede", "text": ""}
{"id": "2608505", "revid": "599013", "url": "https://it.wikipedia.org/wiki?curid=2608505", "title": "Georgescu", "text": ""}
{"id": "2608507", "revid": "161374", "url": "https://it.wikipedia.org/wiki?curid=2608507", "title": "Adn Kronos", "text": ""}
{"id": "2608510", "revid": "729019", "url": "https://it.wikipedia.org/wiki?curid=2608510", "title": "Placca a compressione dinamica", "text": "In ortopedia, la placca a compressione dinamica, DCP (dinamic compression plate), \u00e8 una placca ortopedica, metallica, utilizzata per il fissaggio delle ossa, tipicamente per la osteosintesi delle fratture. Come indica la denominazione \u00e8 progettata per esercitare una pressione dinamica tra i frammenti ossei che devono essere fissati. La compressione dinamica \u00e8 ottenuta attraverso uno specifico dispositivo di tensione applicato alla placca o utilizzando una speciale placca a tensione insita.\nPlacca a compressione dinamico a contatto limitato.\nLe LC DCP, (low contact DCP), placca a compressione dinamica a contatto limitato, \u00e8 una tipologia di placca che minimizza il contatto tra la placca e l'osso, cos\u00ec si avr\u00e0 maggiore vascolarit\u00e0 del segmento osseo interessato e diminuisce le probabilit\u00e0 di un'osteoporosi temporanea sotto la placca, inoltre consente la formazione del callo periostale nel focolaio di frattura."}
{"id": "2608519", "revid": "1305772", "url": "https://it.wikipedia.org/wiki?curid=2608519", "title": "Thinking of You (Katy Perry)", "text": "Thinking of You \u00e8 un singolo della cantante statunitense Katy Perry, pubblicato il 12 gennaio 2009 come quarto estratto dal secondo album in studio \"One of the Boys\".\nDescrizione.\n\"Thinking of You\" \u00e8 uno dei tre brani di \"One of the Boys\" scritto esclusivamente da Katy Perry, ed \u00e8 il primo singolo estratto ad essere una ballata. La canzone ha debuttato nel \"Billboard Hot 100\" alla posizione 79, e nell'arco di tre settimane e riuscita a salire sino alla posizione 29, dove \u00e8 rimasta per tre settimane consecutive. In Canada il brano \u00e8 entrato alla posizione numero 58, scalando 24 posizioni la settimana seguente e giungendo sino alla 34. In Irlanda \"Thinking of You\" ha debuttato alla posizione 50 mentre nel Regno Unito alla 63. I risultati poco eclatanti del singolo sono in parte dovuti alla scarsa promozione del brano da parte delle radio, in cui era ancora molto forte la programmazione del precedente singolo \"Hot n Cold\".\nVideo musicale.\nIl videoclip \u00e8 stato diretto da Melina Matsoukas, gi\u00e0 regista d'altri cantanti come anche Beyonc\u00e9 Knowles, Ne-Yo e Kylie Minogue. La regista \u00e8 stata inoltre nominata \"Regista dell'Anno\" agli \"MVPA Awards\" 2008. La maggior parte dei vestiti utilizzati sono veri capi vintage degli anni 40, nei quali \u00e8 ambientato il clip. La realizzazione del video \u00e8 stata sviluppata partendo da un soggetto scritto dalla stessa Katy Perry e il protagonista maschile del video \u00e8 Matt Dallas, gi\u00e0 protagonista della serie \"Kyle XY\".\n\u00c8 stato girato il 1\u00ba e il 2 dicembre 2008 al Disney Ranch in Newhall, California, location utilizzata per film e programmi televisivi quali: La casa nella prateria, Bonanza e The Waltons. Inoltre, il video della canzone sar\u00e0 presentato in esclusiva mondiale da Dada Music Movement dal 2 sino al 6 febbraio, le televisioni l'hanno gi\u00e0 trasmesso il 9 febbraio, mentre su MTV Italia \u00e8 stato trasmesso il 15 marzo. Il video, che dura 4:02 minuti, s'incentra su una ragazza (Katy) che vive in campagna insieme all'uomo con il quale convive. Ci\u00f2 nonostante, i suoi pensieri (dunque \"Thinking of you\" = \"Pensando a te\") vanno verso il primo compagno (Matt Dallas), del quale ha molte foto, persino in camera da letto. Simboli che richiamano il lutto e, allo stesso tempo, la mestizia, insieme con il crocifisso e le scarpe della giovane (che si vedono nelle scene iniziali del clip), ci proiettano verso una Katy malinconica e nostalgica, abbastanza provata e angosciata. La si vede prima seduta, poi che si alza mentre vede le immagini di se stessa con il primo amore (come una sorta di flashback). Il nuovo compagno cerca di consolarla, offrendole il suo amore, ma Katy non pu\u00f2 fare a meno di ricordare il volto del suo ex. In seguito scopriamo che infatti l'uomo \u00e8 partito per una guerra (vista l'epoca, molto probabilmente, si tratta della Seconda guerra mondiale) ed \u00e8 poi morto in battaglia. La ragazza ne sente cos\u00ec tanto la mancanza che, rimembrando la scomparsa del giovane, si scosta inevitabilmente dall'attuale convivente. Quindi, a un certo punto, la ragazza si alza dalla sedia per poi vestirsi di nero (con cappellino nero a rete) e uscire dalla casa. Apre un ombrellino scuro, anch'esso, e si dirige luttuosa verso l'imminente funzione. L'ultima scena riprende Katy che si appropinqua alla strada, mentre l'immagine inizia ad essere appannata dal buio.\nEsistono altre due versioni del video, una simile al video ufficiale ma con scene inedite e la versione instrumentale della canzone, e una pi\u00f9 semplice in cui si vede Katy alternarsi fra due fidanzati in scene diverse, e nonostante uno dei due la tradisca, alla fine del video lei uccide il fidanzato buono."}
{"id": "2608520", "revid": "486946", "url": "https://it.wikipedia.org/wiki?curid=2608520", "title": "Rai Sport +", "text": ""}
{"id": "2608521", "revid": "287204", "url": "https://it.wikipedia.org/wiki?curid=2608521", "title": "Efebo d'oro", "text": "L'Efebo d'oro \u00e8 un premio cinematografico internazionale assegnato dal 1979 al regista di un film tratto da un'opera letteraria. A partire dal 1983 sono stati introdotti premi per le opere televisive e i saggi cinematografici.\n\u00c8 organizzato dal Centro di Ricerca per la Narrativa e il Cinema di Agrigento.\nNel 2019 il premio cinematografico \u00e8 stato assegnato alla regista Haroula Rose per il film \u201cOnce Upon A River\u201d (USA 2019)"}
{"id": "2608523", "revid": "554814", "url": "https://it.wikipedia.org/wiki?curid=2608523", "title": "Violino", "text": "Il violino \u00e8 uno strumento musicale della famiglia degli archi, dotato di quattro corde accordate ad intervalli di quinta. Il musicista che suona il violino \u00e8 detto violinista; l'artigiano che lo costruisce o lo ripara \u00e8 il liutaio.\nSi tratta dello strumento pi\u00f9 piccolo e dalla tessitura pi\u00f9 acuta tra i membri della sua famiglia. La corda pi\u00f9 bassa (e quindi la nota pi\u00f9 bassa ottenibile) \u00e8 il sol3, il sol subito sotto al do centrale del pianoforte (do4); le altre corde sono, in ordine di frequenza, il re4, il la4 e il mi5. Le parti per violino utilizzano la chiave di violino (chiave di sol). Quando devono essere eseguite note e passaggi particolarmente acuti, si usa un'indicazione che avvisa di trasportare le note interessate all'ottava superiore. Fino al XVIII secolo, invece, a seconda della tessitura dello specifico brano o frammento musicale, veniva usato un grande numero di chiavi secondarie: chiave di basso all'ottava superiore, contralto, mezzosoprano, soprano, e chiave di violino francese.\nIl pi\u00f9 noto violinista di tutti i tempi fu l'italiano Niccol\u00f2 Paganini, nato a Genova nel 1782 e morto a Nizza nel 1840. Anche molti tra i liutai pi\u00f9 famosi e apprezzati del mondo sono italiani: si ricordano Antonio Stradivari, Giovanni Paolo Maggini, Giovanni Battista Guadagnini ed inoltre le storiche dinastie degli Amati, dei Guarneri e dei Testore.\nCom'\u00e8 fatto.\nLe parti del violino.\nIl violino, essenzialmente, \u00e8 costituito dalla cassa armonica e dal \"manico\", innestato nella parte superiore della cassa; tutte le parti sono di legno.\nLa cassa armonica dello strumento, di lunghezza tradizionale di (tra i 34,9 ed i ), di forma curva e complessa che ricorda vagamente un otto, \u00e8 costituita da una \"tavola armonica\" (detta anche \"piano armonico\"), di abete rosso e da un \"fondo\", generalmente in acero montano, uniti da \"fasce\" di legno d'acero curvato. Sia la tavola che il fondo possono essere formati da una tavola unica, ma molto spesso sono composti da due tavole affiancate specularmente, seguendo la venatura del legno. Le fasce sono modellate a caldo con un ferro. Fondo e piano armonico sono convessi e il loro spessore varia, degradando dal centro dei due piani verso il bordo esterno; le elaborate curvature si ottengono con un raffinato lavoro di scultura (sgorbiatura e piallatura) a mano. A pochi millimetri dal bordo della tavola armonica (che sporge dalle fasce) si intaglia nella faccia esterna della stessa tavola, lungo tutto il perimetro, una scanalatura larga poco pi\u00f9 di un millimetro, in cui si inserisce una rima detta filetto; esso \u00e8 formato da tre strati di diverse essenze di legno (generalmente ebano - ciliegio).Il filetto, oltre ad avere una funzione decorativa (normale lavoro di ebanisteria che si esegue legando insieme le venature del legno) aiuta a stabilizzare eventuali crepe \"soprattutto ai margini superiore ed inferiore dello strumento, dove il legno si presenta di testa\".\nNel piano sono ricavate le uniche due aperture della cassa, due fessure chiamate \"effe\" perch\u00e9 hanno la forma di quella lettera dell'alfabeto nella scrittura corsiva.\nInternamente, incollata per circa quattro settimi della lunghezza totale della tavola armonica, \u00e8 situata la \"catena\", un listello in legno di abete, lavorato e sagomato in modo che aderisca perfettamente alla curvatura interna del piano. Essa contribuisce a distribuire la pressione generata dalle corde tese e a favorire la propagazione delle vibrazioni prodotte dalle corde lungo tutto il piano armonico.\nTavola armonica e fondo sono collegati tra loro, oltre che dalle fasce, anche da un listello cilindrico di abete di circa 6\u00a0mm di diametro, detto \"anima\", posto all'interno della cassa armonica. L'anima \u00e8 incastrata (non incollata) fra tavola e fondo in una precisa posizione, vicino al \"piede destro\" del ponticello; serve a trasmettere le vibrazioni al fondo dello strumento e, anch'essa, interviene distribuendo sul fondo la pressione impressa dalle corde. Il posizionamento corretto dell'anima \u00e8 fondamentale per ottenere la migliore qualit\u00e0 sonora ed il giusto equilibrio timbrico e di intensit\u00e0 fra le 4 corde.\nNella cassa armonica \u00e8 innestato superiormente il \"manico\", di acero, che termina nella \"cassetta dei piroli\" (o \"cavigliere\"), ornata superiormente da un fregio a intaglio, chiamato \"riccio\". Sulla faccia superiore del manico \u00e8 incollata la tastiera, di ebano, sulla quale le corde vengono premute con le dita.\nLe estremit\u00e0 superiori delle corde vengono avvolte attorno ai \"piroli\" o \"bischeri\", inseriti nel cavigliere. Essi servono a tenderle e modificarne la tensione e si usano quindi per accordare lo strumento. Le corde passano su un sostegno all'inizio del manico, chiamato capotasto; scorrono al di sopra della tastiera e si appoggiano sul \"ponticello\", una lamina verticale mobile, in legno di acero, che trasmette la vibrazione delle corde al piano armonico; vanno infine a fissarsi alla \"cordiera\", collegata, per mezzo di un cavo, al \"bottone\". Il ponticello ha due funzioni: trasmette le vibrazioni sonore alla cassa armonica, dove vengono amplificate e riflesse, uscendo infine dalle effe, e mantiene le corde in una posizione arcuata, permettendo cos\u00ec all'archetto di toccare una corda per volta.\nIl violino nella sua forma moderna \u00e8, nella sua essenza quanto mai antica ed artigianale (non contiene alcuna parte metallica, al di fuori delle corde), una \"macchina di precisione\" in uno stato di delicato equilibrio: le forme, i vari elementi ed anche i pi\u00f9 minuti dettagli costruttivi, oltre alla grande cura nel montaggio, derivano da un affinamento rimasto quasi immutato da pi\u00f9 di 500 anni. Le curvature di piano e fondo, la forma della catena e delle \"effe\" e lo spessore dei legni usati sono determinanti per la qualit\u00e0 e la personalit\u00e0 del suono dello strumento. Su questi parametri si pu\u00f2, in parte, anche intervenire a posteriori; spostare anche solo di un millimetro gli elementi mobili, come anima e ponticello, provoca cambiamenti evidenti: \u00e8 la cosiddetta \"messa a punto\" dello strumento, eseguita per ottenere le caratteristiche sonore ricercate dal violinista o per ottimizzare la resa dello strumento.\nCassa e riccio vengono ricoperti da una vernice, a base di olio o di alcool, ricca di resine vegetali e vari pigmenti. I liutai sono da sempre impegnati nello studio delle antiche ricette per le vernici e nell'elaborazione di nuove, dal momento che la vernice influisce fortemente sull'aspetto estetico dello strumento e condiziona anche la resa sonora.\nLe parti dell'archetto.\nL'archetto, pi\u00f9 spesso semplicemente detto arco, \u00e8 costituito da un'asticella di legno molto elastico, modellato e curvato a fuoco, ai cui estremi (detti \"punta\" e \"tallone\") viene agganciato, mediante un'operazione tecnicamente definita \"incrinatura\" o \"crinatura\", un fascio di crini di coda di cavallo maschio, tenuto teso da un meccanismo a vite chiamato nasetto. La \"bacchetta\" pu\u00f2 avere sezione circolare per tutta la sua lunghezza (pi\u00f9 frequente negli archi di grande pregio), oppure sezione ottagonale per pi\u00f9 di met\u00e0 arco smussandosi poi alla punta fino a raggiungere la sezione circolare. I crini, sfregati sulle corde, le mettono in vibrazione e producono il suono. Per ottenere l'attrito necessario a mettere in vibrazione le corde, il violinista passa sui crini la colofonia (detta comunemente \"pece\") composta prevalentemente di resina di larice e altre sostanze che determinano la possibilit\u00e0 per il crine di \"aggrapparsi\" alla corda e metterla in vibrazione.\nMateriali adottati.\nIl piano armonico, la catena, l'anima e altri piccoli rinforzi interni alla cassa si costruiscono con l'abete rosso (\"Picea abies\" (L.) H. Karst.), un legno leggero ma molto resistente ed elastico, adatto a trasmettere le vibrazioni, che a questo scopo \u00e8 selezionato di venatura diritta e regolare (sono famosi l\"'abete di risonanza\" della Val di Fiemme e anche della foresta di Paneveggio, in Trentino, e quello della Valcanale e del Tarvisiano, in provincia di Udine, utilizzati da secoli per la costruzione di strumenti). Fondo, fasce, manico - spesso anche il ponticello - sono di legno d'acero dei Balcani (\"Acer pseudoplatanus\" L.), un legno duro e pi\u00f9 \"sordo\", il cui compito \u00e8 quello di riflettere, pi\u00f9 che di trasmettere, il suono; a volte si usano anche legni meno nobili, come il pioppo, il faggio o il salice. Le parti della montatura - come piroli, capotasto, cordiera, reggicordiera, bottone e mentoniera - sono realizzate con legno duro da ebanisteria, soprattutto ebano, palissandro o bosso; capotasto e reggicordiera a volte sono d'osso; la tastiera \u00e8 quasi sempre di ebano; la cordiera a volte \u00e8 di metallo, plastica o carbonio. Alcuni strumenti antichi erano rifiniti con avorio o riccamente intarsiati, ma anche oggi alcune parti possono essere rifinite con intarsi d'osso o madreperla.\nLa stagionatura dei legni \u00e8 fondamentale per la qualit\u00e0 del suono e la stabilit\u00e0 dello strumento e i legni pi\u00f9 stagionati sono molto ricercati e quotati.\nLe corde un tempo erano fatte utilizzando budello animale, soprattutto di pecora, lavato, trattato e arrotolato a formare un filo: questo genere di corde, con pochi adattamenti tecnologici, venne usato fino alla met\u00e0 del XX secolo. Tali corde sono ancora usate abitualmente nelle \"esecuzioni filologiche\", nelle quali l'uso di strumenti e tecniche esecutive propri dell'epoca della composizione costituisce uno degli elementi guida dell'interpretazione musicale. Tuttavia, queste corde hanno una tendenza accentuata a perdere l'accordatura in conseguenza delle condizioni esterne (temperatura e umidit\u00e0) e del riscaldamento prodotto dalla mano dell'esecutore, a deteriorarsi e a rompersi con maggior facilit\u00e0 rispetto alle corde moderne.\nLe moderne corde del La, Re e Sol sono dotate di un'anima di fibra sintetica (nylon, rayon, o anche carbonio), oppure di budello, circondata da un avvolgimento di seta, e sempre rivestite esternamente con una sottile fascia di metallo (acciaio, alluminio, argento e persino oro) per conferire una maggiore massa all'insieme, cos\u00ec da permettere di produrre le note pi\u00f9 gravi mantenendo la corda abbastanza sottile. La corda del Mi (la pi\u00f9 acuta, detta cantino) \u00e8 quasi sempre costituita da un unico sottile filo di acciaio armonico. Le corde con anima sintetica sono quelle oggi pi\u00f9 frequentemente utilizzate, dal momento che permettono di ottenere un suono intenso e brillante con maggiore durata e stabilit\u00e0 nell'accordatura. Per contro, degradano pi\u00f9 rapidamente rispetto a quelle con anima di budello. Il suono delle corde con anima di budello \u00e8 pi\u00f9 potente, caldo e morbido, ma il prezzo di vendita \u00e8 pi\u00f9 alto. La scelta viene generalmente fatta in base alle caratteristiche dello strumento, all'uso che se ne fa, al repertorio che si intende eseguire e alle preferenze individuali dello strumentista.\nIl legno utilizzato per la bacchetta dell'archetto \u00e8 generalmente di origine tropicale (si usa soprattutto il legno chiamato comunemente \"pernambuco\" o \"verzino\", \"Caesalpinia echinata\" Lam.), ma oggi si sta affermando sempre di pi\u00f9 la fibra di carbonio come materiale di buon rendimento e di prezzo contenuto per la fascia di qualit\u00e0 media. Nel passato si usavano anche altri tipi di legno, come il \"legno ferro\" (\"pau-ferro\" brasiliano, \"Caesalpinia ferrea\" C.Mart.) o il \"legno serpente\" (\"Brosimum guianense\" (Aubl.) Huber ex Ducke; sinonimo: \"Piratinera guianensis\" Aubl.; in francese: \"amourette\"), tipici degli archi del periodo barocco.\nDimensioni.\nUn violino di dimensioni tradizionali \u00e8 denominato \"intero\" o 4/4, ed \u00e8 destinato a strumentisti che hanno raggiunto il fisico da adulto; la sua lunghezza complessiva \u00e8 generalmente di 59\u00a0cm, mentre lo standard per la lunghezza della cassa armonica \u00e8 di 35,6\u00a0cm; questa dimensione \u00e8 una regolamentazione delle esperienze dei costruttori del periodo della liuteria classica, presso i quali pu\u00f2 variare dai 34\u00a0cm (il cosiddetto \"violino 7/8\") ai 38\u00a0cm. I violini di Antonio Stradivari hanno la cassa armonica lunga pi\u00f9 di 36,2\u00a0cm nel periodo \"sperimentale\" (1691-1698), mentre si assestano tra i 35 ed i 35,8 nella maturit\u00e0.\nI bambini che suonano il violino utilizzano strumenti di dimensioni ridotte, i quali, pur avendo le varie parti proporzionalmente pi\u00f9 piccole, sono funzionalmente identici ai violini di dimensioni normali. Questi strumenti sono realizzati nei tagli di \"tre quarti\" (corrispondente a una lunghezza della cassa da 32 a 34\u00a0cm), \"mezzo\" (da 30 a 32\u00a0cm), e cos\u00ec via fino al \"sedicesimo\".\nOccasionalmente, un adulto di piccola corporatura pu\u00f2 usare un violino 7/8, anzich\u00e9 uno di dimensioni standard; questi strumenti, talvolta chiamati \"violini da donna\", hanno una cassa armonica lunga 34\u201335\u00a0cm.\nAcustica.\nLo spessore del legno e le sue propriet\u00e0 fisiche incidono grandemente sul suono prodotto dal violino. L'intensit\u00e0 ed il timbro dipendono in larga misura dal modo in cui la cassa armonica si comporta da un punto di vista acustico, secondo gli schemi determinati dal fisico tedesco Ernst Chladni. I cosiddetti \"nodi\" (che corrispondono ai punti dove non si ha movimento), individuati tramite dei granelli di sabbia sparsi sulle placche mentre queste vibrano a certe frequenze, corrispondono a quello che viene chiamato \"schema di Chladni\". Questo procedimento di controllo e verifica delle vibrazioni e della risonanza viene utilizzato dai liutai per verificare il lavoro prima di terminare il montaggio dello strumento. La conoscenza della frequenza di vibrazione della tavola armonica e del fondo di un violino pu\u00f2, d'altra parte, ottenersi per via teorica in base alle caratteristiche del legno, allo spessore ed alla sua distribuzione nella tavola e nel fondo.\nAccessori.\nLa mentoniera.\nPosta al di sopra o a sinistra della cordiera, e ancorata per mezzo di una staffa in metallo al fondo del violino sul suo bordo posteriore, la mentoniera \u00e8 un pezzo di legno (o di plastica) sagomato, sul quale il violinista pu\u00f2 appoggiare il proprio mento mentre suona. La mentoniera pu\u00f2 essere fatta di ebano, palissandro, bosso o plastica.\nL'invenzione della mentoniera si deve al violinista Louis Spohr, che ne d\u00e0 diffusione nella sua \"Violinschule\" (1832). Nonostante ci\u00f2, non tutti i maggiori violinisti nel XIX secolo la utilizzavano.\nLa spalliera.\nLa spalliera \u00e8 un accessorio rimovibile fatto di legno, alluminio, fibra di carbonio o plastica. Solitamente di altezza regolabile, si applica ai bordi del fondo dello strumento per mezzo di piedini di plastica morbida oppure rivestiti di gomma. Lo scopo della spalliera \u00e8 quello di permettere una postura pi\u00f9 confortevole al violinista, fornendo un sostegno sulla spalla e impedendo allo strumento di scivolare.\nSi tratta di un'invenzione relativamente recente e, bench\u00e9 il suo uso sia abbastanza comune fra i violinisti e i violisti moderni, non \u00e8 adottata universalmente. Alcuni musicisti, infatti, preferiscono ricorrere a spalline in materiale spugnoso, cuscinetti, panni ripiegati ecc., oppure, talvolta, non interpongono alcunch\u00e9 fra la spalla e lo strumento.\nLa sordina.\nIl suono del violino pu\u00f2 essere alterato per mezzo della sordina, un piccolo blocchetto che pu\u00f2 essere in gomma, in legno o in metallo, e che viene agganciato al ponticello, di solito in mezzo alle due corde del Re e del La. Smorzando le vibrazioni del ponticello stesso, provoca l'emissione di un suono pi\u00f9 dolce e delicato, con minori armoniche sopra ogni nota che viene suonata. Viene spesso utilizzato per studiare a volume pi\u00f9 basso ed anche nelle esecuzioni in cui \u00e8 richiesto un suono pi\u00f9 smorzato.\nSuonare il violino.\nL'arco si impugna con la mano destra all'estremit\u00e0 dove si trova il \"tallone\" o \"nasetto\" e viene fatto scorrere perpendicolarmente alle corde, circa a met\u00e0 tra il ponticello e la fine della tastiera, mettendo in vibrazione la corda prescelta.\nL'altezza delle note \u00e8 controllata dalla mano sinistra, regolando la lunghezza della parte vibrante della corda mediante la pressione delle dita sulla tastiera.\nLe corde del violino possono anche essere suonate pizzicandole con la mano sinistra o destra.\nDiteggiatura e posizioni.\nA causa delle sue caratteristiche sonore, il violino non possiede \"tasti\" che delimitino il punto di appoggio delle dita, come invece avviene su altri strumenti a corda (tasti fissi nella chitarra, mobili nella viola da gamba). L'esecutore deve ottenere la posizione esatta delle dita sulle corde basandosi unicamente sulla propria abilit\u00e0 (la cosiddetta \"memoria muscolare\"), altrimenti il suono risultante sar\u00e0 stonato o totalmente sbagliato. I violinisti vi si esercitano costantemente, in parte per addestrare le dita a raggiungere automaticamente la posizione corretta, in parte per migliorare l'abilit\u00e0 nel correggere il pi\u00f9 rapidamente possibile eventuali differenze tra la nota desiderata e quella emessa.\nLe dita sono numerate convenzionalmente dal \"primo\" (l'indice) al \"quarto\" (il dito mignolo). Il pollice non tocca mai nessuna corda: viene usato solo come supporto per il manico per contrastare la pressione delle altre quattro dita. Le cifre dall'1 al 4 a volte compaiono sulle parti per violino, specialmente nelle edizioni a carattere didattico, per indicare quale dito deve essere usato poich\u00e9 la mano si pu\u00f2 spostare nelle diverse posizioni lungo il manico.\nLa posizione basilare della mano sinistra \u00e8 pi\u00f9 vicino possibile al \"capotasto\" ed \u00e8 chiamata \"prima posizione\". In prima posizione si pu\u00f2 accorciare la zona vibrante della corda al massimo di un terzo della sua lunghezza, aumentando in questo modo l'altezza della corda di una quinta. Per eseguire note pi\u00f9 acute, si fa scorrere la mano sinistra sul manico del violino verso la cassa armonica (in direzione del viso dell'esecutore) e si premono le dita sulla tastiera nella nuova posizione. Il limite delle note alte raggiungibili dal violino \u00e8 determinato in gran parte dall'abilit\u00e0 dell'esecutore. Un buon violinista pu\u00f2 facilmente suonare pi\u00f9 di due ottave su una singola corda, e raggiungere un'estensione di quattro ottave con l'intero strumento.\nI violinisti spesso cambiano posizione sulle corde pi\u00f9 basse, anche se ci\u00f2 a prima vista sembrerebbe superfluo, non per raggiungere suoni particolarmente acuti, che si potrebbero eseguire pi\u00f9 facilmente in prima o seconda corda, ma per motivi squisitamente sonori: infatti, questo permette di limitare i \"cambi di corda\" (cio\u00e8 il passaggio da una corda ad un'altra) all'interno di una frase musicale in modo tale da rendere il timbro pi\u00f9 uniforme, o di ottenere un suono particolare, dal momento che ciascuna corda dello strumento ha un diverso colore sonoro. Si tratta di una scelta interpretativa venuta in uso a partire dalla seconda met\u00e0 del XVIII secolo. Talora i compositori stessi prescrivono al violinista la corda da utilizzare per un certo passaggio. In altri casi la scelta della posizione \u00e8 forzata dall'impossibilit\u00e0 di eseguire in altri modi certi accordi o passaggi particolarmente ardui.\nCorda vuota.\nUn timbro particolare \u00e8 quello risultante dal suono della cosiddetta \"corda vuota\", ossia della corda senza che vi si trovi alcun dito della mano sinistra. La corda vuota d\u00e0 il suono della nota corrispondente (Sol, Re, La, Mi), con una connotazione particolare, derivante dall'assenza dell'azione di smorzamento di un dito e dal fatto che non \u00e8 possibile l'azione del \"vibrato\". A parte il Sol2 (che non pu\u00f2 essere ottenuto in altro modo), le corde vuote vengono generalmente utilizzate per produrre un effetto particolare, oppure per comodit\u00e0 nei passaggi.\nUn effetto abbastanza singolare che viene ottenuto per mezzo della corda vuota \u00e8 il \"bariolage\". Per realizzarlo, il violinista esegue la stessa nota di una delle corde vuote (necessariamente il Re, il La o il Mi) sulla corda immediatamente pi\u00f9 bassa, quindi sposta l'archetto con un movimento rapido ondeggiante, provocando alternativamente la vibrazione della corda vuota e di quella che riporta la pressione del dito della mano sinistra. Il suono ottenuto ha la stessa altezza, ma il timbro della corda vuota rispetto a quella dove si trova il dito risulta diverso. Il \"bariolage\" era un accorgimento particolarmente utilizzato da Franz Joseph Haydn che lo ha impiegato, ad esempio, nel suo quartetto d'archi Opera 50 n\u00b0 6, e nella Sinfonia n\u00b0 45 detta \"degli addii\".\nCorde doppie.\nL'uso polifonico del violino consiste nel suonare contemporaneamente due corde contigue; esso \u00e8 chiamato \"corde doppie\" ed anche \"raddoppio\" nell'ambito della musica folk, nella quale viene largamente utilizzato. Per realizzare questa tecnica \u00e8 necessaria una grande coordinazione di movimenti e un'elevata precisione nella posizione della mano sinistra e della relativa diteggiatura: l'azione di pi\u00f9 di un dito della mano sinistra richiede uno sforzo maggiore e grande esattezza per evitare di produrre una stonatura. \u00c8 possibile anche suonare su tre o su tutte e quattro le corde suonando l'accordo a mo' di arpeggio, in quanto, a causa della curvatura del ponticello, non \u00e8 possibile eseguire i suoni dell'accordo contemporaneamente.\nI primi esempi di utilizzo della tecnica delle corde multiple nel violino si ritrovano nel \"Capriccio stravagante\" (1627) di Carlo Farina e in alcune sonate dell'opera VIII di Biagio Marini (1629). Le corde doppie ebbero particolare importanza nell'opera di vari compositori del tardo '600 tedesco ed austriaco (Johann Schop, Johann Heinrich Schmelzer, Johann Jacob Walther, Heinrich Biber, Nicolaus Bruhns e Johann Paul von Westhoff) e sono la caratteristica preminente in alcuni dei capisaldi della letteratura solistica per il violino, dalle Sonate opera V di Arcangelo Corelli alle Sonate e partite per violino solo di Johann Sebastian Bach, dai Capricci di Niccol\u00f2 Paganini alle sonate per violino solo di Eug\u00e8ne Ysa\u00ffe, Sergej Sergeevi\u010d Prokof'ev, Ernest Bloch, e di tutti gli altri compositori che hanno dedicato opere solistiche al violino nel corso del XX secolo.\nPizzicato.\nIl \"pizzicato\" si ha quando il violinista non utilizza l'archetto ma \"pizzica\" la corda col polpastrello di un dito della mano destra (solitamente l'indice o il medio) in direzione parallela al ponticello, come l'arco, ma circa a met\u00e0 della lunghezza della corda, ovvero al di sopra della tastiera. Il pizzicato comporta l'ottenimento di un suono ben diverso da quello prodotto con l'archetto, breve e rapido. Sulla partitura, il ritorno all'uso dell'archetto viene indicato con la parola \"arco\".\nEsiste anche un tipo di pizzicato eseguito con le dita libere della mano sinistra, indicato in partitura con una croce sopra le note interessate. Cambiando il punto in cui la corda viene pizzicata e in considerazione della posizione particolare della mano sinistra in relazione alla corda, il suono ottenuto \u00e8 molto diverso: pi\u00f9 debole e meno risonante. \u00c8 possibile anche combinare il pizzicato con la mano sinistra e quello con la mano destra o eseguire il pizzicato mentre si suona con l'arco dando origine ad effetti particolari.\nUn particolare tipo di pizzicato \u00e8 il pizzicato \"alla Bart\u00f3k\", che si esegue tirando con forza la corda verso l'alto, producendo un suono pi\u00f9 deciso ed energico.\nVibrato.\nNell'odierna modalit\u00e0 di esecuzione della musica classica, il vibrato \u00e8 parte integrante del suono e viene eseguito in maniera continua, con la sola eccezione dei passaggi particolarmente rapidi. Esso consiste in un'oscillazione rapida ma contenuta dell'altezza del suono, alternativamente al di sotto e al di sopra della frequenza esatta della nota. Ci\u00f2 viene ottenuto oscillando in avanti e indietro (lungo la direzione della tastiera) il polpastrello del dito che preme sulla corda.\nSpesso si pensa che il vibrato possa in qualche modo nascondere un'intonazione imprecisa della nota, dal momento che se il suono varia leggermente l'orecchio umano non dovrebbe afferrare eventuali imprecisioni. In realt\u00e0 alcune ricerche a carattere sperimentale hanno dimostrato il contrario. L'orecchio umano riconosce la media della frequenza di una nota (e delle sue variazioni) eseguita con il vibrato con la stessa precisione con cui riconosce quella di una nota ferma. Non \u00e8 detto che i risultati ottenuti in condizioni sperimentali siano sempre del tutto compatibili con quanto risulti nelle esecuzioni dal vivo: l'effetto del vibrato, quando i tempi sono rapidi, pu\u00f2 comunque mascherare alcune imperfezioni nell'intonazione delle singole note.\nNon esiste un unico tipo di vibrato: esso \u00e8 innanzitutto molto personale, dato che fa parte della personalit\u00e0 del suono di ciascun esecutore; inoltre, il vibrato deve adattarsi al tipo di musica che si sta eseguendo. Nelle consuetudini esecutive odierne, per la musica romantica \u00e8 richiesto un vibrato abbondante ed energico, per la musica classica \u00e8 preferito un vibrato continuo ma contenuto. Alcuni generi musicali richiedono un uso limitato del vibrato: fino a non molto tempo fa si riteneva che dovesse essere insegnato come qualcosa di necessario e dato per assunto a meno che lo spartito non richiedesse espressamente il contrario; con l'avvento dello studio della prassi storica della musica del passato, ci si \u00e8 resi conto che il vibrato fino a tutto il XIX secolo era un effetto, un vero e proprio abbellimento che la convenzione dell'epoca indicava di eseguire in casi specifici e non indiscriminatamente su un intero brano musicale.\nIl vibrato viene anche considerato come un\"'impronta digitale\" dei grandi interpreti, proprio per la singolarit\u00e0 fisico/corporea di ogni esecutore che rende il suono personalissimo.\nArmonici.\nGli armonici possono essere creati sfiorando la corda con un dito, senza per\u00f2 premerla sulla tastiera. Il risultato \u00e8 un suono pi\u00f9 acuto, dal momento che la presenza del dito blocca la nota fondamentale della corda; per questo la corda deve essere sfiorata esattamente in corrispondenza di uno dei nodi, con una divisione esatta della corda stessa. Per esempio, precisamente a met\u00e0, o un terzo: quando il dito sfiora il nodo in uno di questi punti la corda vibra in modo diverso, in questi due esempi, rispettivamente, nelle due met\u00e0 uguali e nelle due suddivisioni di un terzo e due terzi in cui si divide, risultando in un suono pi\u00f9 alto di un'ottava nel primo caso e di una dodicesima (ottava pi\u00f9 quinta) nell'altro caso.\nGli armonici sono segnati nella partitura con un piccolo cerchietto sopra la nota, che determina il tono dell'armonico stesso. Esistono due tipi di armonici, quelli \"naturali\" e quelli \"artificiali\".\nGli armonici naturali sono del tipo descritto nel primo paragrafo, si ottengono semplicemente toccando la corda con un dito in un punto nodale. Questa tecnica \u00e8 relativamente facile, quindi adatta sia ai principianti, sia agli studenti di livello intermedio.\nGli armonici artificiali, invece, sono molto pi\u00f9 difficili da ottenere, normalmente sono alla portata soltanto dei violinisti che hanno gi\u00e0 raggiunto un buon livello di padronanza con lo strumento e con questa tecnica in particolare. Questo metodo di realizzazione dell'armonico prevede che un dito prema normalmente la corda in un certo punto, per esempio la corda del Re per ottenere un \"Mi\", con un altro dito che sfiori la corda una quarta pi\u00f9 in alto, in questo caso sulla posizione della nota \"La\". Quando il violinista preme la corda in un punto e la tocca leggermente con il quarto dito nella maniera descritta, viene sfiorato il nodo che si trova ad un quarto della lunghezza della parte della corda che vibra, provocando la vibrazione della corda in quattro parti, producendo un suono di due ottave pi\u00f9 in alto della nota che viene suonata (nel caso descritto un \"Mi\"). La distanza tra le due dita deve essere assolutamente precisa, altrimenti l'armonico non suona. Inoltre, anche la pressione dell'archetto, oltre a quella delle due dita deve essere esattamente calibrata, pena la perdita del suono. Questo \u00e8 il motivo della maggiore difficolt\u00e0 della realizzazione degli armonici artificiali rispetto a quelli naturali.\nLa notazione musicale degli armonici artificiali utilizza di norma due note sulla stessa astina: la nota pi\u00f9 bassa utilizza una nota normale che indica dove la corda viene tenuta premuta con il primo dito, mentre la nota pi\u00f9 alta utilizza una nota a forma di rombo, che indica la posizione dove la corda viene leggermente toccata con il quarto dito.\nBrani assai elaborati con l'utilizzo degli armonici artificiali si trovano nelle composizioni di tipo virtuosistico per violino, specialmente del XIX secolo e dell'inizio del XX, come ad esempio nelle danze rumene di B\u00e9la Bart\u00f3k o nella \"Cs\u00e1rd\u00e1s\" di Vittorio Monti.\nTecnica dell'archetto.\nAnche se la diteggiatura ed il vibrato hanno un'influenza sulle caratteristiche timbriche, il suono del violino dipende essenzialmente da come viene utilizzato l'archetto. Ci sono molteplici elementi che, abilmente combinati, producono un suono pi\u00f9 o meno forte in termini di intensit\u00e0 acustica o ne modificano il timbro: la velocit\u00e0 di movimento, la pressione sulla corda, la distanza dal ponticello.\nUn'alterazione innaturale della distanza dal ponticello viene utilizzata per particolari effetti sonori. Suonando vicino al ponticello si ottiene un suono pi\u00f9 intenso del solito, chiamato sforzato (sullo spartito: \"sfz\"); suonando invece spostandosi con l'archetto verso la parte opposta, in direzione del manico, fino al limite o sopra la tastiera (\"sul tasto\") si produce un suono pi\u00f9 etereo e delicato, con un'enfasi sulla fondamentale.\nVi sono diverse specie e combinazioni di arcate, che si riuniscono sotto il termine di generico colpi d'arco. Possono essere distinte in:\nNel primo gruppo, abbiamo il colpo d'arco \"sciolto\", nel caso che vi sia un'arcata per ogni nota, e il \"legato\", quando in un'arcata vengono eseguite due o pi\u00f9 note.\nNel secondo gruppo, abbiamo il \"martellato\" (detto anche \"grande staccato\"), in cui le note sono eseguite con forza, una per arcata, e il \"picchettato\", quando un'arcata comprende pi\u00f9 note. Quando per\u00f2 i suoni eseguiti nella stessa arcata sono solo leggermente separati, abbiamo il \"portato\".\nNel terzo gruppo abbiamo dei colpi d'arco caratterizzati dal fatto che la sollecitazione data alla bacchetta per eseguire ciascun suono ne provoca una reazione elastica di sollevamento dalla corda. Questo crea un tipo di staccato con un effetto acustico molto diverso dal precedente. Nel caso di una nota per arcata, quando la velocit\u00e0 crea il sollevamento spontaneo dell'arco, si ha il \"saltellato\"; quando la velocit\u00e0 \u00e8 minore, e quindi il violinista deve fare un'azione volontaria per facilitare il sollevamento dell'arco, abbiamo lo \"spiccato\"; infine, quando il movimento \u00e8 ancora pi\u00f9 lento ed \u00e8 quasi impossibile sfruttare l'elasticit\u00e0 naturale della bacchetta per sollevare l'arco, abbiamo il \"martellato volante\". Passando alle arcate comprendenti pi\u00f9 note, con l'arco che si solleva brevemente tra una nota e l'altra, abbiamo il \"picchettato volante\". Infine, quando l'arco non \u00e8 sollevato tra una nota e l'altra, ma gettato dall'alto prima di eseguire due o pi\u00f9 suoni, il colpo d'arco \u00e8 detto \"gettato\" o \"balzato\".\nVi sono anche tecniche non convenzionali nell'utilizzo dell'arco. Ad esempio, le corde possono essere percosse con il legno della bacchetta (\"col legno\"). Ci\u00f2 produce un suono percussivo, che pu\u00f2 avere grande effetto quando \u00e8 realizzato dall'intera sezione orchestrale degli archi, dal momento che l'intensit\u00e0 sonora prodotta da ciascuno strumento con questa tecnica \u00e8 molto debole. Una seconda tecnica percussiva, pi\u00f9 moderna, \u00e8 chiamata \"chop\": in questo caso le corde vengono colpite con la porzione dei crini vicina al tallone dell'archetto, che risulta pi\u00f9 tesa e maggiormente dall\u2019esecutore. Questa tecnica \u00e8 utilizzata da alcuni musicisti jazz, tra cui il \"Turtle Island String Quartet\".\nAccordatura.\nIl violino viene accordato ruotando i piroli (chiamati anche \"bischeri\") nel cavigliere. Dal momento che le corde sono avvolte intorno ad essi, il loro movimento aumenta o diminuisce la tensione. La corda del La viene accordata per prima, generalmente a 440 Hz (il diapason d'orchestra \u00e8, invece, per lo pi\u00f9 a 442\u00a0Hz), utilizzando un \"corista\" o un diapason; alternativamente si possono usare il tasto corrispondente sul pianoforte, oppure accordatori digitali. Le altre corde vengono accordate in rapporto alla prima, ad intervalli di quinta ascendente.\n\u00c8 possibile installare sulla cordiera del violino delle viti di precisione, che permettono una regolazione molto pi\u00f9 sottile della tensione della corda. Questo accessorio \u00e8 utilizzabile solo con le corde di metallo, e d'altra parte queste sono le pi\u00f9 disagevoli da accordare attraverso i piroli, in quanto anche attraverso un movimento molto contenuto la loro tensione cambia in maniera molto pi\u00f9 accentuata che con le corde di altri materiali. La facilit\u00e0 di utilizzo ne fa un elemento indispensabile nella fase di studio dei principianti; tuttavia, la loro presenza ha il difetto di appesantire la cordiera con effetti negativi sul suono. Pertanto, da parte dei professionisti, questo ausilio viene utilizzato solo per il cantino (da cui il nome di \"tiracantino\" o \"tendicantino\"), in quanto normalmente solo questa corda \u00e8 interamente in metallo.\nSpesso delle piccole modifiche all'accordatura vengono fatte tirando una corda con un dito, per allentarla leggermente ed assestarla.\nL'accordatura abituale (Sol-Re-La-Mi) pu\u00f2 occasionalmente essere modificata per determinate esigenze musicali, sia nella musica classica (dove questa tecnica \u00e8 nota come scordatura), sia in alcuni stili folk. Un esempio famoso di scordatura nella musica classica \u00e8 la \"Danza Macabra\" di Saint-Sa\u00ebns, in cui la corda del Mi del violino solista \u00e8 accordata in Mi\u266d, al fine di conferire un'inquietante dissonanza alla composizione. Un altro esempio \u00e8 dato dal terzo movimento di \"Contrasti\", di B\u00e9la Bart\u00f3k, in cui la corda del Mi viene accordata in Mi\u266d e quella del Sol in Sol\u266f.\nNel jazz e nella musica folk sono spesso impiegati violini con cinque o pi\u00f9 corde.\nStoria.\nLe fonti pi\u00f9 antiche riguardanti il violino ci permettono di far risalire la sua nascita all'inizio del XVI secolo.\nAnche I primi esemplari (i cosiddetti \"protoviolini\") erano probabilmente soltanto un'evoluzione di strumenti ad arco preesistenti. Erano costruiti in \"famiglie\" comprendenti 3 taglie diverse di strumenti, approssimativamente corrispondenti alle tessiture di soprano, contralto o tenore e basso.\nNella prima parte del XVI secolo, il soprano ed il contralto di viola da braccio avevano solamente tre corde, mentre per il basso si trovavano strumenti sia a tre che a quattro corde, secondo i trattati dell'epoca, arrivandosi talvolta fino a cinque, secondo alcune fonti iconografiche.\nLa gran parte delle ipotesi tradizionali pone l'apparizione dei primi violini veri e propri, dotati della stessa forma e medesima accordatura usata ancora ai nostri giorni, nel nord Italia, a Cremona, con Andrea Amati, a Brescia con Gasparo da Sal\u00f2, Zanetto e Pellegrino Micheli, a Venezia con la famiglia Linarol; tuttavia ricerche pi\u00f9 recenti evidenziano fondati dubbi su quasi tutte le attribuzioni degli strumenti ad arco italiani del XVI secolo.\nPerci\u00f2, non rimane agli studiosi che basarsi sui soli documenti, la cui interpretazione \u00e8 resa pi\u00f9 difficile da problemi terminologici.\nTuttavia, da questi dati si vede chiaramente che la nuova famiglia di strumenti ad arco apparve quasi allo stesso tempo in varie parti d'Europa: oltre che nell'Italia del Nord, in Francia (Parigi e Lione), in Germania (dove Martin Agricola segnala nel 1545 la presenza di gruppi di violinisti polacchi), nei Paesi Bassi (specialmente Bruxelles ed Anversa), a Praga. Si pu\u00f2 quindi supporre che il violino sia nato come strumento di musicisti ambulanti, durante i primi decenni del XVI secolo, da una fusione di strumenti diversi, quali le vielle e le ribeche a tre corde. Tra questi musicisti possiamo collocare sia i violinisti polacchi citati da Agricola, sia i gruppi di polistrumentisti e danzatori di origine ebraica, che dalla Lombardia si diffusero fino ai Paesi Bassi ed all'Inghilterra, il cui influsso fu probabilmente ancor pi\u00f9 determinante per lo sviluppo della famiglia delle viole da braccio.\nIl violino nel XVI secolo era utilizzato principalmente nella musica di danza, tuttavia in Italia molto presto assunse ruoli pi\u00f9 nobili, nelle corti o nelle chiese: nel 1530 a Brescia abbiamo la citazione di un violino usato durante una messa e, circa dieci anni dopo, anche a Venezia troviamo violini in varie \"Scuole\" e durante le messe e le processioni.\nMolti strumenti della famiglia del violino, conservati in musei o collezioni private, sono attribuiti a liutai della seconda met\u00e0 del XVI secolo, quali i bresciani Zanetto Micheli da Montichiari, il figlio Peregrino, Gasparo da Sal\u00f2, il veneziano Ventura Linarol, il cremonese Andrea Amati, il padovano Dorigo Spilmann, o Gasparo Tieffenbrucker, che lavor\u00f2 a Bologna e Lione. Gran parte di queste attribuzioni sono oggi considerate non attendibili, o riferite a strumenti pesantemente trasformati da modifiche che li hanno alterati profondamente.\nA partire dall'inizio del XVII secolo, sotto la spinta dello sviluppo di una nascente letteratura idiomatica per il violino, la costruzione dello strumento vede un notevole sviluppo. Due citt\u00e0, in particolare, assumono la preminenza: Brescia e Cremona. La prima era nota per la costruzione di strumenti ad arco gi\u00e0 dall'inizio del XVI secolo; la fama per i violini si deve in particolare a due costruttori: Gasparo da Sal\u00f2 (1540\u20131609) e Giovanni Paolo Maggini (battezzato nel 1580 e morto probabilmente nel 1630\u201331). A Cremona, lavora Andrea Amati (prima del 1511-1577), capostipite di una famiglia di liutai che marc\u00f2 profondamente la costruzione degli strumenti ad arco, in particolare attraverso i suoi figli Antonio e Girolamo, che firmavano insieme i loro strumenti, ed il figlio di quest'ultimo, Nicola, considerato il culmine della liuteria seicentesca italiana.\nA partire dalla met\u00e0 del XVII secolo, l'arte della liuteria si irradia in tutta Europa. Si formano importanti \"scuole\", con caratteristiche omogenee al loro interno, quali alcune particolarit\u00e0 nella forma o nella tecnologia costruttiva, oppure un particolare colore della vernice.\nCremona rimane il centro pi\u00f9 importante dell'arte liutaria: vi lavorano il figlio di Girolamo Amati, Nicola, vero capostipite della liuteria classica cremonese, ed i suoi discepoli Antonio Stradivari, Andrea Guarneri, Giovanni Battista Ruggeri e Francesco Rogeri. Ancora, tra i maggiori liutai cremonesi, si deve ricordare Giuseppe Guarneri, detto anche \u201ddel Ges\u00f9\u201d, e gli allievi di Stradivari, i figli Omobono e Francesco e Carlo Bergonzi.\nSempre in Italia, vera culla della liuteria, abbiamo: a Venezia, Santo Serafino, Domenico Montagnana, Matteo Gofriller, Francesco Gobetti e Pietro Guarneri; a Milano, Giovanni Grancino, altro discepolo di Amati, i Testore, Pietro Landolfi, i Mantegazza; a Bologna, i Tononi e i Guidanti; a Firenze, i Gabrielli; a Napoli, Alessandro Gagliano (uscito dalla scuola di Stradivari) ed i suoi discendenti; a Roma, David Tecchler e Michele Plattner; a Torino, Giovanni Battista Guadagnini ed i suoi discendenti.\nSi svilupp\u00f2 anche una scuola tirolese, piuttosto indipendente dall'influenza cremonese, con Jacob Stainer e la famiglia Klotz, il cui capostipite, Mathias I, aveva appreso la professione dallo Stainer e dal solito Nicola Amati.\nNel XIX secolo vennero ancora costruiti eccellenti violini: p. es. da Giovanni Francesco Pressenda e Joseph Rocca a Torino e Genova, Jean-Baptiste Vuillaume, di Mirecourt, a Parigi; ma raramente paragonabili ai capolavori dei secoli precedenti. Anche oggi, i solisti cercano preferibilmente di esibirsi con strumenti del XVII e XVIII secolo.\nIl XX secolo ha pure visto una ricca fioritura di liuterie in tutto il mondo, con nomi ormai affermati quali: Bisiach (Milano), Garimberti (Milano), Fiorini (Monaco), Poggi (Bologna), Gaggini (Nizza), Sacconi (New York), Carl Becker (Chicago), Peresson (Philadelphia), Bauer (Angers); ed altri, ancora attivi e in via di affermazione: Zygmuntowicz (Brooklyn), Curtin &amp; Alf (Ann Arbor), Regazzi (Bologna), Luiz Bellini (Jackson Heights, New York), Robin (Angers), Roger Graham Hargrave (Meyenburg).\nLa forma esterna del violino non \u00e8 cambiata dal XVII secolo ad oggi, ma, almeno fino alla fine del XIX, si sono modificate alcune caratteristiche costruttive secondarie, in funzione della musica che vi veniva eseguita. Gli strumenti costruiti prima del 1800 sono stati quasi tutti modificati secondo le nuove esigenze, quindi oggi tutti i migliori strumenti antichi sono molto lontani dallo stato originale. Vi \u00e8 tuttavia un movimento di interpretazione della musica del passato secondo la prassi esecutiva dell'epoca, che utilizza strumenti costruiti tra il XVI ed il XVIII secolo rimessi nella ipotetica condizione d'origine, o eventualmente copie di strumenti dell'epoca; il violino che presenta tali caratteristiche \u00e8 comunemente detto violino barocco.\nLetteratura violinistica.\nDalle origini al 1700.\nAll'inizio della sua storia, durante la seconda met\u00e0 del XVI secolo, il violino era utilizzato non come strumento indipendente, ma come componente della famiglia delle viole da braccio, nella quale ricopriva il posto della voce di soprano, analogamente a quanto accadeva con altri tipi di strumenti: flauti dolci, viole da gamba, bombarde, tromboni, cornetti, cromorni. Perci\u00f2, le prime composizioni destinate al violino appartengono a quell'ampio repertorio strumentale polifonico del '500 che veniva eseguito indistintamente da un qualsiasi tipo di famiglia di strumenti: fantasie, suites di danze, trascrizioni di brani vocali.\nUna delle primissime forme che si stacca dalla pratica polifonica e delinea il violino in funzione solistica \u00e8 la pratica dell'improvvisazione (\"diminuzione\") su madrigali o altri brani vocali, che fiorisce soprattutto nel finire del secolo XVI e nell'inizio del XVII, ad opera dei primi virtuosi di tutti i vari tipi di strumenti: cornettisti, flautisti diritti e traversi, violinisti, violisti da gamba, tastieristi, liutisti, arpisti.\nLe prime opere solistiche espressamente dedicate al violino vedono la luce nei primi anni del '600 in Italia e sono prodotte da una nutrita schiera di compositori che mettono la pratica strumentale al servizio delle istanze espressive di Claudio Monteverdi e degli altri compositori di musica vocale della cosiddetta \"seconda prattica\". Tra i pi\u00f9 importanti, ricordiamo Dario Castello, Giovanni Paolo Cima, Biagio Marini, Salomone Rossi, Giovanni Battista Fontana, Marco Uccellini. Le forme pi\u00f9 usate sono la canzone e la sonata; l'organico che immediatamente predomina \u00e8 quello formato da due violini (dove uno dei violini pu\u00f2 essere sostituito da uno strumento di un'altra famiglia, in particolare dal cornetto) e dalla parte del basso continuo, eseguito da uno o pi\u00f9 strumenti polifonici (organo, clavicembalo, arpa, liuto), al quale si pu\u00f2 talvolta trovare aggiunta una parte di \"basso obbligato\", eseguibile con uno strumento ad arco (violoncello, viola da gamba) o anche a fiato (fagotto, trombone).\nLa scrittura si caratterizza immediatamente per uno spiccato interesse alla sperimentazione tecnica.\nNella seconda met\u00e0 del secolo XVII, se in Italia si va gradualmente verso uno strumentalismo pi\u00f9 \"classico\", in una ricerca di maturit\u00e0 e plasticit\u00e0, che trova la sua massima espressione in Arcangelo Corelli, nei paesi di lingua tedesca si afferma una scuola violinistica ancora molto interessata all'aspetto della sperimentazione tecnico-espressiva; a questa corrente appartengono anche Johann Jakob Walther, Johann Heinrich Schmelzer ed il suo allievo Heinrich Ignaz Franz Biber. In questi compositori, l'interesse per il linguaggio solistico polifonico del violino (le cosiddette \"doppie corde\", ovvero accordi formati da 2 a 4 suoni, eseguiti appoggiando l'arco contemporaneamente su due corde e muovendolo poi nel corso dell'arcata fino a toccare anche le altre note) diventa ossessivo ed elabora la tecnica che sar\u00e0 poi utilizzata nelle opere per violino solo da Johann Sebastian Bach ai giorni nostri.\nDal 1700 al 1800.\nLa scrittura corelliana diviene un modello di riferimento nelle forme pi\u00f9 tipiche della letteratura violinistica: la sonata a tre, la sonata \"a solo\", ossia violino e violoncello o cembalo (basso continuo), e il concerto grosso. A sua volta, ognuna di queste forme presenta due diverse tipologie: da chiesa e da camera. La sua influenza attraversa tutta la musica strumentale di gusto italiano della prima met\u00e0 del XVIII secolo, in particolare nell'ambito sonatistico.\nTra i pi\u00f9 importanti compositori di sonate in stile italiano, ricordiamo Antonio Vivaldi, Francesco Geminiani, Francesco Veracini, Francesco Antonio Bonporti, Giuseppe Tartini, Tomaso Albinoni.\nOltre che nella musica di stile italiano, la sonata corelliana introduce di fatto in Francia una scrittura strumentale pi\u00f9 sviluppata dal punto di vista tecnico, armonico e drammatico; essa \u00e8 fonte d'ispirazione, pur mescolata agli stilemi caratteristici del gusto francese, per le opere di \u00c9lisabeth Jacquet de La Guerre e, pi\u00f9 tardi, di Fran\u00e7ois Couperin e Jean-Marie Leclair.\nAncora, in Inghilterra, le sonate di ambiente romano della seconda met\u00e0 del '600 sono studiate, imitate e diffuse dai compositori pi\u00f9 importanti che operano nel paese: Henry Purcell, alla fine del '600, Georg Friedrich H\u00e4ndel nel '700.\nSuccessivamente, la sonata si sviluppa in due direzioni: da un lato, a partire dalle 6 Sonate per violino e clavicembalo di Johann Sebastian Bach, verso una letteratura con strumento a tastiera concertato, in cui il violino ricopre un ruolo secondario (ricordiamo innanzitutto la splendida serie delle sonate e variazioni per pianoforte e violino di Wolfgang Amadeus Mozart), tipologia formale che sfocer\u00e0 nella sonata romantica per pianoforte e violino; dall'altro lato, verso l'allargamento ad organici nuovi: trii, quartetti, quintetti, di soli archi o con pianoforte (pi\u00f9 raramente con flauto o oboe). In particolare, la nuova forma del quartetto d'archi assume una grande importanza nell'elaborazione del nuovo linguaggio strumentale della II met\u00e0 del XVIII secolo, in particolare attraverso opere marcate da grandi differenze di scrittura \"nazionale\": tra i molti che vi si cimentarono, ricordiamo Johann Christian Bach (tedesco, ma attivo prima a Milano e poi a Londra), Luigi Boccherini e Giuseppe Cambini in Italia, Fran\u00e7ois-Joseph Gossec e Rodolphe Kreutzer in Francia, Carl Stamitz in Germania, Franz Joseph Haydn e Wolfgang Amadeus Mozart in Austria.\nIl concerto corelliano pone le radici da cui si sviluppa la forma del concerto solista, che a partire dai primi esperimenti di Giuseppe Torelli si sviluppa nelle opere di Antonio Vivaldi, Johann Sebastian Bach, Pietro Antonio Locatelli, Jean-Marie Leclair e Giuseppe Tartini in una forma di enorme successo.\nNella seconda met\u00e0 del secolo, il violino concertante, da \"principale\" (ossia primo violino dell'orchestra che si stacca episodicamente, eseguendo i suoi assoli) diventa un elemento indipendente che si contrappone alla massa orchestrale. Da questo momento, \"il concerto per violino ha costituito sino ai nostri giorni la palestra pi\u00f9 completa per l'estrinsecazione delle capacit\u00e0 tecniche ed emotive dell'esecutore\".\nI concerti appartenenti a questo periodo di transizione sono oggi poco eseguiti, con l'eccezione delle opere di Wolfgang Amadeus Mozart, Franz Joseph Haydn e Giovanni Battista Viotti.\nDal 1800 a oggi.\nIl nuovo secolo, fortemente marcato da una nuova sensibilit\u00e0 artistica, il Romanticismo, non crea nuove forme ma elabora e sviluppa quelle che si erano affacciate nella seconda met\u00e0 del secolo precedente: il concerto, la sonata (pianoforte e violino, trio con pianoforte e violoncello, quartetto e quintetto di soli archi, o con pianoforte).\nInsieme al pianoforte, il violino \u00e8 lo strumento che meglio si adatta alle richieste espressive dei compositori di questo periodo: oltre alle possibilit\u00e0 liriche, gi\u00e0 ampiamente sfruttate nei secoli passati, una legione di violinisti virtuosi sperimenta una nuova tecnica esecutiva irta di difficolt\u00e0 e funambolismi che viene largamente utilizzata dai maggiori compositori dell'epoca in funzione eroica e drammatica. Tra questi virtuosi, che lasciarono un repertorio (soprattutto di concerti) ancora oggi apprezzato, ricordiamo Niccol\u00f2 Paganini, Henri Vieuxtemps, Henryk Wieniawski.\nSull'onda della scrittura violinistica fortemente drammatizzata di Ludwig van Beethoven, che per il violino scrisse opere mirabili, quali il concerto op. 61, le sonate con pianoforte, i trii con piano e violoncello ed i quartetti, tutti i maggiori compositori dell'Ottocento dedicano al violino un ampio repertorio.\nTra le sonate con piano, ricordiamo soprattutto quelle di Franz Schubert, Robert Schumann, Johannes Brahms, C\u00e9sar Franck, Edvard Grieg, Gabriel Faur\u00e9, Claude Debussy, Sergej Sergeevi\u010d Prokof'ev, Maurice Ravel, B\u00e9la Bart\u00f3k.\nNella forma del quartetto d'archi, oltre ai gi\u00e0 citati Schumann, Schubert, Brahms, abbiamo opere importanti di Luigi Cherubini, Felix Mendelssohn e della sorella Fanny, Anton\u00edn Dvo\u0159\u00e1k, Alexander Borodin, e venendo pi\u00f9 vicino a noi, oltre a Ravel, Prokof'ev e Bart\u00f3k, Giacomo Puccini, Nino Rota, Arnold Sch\u00f6nberg, Dmitri Shostakovich, Gian Francesco Malipiero, Gy\u00f6rgy Ligeti, Robert Crumb.\nNel concerto, e pi\u00f9 in generale nell'organico composto da violino solista con orchestra, trovano una felice espressione in particolare Mendelssohn, Franz Schubert, Robert Schumann, Dvo\u0159\u00e1k, Brahms, \u00c9douard Lalo, Max Bruch, Ottorino Respighi, P\u00ebtr Il'i\u010d \u010cajkovskij, Camille Saint-Sa\u00ebns, Jan Sibelius, B\u00e9la Bart\u00f3k, Igor' F\u00ebdorovi\u010d Stravinskij, Alfredo Casella, Alban Berg, Dmitri Shostakovich, Arvo P\u00e4rt.\nNel corso del XX secolo avanzato, i compositori di musica classica, pur continuando, come abbiamo gi\u00e0 visto, la tradizione ottocentesca, ricominciano parallelamente ad esplorare con grande libert\u00e0 le forme della musica con violino, con una generale tendenza alla forma piccola ed all'organico contenuto, forse per reazione al gigantismo che aveva caratterizzato la musica del secolo precedente, ulteriormente amplificato dall'estetica gonfia di retorica, ispirata dai nazionalismi del primo '900.\nIn questo senso, si riscontra un ritorno anche alla scrittura per violino solo, in qualche misura sempre ispirata all'opera di Johann Sebastian Bach ed ai Capricci di Nicol\u00f2 Paganini. Ricordiamo in particolare le opere di Eug\u00e8ne Ysa\u00ffe, e ancora di Bart\u00f3k, Sergej Sergeevi\u010d Prokof'ev, Ernest Bloch, Bruno Maderna, Luciano Berio, Pierre Boulez, John Cage, Steve Reich (con nastro magnetico), Giacinto Scelsi.\nIl violino nella musica folk.\nIl violino nasce come strumento destinato all'esecuzione della musica da ballo. Le prime bande di proto-violini sono gruppi di menestrelli che operavano verso la fine del XV secolo nelle regioni intorno alle Alpi, gruppi di musicisti polacchi operanti in Germania all'inizio del XVI secolo, o ancora gruppi, spesso di carattere familiare, di musicisti ebrei sefarditi, che svilupparono l'uso di questo strumento prima in Lombardia, poi in altre citt\u00e0 del Nord Italia, quindi nell'Europa del Nord: tutte queste tradizioni hanno in comune l'uso di violini di diverse dimensioni nei complessi da ballo. I violini erano chiamati secondo le denominazioni tedesche (\"geige\", \"rebec\", \"rybeben\", \"vedel\", \"fiedel\", \"fydel\"...) e, ancora oggi, nei paesi di lingua tedesca e inglese i rispettivi termini \"geige\" e \"fiddle\" indicano il violino e gli strumenti ad esso affini usati nella musica popolare.\nIl violino folk oggi \u00e8, di fatto, lo stesso strumento che \u00e8 utilizzato nella musica classica, differenziandosi solo per caratteristiche che non incidono sulla struttura dello strumento. Ad esempio, per l'esecuzione di alcuni generi, come il bluegrass e l'old-time music, nei quali \u00e8 utilizzata in maniera sistematica la tecnica delle \"doppie corde\" (consistente nell'eseguire una melodia su una corda, accompagnandosi con una o due altre corde suonate \"libere\", in maniera simile alla cornamusa o alla ghironda), viene utilizzato un ponticello con una curvatura meno accentuata.\nAnche le tecniche di esecuzione sono molto varie: vengono indifferentemente usate una posizione del tutto affine a quella classica, con lo strumento sostenuto dal mento, oppure altre impostazioni pi\u00f9 antiche, come l'appoggiare lo strumento immediatamente al di sotto della clavicola, o al petto, o sopra la cintola.\nIl violino \u00e8 diffuso nella musica folk di tutta Europa, dell'America del Nord e di alcune aree dell'America del Sud e dell'Asia."}
{"id": "2608528", "revid": "767487", "url": "https://it.wikipedia.org/wiki?curid=2608528", "title": "Turner e il casinaro", "text": "Turner e il casinaro (\"Turner &amp; Hooch\") \u00e8 un film del 1989 diretto da Roger Spottiswoode e con protagonista Tom Hanks.\nTrama.\nScott Turner \u00e8 un investigatore della polizia a Cypress Beach, in California. Annoiato dalla mancanza di gravi crimini con il suo lavoro attuale, Turner \u00e8 destinato a trasferirsi in una posizione molto migliore a Sacramento, lasciando il collega investigatore David Sutton per rimpiazzarlo. Turner mostra David nei tre giorni rimasti prima del suo trasferimento, incontrandosi con l'amico di lunga data Amos Reed per l'ultima volta. I due investigatori sono quindi chiamati alla scoperta di 8.000 dollari trovati sulla spiaggia locale. Quella stessa sera, Amos viene assassinato da un'affiliata del magnate locale dei frutti di mare Walter Boyett quando Amos rivela i suoi sospetti sulle operazioni di Boyett. Turner viene avvisato del crimine la mattina seguente, portando Scott a catturare Hooch, il dogue de Bordeaux di Amos e l'unico testimone del suo omicidio. Scott porta immediatamente Hooch dal veterinario della nuova citt\u00e0 Emily Carson. Scott supplica Emily di accogliere Hooch poich\u00e9 non ha mai avuto esperienza di maneggiare un simile animale. Tuttavia, Emily insiste sul fatto che Hooch andr\u00e0 bene per Scott, che vive da solo.\nTornando immediatamente a casa, la natura rumorosa e distruttiva di Hooch si scontra intensamente con la routine e lo stile di vita di Scott. Scott lascia Hooch da solo una notte per comprare cibo per cani, solo per tornare in una casa che \u00e8 stata completamente saccheggiata da Hooch involontariamente. Furioso, Scott caccia Hooch, solo per lui che torner\u00e0 pi\u00f9 tardi con la cagnolina di Emily, Camille. Vedendo l'opportunit\u00e0 di cacciare via per sempre Hooch, Scott riporta sia Hooch che Camille alla clinica veterinaria, solo per essere catturato da Emily mentre se ne va. Emily invita Scott a entrare, e i due continuano a dipingere la casa che Emily aveva precedentemente abbandonato per la notte. Scott se ne va pi\u00f9 tardi e, sebbene esprima la sua mancanza di interesse nel portare le cose con Emily, diventa chiaro che i due stanno iniziando a piacersi.\nScott porta Hooch al distretto di polizia il giorno successivo, dove si svolge un matrimonio dall'altra parte della strada. Hooch riconosce il fotografo di matrimoni come l'assassino di Amos e d\u00e0 la caccia. L'assassino \u00e8 in grado di scappare dai suoi inseguitori, ma Scott \u00e8 in grado di identificare l'assassino come Zack Gregory, un ex marine con diversi arresti precedenti che si adatta anche al profilo dell'omicidio di Amos (Scott aveva precedentemente ipotizzato che l'assassino di Amos doveva aver avuto esperienza speciale nell'uccidere mentre la ferita da pugnalata eseguita su Amos assicurava totale discrezione). Scott ipotizza anche che Amos non sia stato assassinato in un tentativo di rapina, ma per consentire a Zack di coprire un'operazione illegale vicino a dove viveva. Questa teoria coincide con le regolari lamentele di Amos con Scott riguardo ai rumori che ha ascoltato alla Boyett Seafood, la societ\u00e0 che ha registrato Zack come impiegato.\nCelebrando l'approvazione alla ricerca di Boyett Seafood, Scott tratta Hooch ma nota il suo rifiuto di mangiare. Scott considera questa una conseguenza della morte di Amos, il proprietario a lungo termine e presumibilmente, unico compagno di Hooch. Scott e Hooch iniziano a stabilire un legame pi\u00f9 stretto. Il giorno successivo, la polizia cerca Boyett Seafood, ma non trova prove di attivit\u00e0 illegali. Con il suo trasferimento in sospeso il giorno seguente, Scott viene sollevato dalla giurisdizione del caso, che viene dato a David dal capo della polizia Howard Hyde. Frustrato nel raggiungere un vicolo cieco nel caso, Scott incontra Emily, portando i due a passare la notte insieme. In un momento eureka , Scott finalmente capisce perch\u00e9 la precedente ricerca di Boyett Seafood non ha prodotto nulla: invece di cercare importazioni, Boyett Seafood stava effettivamente esportando merci. Armato di questo nuovo vantaggio, Scott riporta Hooch alla fabbrica per picchettarlo. La mattina seguente, David arriva su richiesta di Scott con i primi 8.000 dollari recuperati dalla spiaggia. In un sospetto, Scott ordina a Hooch di rintracciare l'odore del denaro in tutto ci\u00f2 che riesce a trovare all'interno della fabbrica, tornando infine con l'esatto tipo di borsa in cui \u00e8 stato scoperto il batuffolo.\nScott si reca al 'Lazy Acres Motel', il falso indirizzo in cui Zack Gregory era indicato come inquilino. Scott interroga il proprietario del Motel per rivelare dove si trova Zack, per poi essere trattenuto sotto la minaccia di lui pochi istanti dopo. Zack ordina a Scott di andare in macchina per scappare, ma Scott fa schiantare la Cadillac contro una barriera di cemento, spingendo Zack attraverso il parabrezza e bloccandolo al collo, mentre Hooch fornisce assistenza. Scott interroga Zack, che rivela di aver ucciso Amos, e rivela anche che Walter Boyett \u00e8 coinvolto nel commercio illegale di denaro in corso nella sua fabbrica, ma non ne \u00e8 responsabile, con sorpresa di Scott. Scott ritorna con Hooch alla fabbrica e viene inaspettatamente raggiunto dal capo Hyde. Gi\u00e0 sospettoso della precedente confessione di Zack, Scott affronta Hyde, ritenendolo responsabile dell'operazione di riciclaggio di denaro nei porti, usando i giganteschi cubetti di ghiaccio per nascondere i soldi inviati dal paese. Presto si verificher\u00e0 uno scontro a fuoco tra Scott da una parte e Hyde e Boyett dall'altra. Hooch \u00e8 in grado di tendere un'imboscata a Boyett dall'alto, sebbene Boyett spari a Hooch nel processo. Di fronte a Hyde, Scott \u00e8 apparentemente costretto dal capo della polizia corrotto a incastrare Boyett, che viene successivamente ucciso da Hyde. Tuttavia, Hyde sa che Scott \u00e8 un ufficiale di polizia completamente onesto e scopre il suo bluff. Un Hooch ferito a morte riesce ad alzarsi e distrae brevemente Hyde abbastanza a lungo perch\u00e9 Scott lo uccida.\nScott corre alla clinica di Emily per curare Hooch, che ha subito una grave perdita di sangue e alla fine muore. Successivamente, Turner viene nominato capo della polizia mentre Sutton diventa il principale investigatore. Turner sposa anche Emily, con la coppia che ora si prende cura di Camille e della sua cucciolata di cuccioli, uno dei quali sembra e si comporta esattamente come Hooch.\nSpin-off.\nIl 16 luglio 2021 verr\u00e0 resa disponibile su Disney+ la serie su \"Turner e il casinaro\", spin-off del film. La serie \u00e8 un sequel del film dove il protagonista, Scott Turner II, ricever\u00e0 in eredit\u00e0 Hooch. Scott Turner II \u00e8 il figlio del protagonista del film."}
{"id": "2608529", "revid": "2173820", "url": "https://it.wikipedia.org/wiki?curid=2608529", "title": "Cilla Black", "text": "Assieme a Dusty Springfield \u00e8 considerata una delle maggiori artiste del cosiddetto British Pop. \u00c8 stata anche un personaggio televisivo ed \u00e8 apparsa come attrice negli anni settanta in diverse \"situation comedy\".\nBiografia.\nFiglia di uno scaricatore del porto di Liverpool, inizi\u00f2 a cantare quando era ancora molto giovane incoraggiata dai genitori.\nLavor\u00f2 dapprima come segretaria presso una societ\u00e0 di telefonia, e nel contempo trov\u00f2 il tempo per esibirsi come cantante assieme ad alcuni fra i pi\u00f9 prestigiosi gruppi di Liverpool: esord\u00ec all'Iron Door cantando con Rory Storm and the Hurricanes, in altri locali affianc\u00f2 i Big Three e Kingsize Taylor and the Dominoes, facendosi notare e comparendo nel 1961 in un articolo pubblicato su \"Mersey Beat\" dove veniva definita una promessa della musica pop.\nAppassionata dei gruppi locali, trov\u00f2 un posto da guardarobiera al Cavern Club di Liverpool, il locale in cui i Beatles, ancora al loro esordio, si esibivano regolarmente. Dall'amicizia nata con John Lennon Cilla Black trasse beneficio: fece un provino col tecnico degli Abbey Road Studios Stuart Eltham, che in seguito avrebbe lavorato con lei in tandem, poi avvicendato da Geoff Emerick, ed entr\u00f2 nella scuderia di Brian Epstein che divenne il suo manager.\nIl successo giunse nel il 1964, e con un brano composto da Burt Bacharach e Hal David, \"Anyone Who Had a Heart\". Dopo di allora incise altre canzoni divenute poi celebri in tutto il mondo, da \"You're My World\", ad \"Alfie\" (dalla colonna sonora del film omonimo del 1966 \"Alfie\", interpretato da Michael Caine e premiato al Festival di Cannes) a \"Step Inside Love\".\nDai tardi anni settanta la sua carriera \u00e8 andata rallentando, anche se ha continuato a partecipare a spettacoli televisivi e a registrare album discografici che le hanno consentito di mantenere una certa notoriet\u00e0 soprattutto nel Regno Unito, tanto da essere insignita nel 1993 dell'Ordine dell'Impero Britannico.\n\u00c8 stata autrice di due autobiografie: \"Step Inside\" (Londra, Dent 1985, ISBN 0-460-04695-0) e \"What's It All About?\" (Ebury Press, ISBN 0-09-189036-5).\nAttivit\u00e0 di attrice televisiva.\nIl 15 gennaio 1975, Cilla Black \u00e8 apparsa nella prima delle sei puntate di mezz'ora di cui si componeva la \"situation comedy\" trasmessa dalla rete ITV plc ed intitolata \"Cilla's Comedy Six\". La serie era scritta da Ronnie Taylor. A maggio dello stesso anno la \"Writer's Guild of Great Britain\" menzion\u00f2 la cantante-attrice come \"Britain's Top Female Comedy Star\" (maggiore interprete femminile di spettacoli commedia).\nL'anno successivo all'Associated Television - ATV furono commissionate sei puntate per un nuovo ciclo seriale che avrebbe avuto una diffusione trisettimanale. Ad agosto Black torn\u00f2 cos\u00ec sui set televisivi per le riprese di una commedia intitolata \"Cilla's World of Comedy\" e centrata sul tema della sua canzone incisa come singolo di quell'anno, \"Easy in Your Company\".\nInoltre, dal 5 settembre 1998 al 29 settembre 2001, fu la presentatrice di The Moment of Truth, programma britannico trasmesso su ITV.\nVita privata.\n\u00c8 stata sposata con il cantante britannico Bobby Willis per trent'anni, fino al decesso di quest'ultimo, avvenuto il 23 ottobre 1999. La coppia ebbe tre figli.\nMorte.\nSi \u00e8 spenta nella sua villa di Marbella, all'et\u00e0 di 72 anni, il 2 agosto 2015.\nProduttori.\nQuesti i produttori discografici che si sono susseguiti nell'assistenza a Cilla Black in studio di registrazione:"}
{"id": "2608530", "revid": "135224", "url": "https://it.wikipedia.org/wiki?curid=2608530", "title": "Turner e il &quot;casinaro&quot;", "text": ""}
{"id": "2608533", "revid": "110157", "url": "https://it.wikipedia.org/wiki?curid=2608533", "title": "Costafiore", "text": "Costafiore \u00e8 una frazione del comune di Muccia nella provincia di Macerata, nella regione Marche. Ha un interesse sia storico che paesaggistico, \u00e8 posta a 620 m s.l.m. e nel 2001 contava 31 residenti.\nStoria.\nCostafiore ha vissuto il suo miglior periodo nel Medioevo, attorno al 1300. La posizione arroccata consentiva di mettere in allarme per tempo la sottostante cittadina di Muccia. L'allarme era lanciato attraverso l'accensione di un braciere posto su un torrione, ad oggi ancora abitato. Oltre alla funzione di vedetta la cittadina poteva servire ai muccesi come roccaforte in caso di invasione."}
{"id": "2608536", "revid": "585241", "url": "https://it.wikipedia.org/wiki?curid=2608536", "title": "Merseysound", "text": ""}
{"id": "2608540", "revid": "125841329", "url": "https://it.wikipedia.org/wiki?curid=2608540", "title": "Salerno", "text": "Salerno (: , ; \"Sali\u032f\u00e9rn\u00eb\" in dialetto locale, ) \u00e8 un comune italiano di abitanti, capoluogo dell'omonima provincia in Campania e secondo comune della regione per numero di abitanti.\nDurante il Medioevo, sotto la dominazione longobarda, la citt\u00e0 ha vissuto una delle sue fasi storiche pi\u00f9 rilevanti quale capitale del Principato di Salerno, territorio che gradualmente arriv\u00f2 a comprendere gran parte del Mezzogiorno continentale italiano. A Salerno ha avuto inoltre sede la Scuola Medica Salernitana, che fu la prima e pi\u00f9 importante istituzione medica d'Europa all'inizio del Medioevo, e in quanto tale \u00e8 considerata un'antesignana delle moderne universit\u00e0. Dal 1968 la citt\u00e0 \u00e8 sede dell'Universit\u00e0 degli Studi di Salerno, dislocata dal 1988, sotto forma di campus, nei vicini comuni di Fisciano e Baronissi.\nDal febbraio all'agosto del 1944 Salerno fu sede del governo italiano, ospitando gli esecutivi Badoglio I, Badoglio II e Bonomi II che risiedevano nel Salone Dei Marmi portarono alla Svolta di Salerno e della successiva riconquista degli alleati della penisola italiana.\nGeografia fisica.\nTerritorio.\nLa citt\u00e0 sorge sull'omonimo golfo del mar Tirreno, tra la costiera amalfitana (a ovest) e la piana del Sele (a sud est), nel punto in cui la valle dell'Irno si apre verso il mare.\nDal punto di vista orografico il territorio comunale \u00e8 molto variegato, infatti si va dal livello del mare fino ad arrivare ai 953 metri del Monte Stella. L'abitato si sviluppa lungo la costa e si estende verso l'interno fino alle colline retrostanti.\nLa citt\u00e0 \u00e8 attraversata dal fiume Irno, che fino alla met\u00e0 del secolo scorso ne segnava il confine orientale.\nAltro corso d'acqua che scorre nel territorio comunale \u00e8 il fiume Picentino, che ad oriente di Salerno separa la citt\u00e0 stessa dalla confinante Pontecagnano Faiano. Nella periferia della citt\u00e0 \u00e8 presente anche un piccolo lago artificiale, il Lago di Brignano (\" 'u fuoss' da cret' \" in vernacolo salernitano).\nClima.\nIl clima \u00e8 tipicamente mediterraneo, con inverni miti e umidi ed estati moderatamente calde.\nLa conformazione orografica del territorio fa s\u00ec che la citt\u00e0 sia spesso interessata dai venti. Le correnti provenienti da sud sud-ovest si scontrano con la barriera naturale dei monti Lattari che le convoglia nella valle dell'Irno; viceversa le correnti provenienti da nord si incanalano nella valle dell'Irno che funge da imbuto facendo convergere i venti sulla citt\u00e0. Il primo fenomeno genera venti di una certa intensit\u00e0, soprattutto nel periodo tra estate e inverno; il secondo fenomeno \u00e8 frequente durante l'inverno in coincidenza delle irruzioni d'aria fredda provenienti dai Balcani. Nella stagione invernale, le nevicate in citt\u00e0 sono sporadiche. Episodi nevosi con accumulo, avvenuti recentemente, sono gli ultimi due giorni del 2014 (30 e 31 dicembre), l'Epifania del 2017 (6 e 7 gennaio), il 26-27 febbraio 2018 e il 5 gennaio 2019, in quest'ultima occasione con il record storico di accumulo nivometrico nelle frazioni collinari di almeno 30 anni (7-10\u00a0cm). Le frazioni collinari, in ragione della loro maggiore altitudine rispetto al nucleo urbano cittadino, possono talvolta essere interessate da brinate o gelate, molto pi\u00f9 sporadiche nel centro urbano stesso (ma non rare nelle diverse zone pi\u00f9 fredde della parte orientale della citt\u00e0, anche vicino al mare, come nella zona di Sant'Eustachio, Torrione, Pastena, le colline di Giovi e la zona di Fuorni/area industriale).\nNella seguente tabella sono riportate le medie delle temperature su dati climatici di Salerno Centro e delle precipitazioni su dati climatici di Salerno Aeroporto.\nOrigini del nome.\nIl toponimo ha suscitato molta discussione in passato, ma l'ipotesi pi\u00f9 probabile \u00e8 che si riconduca a una base prelatina *\"sal\"(-\"a\") dal significato approssimativo di \u2018canale\u2019 e una formante -\"ern\"- che ricorre in altri nomi di luogo che si assegnano al sostrato.\nTra le ipotesi storiche, prive di valenza scientifica, si ricorda quella di Erchemperto, storico longobardo, che nella sua \"Historia Langobardorum Beneventanorum\" scrisse \u00ab\u00e8 chiamata Salerno dal mare, che le \u00e8 vicino e che \u00e8 detto anche \u2018sale\u2019, e dal fiume Lirino: due nomi in uno\u00bb; l'abate Domenico Romanelli nell\"'Antica topografia istorica del regno di Napoli\" cita altre ipotesi, ovvero da \"Salem\" pronipote di No\u00e8, dai due fiumi \"Sale\" (l'attuale Canalone) ed \"Erno\" (o \"Irno\") che attraversano la citt\u00e0, dal sostantivo \"salum\" cio\u00e8 il mare che la cinge a sud; Strabone la descrisse \u00ab\"paullo supra mare situm\"\u00bb.\nStoria.\nEt\u00e0 antica.\n Il primo insediamento documentato sul territorio Salernitano risale al VI secolo a.C.; si tratta di un centro osco-etrusco che sorgeva sul fiume Irno poco lontano dalla costa in un punto strategico per le vie di comunicazione dell'epoca. Nel V secolo a.C., con la ritirata degli Etruschi dall'Italia meridionale, lo stesso insediamento venne occupato dai Sanniti. In circostanze non note tale insediamento venne abbandonato attorno al 280 a.C.\nCon la \"lex Atinia de coloniis quinque deducendis\", del 197 a.C., erano state poste le basi per la romanizzazione della fascia tirrenica della Campania. Furono, quindi, fondate cinque colonie marittime di cittadini romani a Vulturnum, Liternum, Puteoli, Castrum Salerni ed a Beneventum. Nel 199 a.C. Scipione fece inviare a Salerno, citt\u00e0 gi\u00e0 di una certa importanza, trecento cittadini romani per fondarvi la colonia marittima, nello stesso periodo in cui vi istituirono il \"portorium\", trasformando lo scalo marittimo della citt\u00e0 in dogana di Stato. I salernitani parteciparono, quali alleati di Roma, alla Seconda guerra punica e Dopo la Battaglia di Canne furono un valido presidio contro i Picentini, schieratisi dalla parte di Annibale. La citt\u00e0 si espanse e, durante l'impero di Diocleziano, divenne il centro amministrativo della provincia \"Lucania et Bruttii\".\nSalerno era attraversata dalla via Popilia (l'attuale via Tasso), che la collegava con Pompei, Neapolis e con la Lucania. Il foro era sito nell'attuale piazza Abate Conforti ed era attraversato dalla stessa via Popilia, che in questo tratto corrispondeva al decumano massimo della citt\u00e0, mentre il cardo massimo seguiva il tracciato dell'attuale via Canali. Sono attestate anche notizie di un anfiteatro, grazie ad un'iscrizione sepolcrale dedicata ad Acerrio Firmio Leonzio, ricordato come organizzatore di uno spettacolo teatrale.\nEt\u00e0 medievale.\nCon la caduta dell'Impero romano d'Occidente, la citt\u00e0 fu annessa al dominio bizantino fino al 646 quando cadde in mano longobarda e divenne parte del ducato di Benevento. Nel 774 il principe Arechi II vi trasfer\u00ec la corte e nell'839 il principato di Salerno divenne autonomo da Benevento acquisendo i territori del Principato di Capua, la Calabria e la Puglia fino a Taranto.\nSotto il principato di Arechi II, Salerno conobbe un periodo di rinascita sia dal punto di vista culturale che urbanistico. Sul modello di quanto fatto a Benevento, infatti, fece costruire un palazzo con annessa cappella e fortific\u00f2 il sistema difensivo, sfruttando le mura dell'antica fondazione romana. La preoccupazione di un'aggressione franca contro il ducato meridionale fu, secondo Erchemperto, il motivo che port\u00f2 Arechi II a scegliere un luogo gi\u00e0 fortificato con sbocco verso il mare.\nLa realt\u00e0 della citt\u00e0 era caratterizzata da un ambiente multiculturale; il principato era difatti uno Stato cuscinetto tra il papato e l'impero, da una parte, e l'oriente bizantino e il mondo islamico dall'altra. Questo quadro politico contribuiva tuttavia anche ad una certa instabilit\u00e0. Dal punto di vista commerciale, anche per tramite della vicinissima e potente Amalfi, la citt\u00e0 era collegata alle pi\u00f9 remote coste del mediterraneo.\nIn questo contesto sorse intorno al IX secolo la Scuola Medica Salernitana che la tradizione vuole fondata da quattro maestri: un arabo, un ebreo, un latino ed un greco. La scuola fu la prima istituzione per l'insegnamento della medicina nel mondo occidentale e godette di enorme prestigio per tutto il Medioevo. La citt\u00e0 era una meta obbligata per chi volesse apprendere l'arte medica o farsi curare dai suoi celebri dottori. Questa fama valse a Salerno il titolo di \"Hippocratica civitas\", titolo di cui ancora la citt\u00e0 si fregia nel suo stemma.\nLo sviluppo della citt\u00e0 fu proseguito dagli immediati successori di Arechi II: Grimoaldo I e Grimoaldo II. Dopo varie successioni ed alterne vicende la citt\u00e0 visse il periodo pi\u00f9 florido della sua storia, che concise con il governo della sesta dinastia iniziato nel 983. \"Opulenta Salernum\" fu la dizione coniata sulle monete per testimoniarne lo splendore. Con Gisulfo II di Salerno ebbe termine il principato longobardo, a causa della detronizzazione avvenuta nel 1077 per mano del cognato Roberto il Guiscardo, ma dopo la conquista normanna Salerno divenne capitale del ducato di Puglia e Calabria (titolo precedentemente assegnato a Melfi) che arriv\u00f2 a comprendere gran parte del Mezzogiorno continentale. Nella fase di transizione gioc\u00f2 un ruolo importante Alfano I, che fece da mediatore tra longobardi e normanni e fece costruire il duomo in stile \"arabo-normanno\", con l'assenso e il contributo economico del Guiscardo.\nNel 1130 il ducato di Puglia e Calabria fu unito al Regno di Sicilia da Ruggero II.\nIn realt\u00e0 fin dal 1127 Salerno aveva perso la sua nomina ufficiale di capitale dei possedimenti normanni (sostituita da Palermo), ma la sua posizione si rinsald\u00f2 con l'avvento degli Angioini. Nel 1272 venne elevata da Carlo I d'Angi\u00f2 al rango di capitale di un principato autonomo riservato all'erede al trono Carlo II di Napoli e durante questo periodo vi fu un rilancio dal punto di vista artistico e culturale.\nEt\u00e0 moderna.\nNel 1419 per necessit\u00e0 finanziarie Giovanna II cedette in feudo la citt\u00e0 ai Colonna, per poi passare agli Orsini ed infine ai Sanseverino, una potente famiglia feudale che ebbe molta influenza sulle sorti del Regno di Napoli per gran parte del Rinascimento. Sotto i Sanseverino la citt\u00e0 conobbe decenni di intensa vita culturale: Masuccio Salernitano fu segretario del primo principe della dinastia, Bernardo Tasso fu fido consigliere di Ferrante e la scuola medica ebbe nuovo impulso e splendore, grazie alla presenza di illustri personaggi quali Scipione Capece, Agostino Nifo e i fratelli Martelli. Con la caduta di Ferrante Sanseverino, nel 1578 la citt\u00e0 fu data in feudo dal re a Nicola Grimaldi e solo nel 1590 riusc\u00ec a riscattarsi con il pagamento di una somma di denaro. La rivoluzione contro i governanti spagnoli nel 1647, ebbe ripercussioni anche a Salerno. Sul modello di quanto accaduto a Napoli con Masaniello, vi fu un moto popolare guidato dal pescivendolo Ippolito di Pastina. Negli anni successivi la citt\u00e0 fu colpita da diversi eventi drammatici che ridussero considerevolmente la popolazione della citt\u00e0: nel 1656 vi fu un'epidemia di peste e il 5 giugno 1688 sub\u00ec un violento terremoto, seguito da una nuova scossa nel 1694.\nOccorsero decenni perch\u00e9 le sorti di Salerno si risollevassero da questi eventi funesti. Ai primi del Settecento la citt\u00e0 era ridotta ad un piccolo abitato di poche migliaia di abitanti e solo nella seconda met\u00e0 del settecento, con l'arrivo dell'Illuminismo, vi fu un periodo di parziale rinascita. Nel 1799 la citt\u00e0 ader\u00ec alla Repubblica Napoletana con i fratelli Ruggi d'Aragona, che istituirono un governo provvisorio e furono a capo del dipartimento del Sele.\nEt\u00e0 contemporanea.\nNella prima met\u00e0 dell'Ottocento, durante il regno borbonico, nacquero a Salerno le prime industrie, per lo pi\u00f9 a capitale straniero (svizzero in particolare). Salerno diede appoggio a Garibaldi nel 1860 con nove salernitani che erano nei \"Mille\" e furono numerose le affiliazioni alle societ\u00e0 segrete, come la Carboneria.\nNel 1861, anno dell'unificazione, Salerno era la terza provincia italiana per valore aggiunto pro capite: nel 1877 risultavano sul territorio 21 fabbriche tessili con circa 10.000 operai, e Salerno venne soprannominata \"la Manchester delle Due Sicilie\". Per dare un termine di paragone, si pensi che nello stesso periodo a Torino lavoravano in questo settore solo 4.000 operai. Dopo l'unit\u00e0 avvenne il tracollo di numerose industrie, tra le quali le cartiere un tempo fiorenti.\nNel settembre del 1943, durante la seconda guerra mondiale, la citt\u00e0 (e la costa del suo golfo, fino ad Agropoli) fu teatro del cosiddetto \"sbarco di Salerno\": con questa operazione gli alleati accedevano alla costa tirrenica della penisola italiana ed aprivano la strada per avanzare verso Roma. Nel periodo che segu\u00ec lo sbarco (dal febbraio 1944) la citt\u00e0 ospit\u00f2 i primi governi dell'Italia post-fascista e la Famiglia Reale in fuga, divenendo di fatto \"Capitale d'Italia\" fino alla liberazione di Roma (inizio giugno 1944). In questo frangente si ebbe la cosiddetta Svolta di Salerno, con cui gli antifascisti, la monarchia e Badoglio trovarono un compromesso per un governo di unit\u00e0 nazionale.\nNel 1954 la citt\u00e0 fu colpita da una forte alluvione che caus\u00f2 centinaia di morti e nel 1980 risent\u00ec anche del terremoto che colp\u00ec l'Irpinia.\nIl 7 gennaio 2012, nel consueto appuntamento della Festa del Tricolore a Reggio nell'Emilia, la citt\u00e0 di Salerno ha ricevuto, durante le manifestazioni conclusive del centocinquantenario dell'unit\u00e0 nazionale, una copia del primo tricolore a ricordo del ruolo di capitale svolto dalla citt\u00e0 al termine dell'ultimo conflitto mondiale.\nSimboli.\nLo stemma ed il gonfalone del comune di Salerno sono costituiti da uno scudo sannita troncato. Nella parte alta \u00e8 presente San Matteo in campo azzurro, sormontato da una corona murata; l'evangelista regge con la mano destra una penna d'oca e con la sinistra il vangelo. Nella parte bassa lo stemma \u00e8 fasciato d'oro e di rosso.\nLo stemma ha la seguente blasonatura ufficiale:\nLa descrizione del gonfalone \u00e8 la seguente:\nLa scelta di utilizzare San Matteo nel simbolo della citt\u00e0 probabilmente risale al 1544: il 27 giugno di quell'anno il pirata Khair-ad-Din, detto il \"Barbarossa\", cerc\u00f2 di attaccare Salerno che chiese protezione al santo patrono. Una tempesta ricacci\u00f2 la flotta del Barbarossa e distrusse le sue navi, da allora la cittadinanza decise di inserire il santo nello stemma.\nLa corona murata sulla testa di San Matteo \u00e8 segno del titolo di Citt\u00e0 di cui Salerno si pu\u00f2 fregiare per \"antico diritto\".\nI colori rosso e oro sono verosimilmente i colori della Corona d'Aragona. In realt\u00e0 in principio le fasce erano rosso e argento e si riferivano alle insegne di Ungheria che furono donate dal re Carlo II d'Angi\u00f2, principe di Salerno, alla citt\u00e0. Il re infatti aveva sposato Maria, figlia del re Stefano V d'Ungheria.\nNel 1996 si decise di aggiungere allo stemma la scritta \"HIPPOCRATICA CIVITAS\", ovvero \"Citt\u00e0 di Ippocrate\", antico attributo della citt\u00e0 in riferimento alla Scuola Medica Salernitana, per secoli vanto della cittadinanza.\nNel novembre 2011 lo stemma istituzionale della citt\u00e0 viene ritoccato dal designer Massimo Vignelli: \u00e8 stata mantenuta inalterata la forma grafica del 1996 ma l'insegna viene cinta dai due rami di quercia e di ulivo e dalla dicitura del comune formando, cos\u00ec, una figura circolare.\nNello stesso periodo Vignelli disegna anche il \"brand Salerno\": un logo per la promozione turistica della citt\u00e0, per la pubblicizzazione dei servizi, dei prodotti e degli eventi non strettamente istituzionali.\nOnorificenze.\nConfermato successivamente con decreto del Presidente della Repubblica 23 giugno 1949.\nMonumenti e luoghi d'interesse.\nArchitetture religiose.\nLa maggior parte delle chiese di valore artistico-architettonico sono situate nel centro storico. Molte di esse hanno origine alto-medioevale e sono sorte come parte degli antichi monasteri a cui erano annesse. Lo stile predominante \u00e8 il barocco che si \u00e8 sovrapposto alle antiche architetture medioevali, comunque visibili e ben documentate in molti edifici.\nIl pi\u00f9 importante edificio religioso cristiano cattolico della citt\u00e0 \u00e8 la cattedrale di Salerno, edificata nell'XI secolo per volere di Roberto il Guiscardo e del vescovo Alfano I probabilmente sul sito di un precedente edificio religioso pagano. Pi\u00f9 volte rimaneggiata, come sul finire del XVII secolo a opera del Sanfelice e del Guglielmelli, nella pianta ricalca l'abbazia di Montecassino, di cui Alfano era assiduo frequentatore, e l'antica basilica di San Pietro in Vaticano. Molto interessante, dal punto di vista architettonico ed artistico, \u00e8 il campanile in stile \"arabo normanno\", alto 52 metri e commissionato nel XII secolo dall'arcivescovo \"Guglielmo da Ravenna\".\nDi epoca longobarda sono, invece, le chiese di Sant'Andrea de Lavina, edificata in onore del proprio patrono dagli amalfitani deportati in citt\u00e0 da Sicardo, e di Santa Maria de Lama, riaperta al pubblico nel 1996 e costruita su una precedente costruzione di epoca romana e che conserva le uniche tracce di pittura longobarda ancora esistenti in citt\u00e0.\nMolto importante dal punto di vista storico e archeologico, per via delle numerosissime stratificazioni, \u00e8 la Chiesa di S.Pietro a Corte connessa, nell'impianto longobardo, al palazzo di Arechi II.\nDa ricordare \u00e8 anche la chiesa del Santissimo Crocifisso del XIII secolo, a impianto basilicale, e un tempo collegata al monastero di San Benedetto, di epoca longobarda e in stile romanico.\nLa Chiesa del Monte dei Morti e la Chiesa di San Filippo Neri, entrambe cinquecentesche, sono caratterizzate dalla pianta ottagonale, insolita in citt\u00e0.\nImportante dal punto di vista artistico \u00e8 la Chiesa di San Giorgio, degli inizi del '700 comunemente definita \"la pi\u00f9 bella chiesa barocca\" della citt\u00e0, custodente le reliquie delle sante martiri salernitane Santa Tecla, Archelaa e Susanna e con quadri di Andrea Sabatini.\nLa Chiesa dell'Annunziata fu, invece, costruita nel 1627 a sostituzione di un precedente edificio di culto quattrocentesco andato distrutto per un terremoto. Spicca per il pregevole campanile progettato da Ferdinando Sanfelice.\nTra le chiese di pi\u00f9 recente costruzione, sono da ricordare la chiesa del Sacro Cuore, costruita ad inizio '900 in piazza Vittorio Veneto e la chiesa della Sacra Famiglia costruita nel rione Fratte nel 1971, su progetto di Paolo Portoghesi, e che fu il primo edificio di culto realizzato interamente in cemento armato all'indomani della riforma liturgica del Concilio Vaticano II.\nLa parte alta del centro storico cittadino, inoltre, \u00e8 ricca di numerosi conventi dismessi, per lo pi\u00f9 di epoca longobarda o medievale, rimaneggiati nel corso dei secoli, costruiti lungo pendii riccamente irrigati per la presenza di numerosi ruscelli. Tra questi vanno ricordati, anche per la funzione pubblica che ora rivestono, il convento di San Nicola della Palma, finito di restaurare nel 2013 e ospitante l\u2019\"EBRI (Istituto Europeo di Ricerche Biomediche)\", costruito su un precedente impianto termale ad ipocausto di epoca bizantina, e il Convento di San Lorenzo, risalente al X secolo e sito in via De Renzi, che ospita la sede dell'Archivio Storico Comunale.\nArchitetture civili.\nIl centro storico della citt\u00e0 \u00e8 costituito in gran parte dagli antichi edifici, rimaneggiati ed ampliati pi\u00f9 volte nel corso dei secoli, della citt\u00e0 longobarda e normanna con il suo dedalo di vicoli, le chiese ed i palazzi nobiliari. La parte alta del centro storico \u00e8 caratterizzata dalla presenza di numerosi conventi, risalenti soprattutto al X e XI secolo, e da imponenti palazzi gentilizi come Palazzo San Massimo del principe Guaiferio. L'intero centro storico \u00e8 stato gradualmente recuperato a partire dagli anni novanta ed \u00e8 fulcro della vivace vita cittadina grazie anche alle caratteristiche botteghe ed i locali che lo animano fino a tarda notte.\nInteressante, in quanto testimonia il pi\u00f9 antico utilizzo dell'arco ogivale nel medioevo, \u00e8 l'acquedotto longobardo, eretto nel IX secolo per rifornire i monasteri di San Benedetto e Piantanova.\nNel centro storico sono numerosi i palazzi gentilizi di origine normanna, come Palazzo Fruscione, o fortemente rimaneggiati o innalzati nel '500 e '600, come Palazzo Pinto, dai bei cortili interni e dalle stanze affrescate. Il principale teatro della citt\u00e0 \u00e8 il Teatro Municipale Giuseppe Verdi, inaugurato nel 1872 e restaurato nel 1994. Fu costruito su progetto dell'ingegnere Antonino D'Amora e dell'architetto Giuseppe Menichini basandosi sulle proporzioni del Teatro San Carlo di Napoli. Notevole \u00e8 il sipario realizzato da Domenico Morelli e definito, all'epoca, \"il pi\u00f9 bello esistente in Italia\". Sotto la direzione artistica di Daniel Oren, dal 2007, si \u00e8 affermato nel panorama lirico nazionale come teatro d'eccellenza, rendendosi protagonista di lusinghiere critiche ed importanti eventi.\nIn citt\u00e0 sono presenti notevoli palazzi pubblici e residenziali edificati nel primo quarto del Novecento in stile Liberty e caratterizzati da un forte eclettismo storicistico. Gli esempi pi\u00f9 interessanti si possono ammirare nella stecca di edifici che costeggia il lungomare Trieste (Palazzo Edilizia, Palazzo Natella, Palazzo della Camera di commercio), nella zona del porto (Palazzo Barone), in prossimit\u00e0 della Stazione ferroviaria (Palazzo D'Alessandro), nonch\u00e9 nei palazzi di via Sabatini e di via Benedetto Croce. Molto importanti e imponenti, dal punto di vista architettonico, sono anche i palazzi pubblici realizzati durante il ventennio fascista e che costituiscono esempi interessanti della cosiddetta \"architettura di stato\" del regime, quali il Palazzo di Giustizia, il Palazzo delle Poste, il Liceo ginnasio Torquato Tasso, la Prefettura e il Palazzo di Citt\u00e0 con l'annesso cinema teatro Augusteo progettati dall'architetto Camillo Guerra, il mercato del pesce e l'ex Casa del Balilla realizzati nella zona centrale della citt\u00e0. Nella zona collinare e in quella orientale, invece, si trovano l'Ex seminario regionale Pio XI, l'ex sanatorio antitubercolare e il Villaggio marino-sanatoriale.\nDi recente costruzione sono altre opere realizzate in seguito all'organizzazione di concorsi internazionali di idee, vinti da alcuni degli architetti pi\u00f9 conosciuti del XXI secolo, tra cui la stazione marittima di Zaha Hadid, piazza della Libert\u00e0 di Ricardo Bofill, la Cittadella Giudiziaria di David Chipperfield, Eden Park di Massimiliano Fuksas e il Marina d'Arechi di Santiago Calatrava.\nArchitetture militari.\nSimbolo della citt\u00e0 \u00e8 il castello di Arechi, costruito in et\u00e0 tardo romana o bizantina, che divenne il cardine del sistema difensivo triangolare della citt\u00e0 con il principe longobardo Arechi II, da cui prende il nome, che trasfer\u00ec la corte del Principato di Benevento a Salerno. Successivamente ampliato e fortificato, il maniero non fu mai espugnato. Ospita un museo, delle attivit\u00e0 ricettive e congressuali ed \u00e8 punto di snodo per percorsi naturalistici e sentieri attrezzati. Poco distante dal castello, inoltre, \u00e8 visitabile la Bastiglia, torre di avvistamento a pianta circolare fatta erigere da Gisulfo II per difendersi dall'imminente assedio della citt\u00e0 da parte di Roberto il Guiscardo.\nL'altro forte simbolo della citt\u00e0 \u00e8 la Carnale, torre cavallaria realizzata nel 1569 su un promontorio (da cui il forte prende il nome) originariamente collegato al colle Bellara. La Carnale fungeva anche da torre di avvistamento, in relazione con le altre torri di vedetta della costiera amalfitana e cilentana, contro le incursioni saracene. Sotto i Borbone fu utilizzata come deposito di armi e, durante la seconda guerra mondiale, fu rinforzata e presieduta per la vicinanza con lo snodo ferroviario.\nTra le torri di avvistamento di quel periodo presenti in citt\u00e0, va ricordata la Torre Angellara, lungo il litorale orientale della citt\u00e0.\nNel rione \"Madonna delle Grazie\", \u00e8 presente la \"Torre dei Ladri\" di epoca longobarda e originariamente inglobata all'interno del muro di cinta occidentale. L'origine del nome, secondo la tradizione popolare, sarebbe da ricercare o nell'usanza di esporre sulla torre, a difesa della Porta Nocerina, i corpi dei ladri condannati a morte o nell'utilizzo dei suoi sotterranei da parte dei ladri come nascondiglio. Altra torre longobarda della citt\u00e0, nel rione \"Municipio\", \u00e8 la \"Torre di Guaiferio\". Esiste poi la \"Torre del Cetrangolo\" (dal nome dell'arancio amaro di cui esisteva una coltivazione nell'area), che si trova nel punto in cui la murazione longobarda intersecava le mura romane, nel quartiere dell'Orto Magno. Lungo le pendici del monte Bonadies, poi, sono ancora visibili lunghi tratti delle mura che, partendo dal vertice costituito dal castello, cingevano la citt\u00e0 da ambo i lati. Altre sezioni delle mura longobarde della citt\u00e0, inoltre, sono ancora presenti in alcune parti del centro storico.\nAltro.\nStatue e obelischi.\nNella villa comunale si trova quella dedicata al patriota Giovanni Nicotera, membro della spedizione dei trecento a Sapri e in seguito Deputato e Ministro del Regno d'Italia. L'opera fu realizzata nel 1897 dallo scultore Alfonso Balzico per richiesta del comitato per le onoranze agli eroi di Sapri. Durante la guerra mondiale la statua fu fusa per realizzare proiettili ma, negli anni sessanta, ne fu ricollocata un'altra realizzata da Corrado Patroni. La nuova statua rappresenta Giovanni Nicotera colto nell'atto di strappare la propria condanna a morte. Sempre nella villa comunale si trova la statua di Carlo Pisacane, opera in marmo raffigurante il patriota italiano, protagonista della spedizione dei trecento. Il monumento fu realizzato dallo scultore Gennaro Cal\u00ec nel 1864.\nAll'altezza di Palazzo Santoro invece si trova \"Il Monumento ai Martiri Politici della Regione Salernitana MCMXI\", conosciuto anche con il nome di \"Statua della Libert\u00e0\". L'opera \u00e8 di Gaetano Chiaromonte e fu inaugurata nel 1912 nello spazio in cui vennero innalzati alla forca i patrioti salernitani. Il monumento \u00e8 costituito da una colonna posta su un piedistallo di pietra davanti alla quale si trova una donna seminuda colta nell'atto di liberarsi dalle catene. Da organi di stampa diocesani la statua fu duramente criticata in quanto considerata troppo scandalosa e ne fu richiesta la rimozione. Nel 2012 \u00e8 stato festeggiato il centenario della statua con una serie di incontri e manifestazioni.\nSempre di Chiaromonte sono tre altorilievi in bronzo raffiguranti: Roberto il Guiscardo, \"L'entrata a Salerno di Papa Gregorio VII\" e la \"Fertilit\u00e0 della terra\", destinati alla facciata del Palazzo di Citt\u00e0 e posti all'ingresso del Salone dei Marmi. Sempre di Chiaromonte, nella villa comunale, il busto in bronzo di Giovanni Cuomo, Ministro dell'Istruzione nel 1944 e la statua raffigurante Giovanni Amendola posto davanti al tribunale cittadino.\nIn piazza Vittorio Veneto invece si trova il \"Monumento ai Caduti in Provincia di Salerno nella Grande Guerra\", costituito da un blocco di pietra ai cui lati si trovano due figure maschili e dei bassorilievi realizzati nel marmo bianco del basamento. Sulla sommit\u00e0 fu posta la statua della Vittoria Alata, ovvero una donna brandente una spada ricurva colta in un movimento plastico. La statua fu inaugurata nel 1923 da Vittorio Emanuele III ma solo due anni dopo la Vittoria Alata fu fusa da Benito Mussolini per la fabbricazione di proiettili. Un altro monumento ai caduti \u00e8 quello posto sul Lungomare Trieste, realizzato dall'ingegnere Arnaldo Prete ed inaugurato nel 1977. Alla fine del Lungomare Trieste \u00e8 posta la statua di Errico De Marinis, politico socialista italiano.\nIn Piazza della Concordia si trova il \"Monumento al Marinaio\" progettato da Antonio Berti e inaugurato nel 1963. \u00c8 costituito da un obelisco di quasi venti metri che poggia su un piedistallo di marmo a forma di stella, sormontato dalla statua della Madonna in bronzo dorato.\nIn piazza Flavio Gioia invece si trova, sulla Porta Nova, la statua di San Matteo.\nFontane.\nA Salerno sono presenti anche diverse fontane, alcune contemporanee e altre pi\u00f9 antiche situate nelle corti dei palazzi del centro storico o nei vari rioni. Nel quadriportico del Conservatorio Ave Gratia Plena Minor ritroviamo una fontana caratterizzata d una vasca ottagonale che fu creata in sostituzione dell'antico pozzo a servizio della struttura mentre all'esterno la fontana dell'Annunziatella caratterizzata da un loggiato con tetto a cupola. Di grande importanza \u00e8 la Fontana del Nettuno, che si trova nel cortile del Palazzo Ruggi d'Aragona, posta in una nicchia semicircolare in stile Rococ\u00f2 e caratterizzata dalle rappresentazioni scenografiche di Nettuno, un cavallo, un fanciullo ed una sirena avvolti dalle onde marine e scolpiti in pietra ed arenaria. Nelle piazze dei rioni ritroviamo la Fontana dei Pesci (conosciuta anche con il nome di Fontana del Campo poich\u00e9 si trova in Piazza Sedile del Campo) disegnata da Luigi Vanvitelli, la Fontana del Tenna in piazza Abate Conforti, poggiata su tre gradini e costituita da una vasca ottagonale su cui sono disposti in modo simmetrico quattro pesci dalla cui bocca fuoriesce l'acqua. Di autori ignoti sono invece la fontana delle Fornelle, situata in piazza Matteo d'Aiello, che si presenta come una vasca di forma ovale posta su un gradino e caratterizzata da due zampilli che fuoriescono da due brocche di ferro poste su blocchi di pietra, la saliera di don Peppino Bellotti, costituita da una vasca circolare con al centro una coppa marmorea con inciso il simbolo del Comune e la fontana di largo Montone, dalla grande monumentalit\u00e0, posta a ridosso di una parete rivestita di mattoncini rossi e abbellita con sei lesene. La pi\u00f9 importante \u00e8 senza dubbio la Fontana del Tullio, realizzata nel 1790 lungo la strada che collegava Salerno a Napoli, posizionata nella villa comunale.\nTra le fontane contemporanee ritroviamo quella con pianta ottagonale disegnata da Riccardo Dalisi, posta in piazza Flavio Gioia e chiamata \"dei delfini\" per via dei due delfini posti al centro della stessa che sorreggono un piatto di metallo da cui zampilla l'acqua.\nAcquedotti.\nA Salerno \u00e8 presente un acquedotto medievale, eretto dai Longobardi nel IX secolo, per approvvigionare il monastero di San Benedetto e, tramite un passaggio sotterraneo, il convento della Piantanova.\n\u00c8 costituito da due rami, uno proveniente da nord e uno da est, che si congiungono in via Arce e proseguono a sud verso il monastero. Poggia su delle arcate ogivali, probabile uno dei primi utilizzi di questo tipo di arco.\nUn tratto dell'acquedotto \u00e8 stato popolarmente battezzato \"Ponte del Diavolo\", in quanto una leggenda popolare narra che il ponte sia stato costruito \"con aiuto di demoni\", da Pietro Barliario; la superstizione riteneva anche che avventurarsi sotto le arcate all'alba o al tramonto avrebbe portato all'incontro con costoro. Ancora un'altra leggenda narra che sotto l'acquedotto, in una notte di tempesta, si siano incontrati i quattro fondatori della Scuola Medica Salernitana.\nAl 2009 invece risale la scoperta di un acquedotto nel vallone del Cernicchiara: si tratta di tre strutture ad archi, che probabilmente portavano l'acqua dalle pendici del Monte Bonadies a conventi, siti nei rioni alti della citt\u00e0.\nSiti archeologici.\nSul territorio cittadino sono presenti alcuni interessanti siti archeologici. Uno dei pi\u00f9 importanti, perch\u00e9 affonda le radici nelle origini dei primi insediamenti abitativi del territorio, \u00e8 l'area archeologica etrusco-sannitica del rione Fratte. Consisteva, con tutta probabilit\u00e0, in un piccolo e fiorente centro commerciale fondato attorno al VI secolo a.C. da gruppi di Etruschi provenienti dalla vicina \"Amina\" (odierna Pontecagnano Faiano). L'insediamento, probabilmente da identificarsi con \"Irna\", fu distrutto dai romani nell'ambito delle guerre sannitiche. I reperti rinvenuti nelle campagne di scavo e nella necropoli sono esposti al museo archeologico provinciale.\nL'altro importantissimo sito archeologico della citt\u00e0, perch\u00e9 pluristratificato e strettamente connesso al periodo di maggiore fioritura della citt\u00e0 di Salerno, \u00e8 il complesso archeologico di San Pietro a Corte. L'edificato ha origine intorno al I secolo d.C., in et\u00e0 medio imperiale, come impianto termale. L'area del frigidarium fu poi utilizzata in et\u00e0 paleocristiana, intorno al V secolo come cimitero con annessa \"ecclesia\". Quando Arechi II spost\u00f2 la corte del principato di Benevento a Salerno, su quel sito costru\u00ec la sua reggia e la cappella palatina. \u00c8 per questo che il sito di S.Pietro a Corte \u00e8 una testimonianza importantissima della storia longobarda, in quanto costituisce l'unica testimonianza di architettura palaziale longobarda. Nel corso dei secoli fu, poi, utilizzato per altri scopi. In epoca normanna e sveva ospit\u00f2 riunioni dell'assemblea cittadina e del Collegio della scuola medica salernitana. Nel XVI e XVIII secolo furono fatti importanti interventi di ristrutturazione della chiesa superiore e del suo accesso.\nIn localit\u00e0 San Leonardo, nel periodo 1985-1989 sono iniziate campagne di scavo (poi proseguite in anni pi\u00f9 recenti) per portare alla luce una villa romana il cui impianto originario risale alla fine del II secolo a.C. e l'inizio del I secolo. Anche nel centro storico, in occasione di scavi mirati o in seguito a rinvenimenti fortuiti sono state rinvenute stratificazioni romane, al di sotto del livello medievale longobardo o normanno. \u00c8 il caso della \"domus\" romana di Vicolo della Neve, o dei recenti ritrovamenti, connessi al vicinissimo sito di S.Pietro a Corte, nell'ambito del restauro di Palazzo Fruscione o, ancora, della Chiesa dell'Annunziata o del Convento di San Nicola della Palma. Anche il palazzo arcivescovile presenta, al pian terreno, evidenti tracce di un preesistente tempio pagano, probabilmente dedicato a Pomona.\nAree naturali.\nIn citt\u00e0 sono presenti parchi urbani, aree verdi e numerosi giardini che adornano i vari quartieri.\nSenza dubbio \u00e8 il Lungomare Trieste la passeggiata verde pi\u00f9 cara ai salernitani: progettato nel 1948, fu definito dagli Inglesi negli anni cinquanta il \"pi\u00f9 bel lungomare del Mediterraneo\". Si sviluppa lungo 1,3\u00a0km e ospita diverse specie arboree tra cui platani, palme ed oleandri.\nLa villa comunale fu, invece, progettata nel 1874 e realizzata intorno all'antica fontana di Don Tullio. Restaurata nel 1997 conserva alberi secolari, palme e essenze rare, oltre a numerosi monumenti storici.\nIl Giardino della Minerva, risalente al XII secolo e restaurato e recuperato nel 2001, \u00e8 l'orto botanico pi\u00f9 antico d'Europa, creato da Matteo Silvatico come luogo di insegnamento e coltivazione delle essenze medicinali utili alla Scuola Medica Salernitana. Era inserito, anticamente, nel pi\u00f9 ampio complesso degli orti cinti che dominavano la parte alta della citt\u00e0 alle pendici del monte Bonadies.\nAltro parco storico \u00e8 quello che sorge nella villa dei Conti Carrara, restaurata nel 1996 con la salvaguardia degli alberi secolari e il riutilizzo, per fini sociali e culturali, della villa gentilizia di fine Ottocento.\nTra i parchi di pi\u00f9 recente concezione, spicca per dimensione (circa 10 ettari) il Parco del Mercatello, realizzato nel 1998 e inaugurato da Oscar Luigi Scalfaro, all'interno sono presenti numerose fontane scenografiche e una serra. Di buone dimensioni anche il Parco Pinocchio, frutto di una riqualificazione delle abbandonate Terme Campione, e il connesso Parco dell'Irno, inaugurato nel 2010, che ospita due pregevoli esempi di archeologia industriale: gli ottocenteschi mulino e fornace per la produzione di mattoni della SALID, all'interno dei quali ora sorgono un teatro stabile e si tengono mostre e attivit\u00e0 culturali.\nNella zona orientale della citt\u00e0, i parchi di maggiore rilievo sono la Villa Ciro Bracciante, i Giardini Mariele Ventre, i Giardini della Carnale, riqualificati nel 2010 con suggestivi giochi di luce sulla parete rocciosa e sostituzione totale delle palme ivi presenti con essenze caducifoglie, il Parco Arbostella, il Parco del Galiziano, caratterizzato da percorsi in pendenza e il Parco Buongiorno, in cui \u00e8 presente anche un'area di sgambamento per i cani. Da ricordare, invece, nei quartieri alti della citt\u00e0 il Parco del Seminario.\nOltre i numerosi parchi di vario tipo e le aree verdi, in citt\u00e0 sono presenti alcune aree naturali frequentate per passeggiate naturalistiche. Il colle Bellara o \"Masso della Signora\" \u00e8 una collina situata nella zona orientale della citt\u00e0 con vaste aree boschive, da cui si pu\u00f2 godere di un'eccezionale vista sulla citt\u00e0; sulla sua sommit\u00e0 si trovano alcune antenne radiotelevisive. Il Monte San Liberatore, invece, al confine con i comuni di Vietri sul Mare e Cava de' Tirreni, \u00e8 sito dal lato opposto della citt\u00e0. Sulla cima, da cui si domina Salerno, \u00e8 presente un antico eremo del X secolo, ampliato pi\u00f9 volte nel corso del tempo.\nSociet\u00e0.\nEtnie e minoranze straniere.\nAl 31 dicembre 2020, a Salerno risultavano residenti cittadini stranieri, componenti il 4,4% della popolazione complessiva. Le nazionalit\u00e0 pi\u00f9 rappresentate sono:\nLingue e dialetti.\nL'idioma della citt\u00e0 \u00e8 il vernacolo salernitano. Tale idioma italoromanzo costituisce una variante diatopica locale del dialetto napoletano, essendo quest'ultimo, a sua volta, una delle tante varianti appartenenti al \"continuum\" linguistico meridionale intermedio (conosciuto anche come lingua napoletana); e si differenzia dal vernacolo della citt\u00e0 di Napoli solamente per alcune espressioni, per la pronuncia di determinate parole e per l'uso di articoli determinativi differenti.\nReligione.\nChiesa cattolica.\nLa maggioranza della popolazione \u00e8 di religione cristiana, principalmente cattolica; il territorio comunale fa parte dell'arcidiocesi di Salerno-Campagna-Acerno, \u00e8 suddiviso in due foranie, Salerno ovest e Salerno est, che a loro volta comprendono quaranta parrocchie.\nChiese protestanti.\nAltra confessione cristiana presente \u00e8 quella protestante.\nVi sono sei comunit\u00e0 di area evangelicale fra cui una aderente alle ADI, una dei Fratelli, una Apostolica, due indipendenti ed una di lingua cinese.\nDi area prettamente protestante vi \u00e8 una chiesa Metodista.\nAltri culti.\nPer quanto riguarda gli altri culti in citt\u00e0 vi \u00e8 la presenza dell'assemblea spirituale locale Bah\u00e1'\u00ed ed una moschea islamica.\nIstituzioni, enti e associazioni.\nDiverse sono le associazioni e le fondazioni operanti in citt\u00e0, oltre gli enti e le istituzioni pubbliche che rivestono, indubbiamente, una notevole importanza culturale e sociale. Spicca ovviamente l'Ospedale San Giovanni di Dio e Ruggi d'Aragona (oggi divenuto polo universitario) che affonda le proprie radici nel XII secolo, nel periodo di massimo splendore della scuola medica salernitana. L'ospedale, come rivela il nome completo, nasce dall'aggregazione dell'antico \"Ospedale di San Biagio e San Giovanni di Dio\", fondato da Matteo d'Aiello nel 1183 a seguito di una donazione al figlio Niccol\u00f2, vescovo della citt\u00e0, e dell'ospedale fondato nel 1870 dal marchese Ruggi d'Aragona.\nL'Archivio di Stato di Salerno, invece, fu fondato nel 1934 con la trasformazione degli archivi provinciali ed \u00e8 ospitato in un antico palazzo medievale appartenuto ai della Porta e ai Guarna e precedentemente sede della \"Regia Udienza\" e delle successive istituzioni giudiziarie. Custodisce un patrimonio di oltre 100.000 volumi di documentazione cartacea, pi\u00f9 di mille pergamene (tra cui alcuni rarissimi diplomi di laurea della scuola medica) e una biblioteca di circa ventiquattromila volumi, nonch\u00e9 un'importante collezione numismatica donata dall\u2019allora direttore Bilotti, con anche esemplari della locale zecca.\nLa Societ\u00e0 salernitana di storia patria, fondata da Paolo Emilio Bilotti nel 1920 si occupa di tramandare, approfondire, divulgare e studiare il patrimonio storico artistico locale, preoccupandosi della pubblicazione periodica della Rassegna storica salernitana.\nTra le fondazioni cittadine di maggiore importanza, per la propria attivit\u00e0 culturale, vanno ricordate: la Fondazione Scuola Medica Salernitana, che si occupa della gestione del giardino della Minerva e del Museo Roberto Papi e partecipa alla fondazione EBRIS; la Fondazione Salerno Contemporanea, che gestisce il teatro Antonio Ghirelli; la Fondazione Filiberto e Bianca Menna che svolge attivit\u00e0 culturale di promozione della ricerca e della conoscenza artistica contemporanea; la citata Fondazione EBRIS che svolge attivit\u00e0 di ricerca biomedica presso l\u2019ex convento di San Nicola della Palma; la Fondazione Cassa di Risparmio Salernitana (CARISAL) che promuove attivit\u00e0 culturali e sociali; la Fondazione Comunit\u00e0 Salernitana attiva nel sociale; e l'Associazione Parco della Memoria della Campania, che ha contribuito all'apertura del Museo dello sbarco e Salerno Capitale.\nSono inoltre presenti sul territorio cittadino una attiva delegazione del FAI e un club di territorio del Touring Club Italiano che si occupa di aprire e animare la storica chiesa di Santa Maria de Lama.\nDi grande rilievo sono anche le associazioni legate agli sport acquatici, in modo particolare la vela ed il canottaggio. Da ricordare il Circolo Canottieri Irno, con oltre 100 anni di attivit\u00e0, la locale Lega Navale sede di numerosi ormeggi navali, il Club Velico Salernitano e la Compagnia della Vela, nata nel 2013, che svolge le sue attivit\u00e0 nel lussuoso porto di Marina d'Arechi.\nQualit\u00e0 della vita.\nNegli ultimi decenni Salerno \u00e8 stata toccata solo parzialmente dalla crisi dei rifiuti in Campania, attestando un buon ciclo integrato nello smaltimento dei rifiuti sia nel capoluogo che in molte realt\u00e0 della provincia. La citt\u00e0 inoltre ha ricevuto diversi riconoscimenti per i grandi risultati ottenuti per la raccolta differenziata, la qualit\u00e0 della vita e le energie rinnovabili. Anche il professor Paul Connett, ideatore della strategia Rifiuti Zero, in visita a Salerno ed ai suoi impianti nel dicembre 2011, ha riconosciuto la citt\u00e0 come un modello nella gestione dei rifiuti.\nNel marzo 2010, viene reso noto che Salerno \u00e8 stata scelta dal Ministero dell'Ambiente per partecipare all'Expo 2010 di Shanghai per i grandi interventi in tema ambientale, di clima e di energia rinnovabile, all'interno del progetto Italian Urban Best Practices. Partecipa all'Expo anche nell'ambito de \"L'Italia degli Innovatori\", grazie al suo sistema informatico multicanale SIMEL.\nCultura.\nIstruzione.\nArchivi e biblioteche.\nNumerose sono le biblioteche pubbliche della citt\u00e0 di Salerno e gli archivi, importanti per la propria funzione culturale e documentaria. Su tutte spiccano, per la quantit\u00e0 e l'importanza dei volumi conservati, la Biblioteca dell'Archivio di Stato di Salerno e la Biblioteca Diocesana di Salerno. La biblioteca Provinciale fu, invece, la prima del genere in Italia, istituita nel 1843 con deliberazione del Consiglio Provinciale di Salerno, ratificata nel 1844 da Ferdinando II. Dal punto di vista della documentazione storica e archeologica spiccano la Biblioteca della Soprintendenza per i beni archeologici per le provincie di Salerno, Avellino e Benevento e la Biblioteca della Soprintendenza per il patrimonio storico, artistico ed etno-antropologico per le province di Salerno e Avellino e l'Archivio storico comunale. Specializzata nella documentaristica musicale \u00e8, invece, la Biblioteca del Conservatorio statale di musica \"Giuseppe Martucci\".\nDi pi\u00f9 recente istituzione sono la Biblioteca di educazione alla pace e all'intercultura \"Teresa Barra\", la Biblioteca Filiberto Menna, la Biblioteca Multiculturale e l'Archivio storico della botanica Salernitana, collegato alla storia della scuola medica e al Giardino della Minerva.\nUniversit\u00e0.\nL'Ateneo salernitano \u00e8 organizzato sotto forma di due campus, situati nel territorio comunale di Fisciano e Baronissi. \u00c8 la terza universit\u00e0 del Mezzogiorno peninsulare per dimensioni ed utenza, vantando ben m\u00b2 di estensione.\nL'Universit\u00e0 ospita circa 40.000 studenti, provenienti prevalentemente da Campania, Basilicata e Calabria. Il corpo docente \u00e8 costituito da oltre 900 unit\u00e0, tra professori, ricercatori e ricercatori a tempo determinato.\nTradizione medica.\nSalerno ha alle proprie spalle una forte tradizione medica che affonda le proprie radici nella scuola medica salernitana, la pi\u00f9 antica istituzione di questo genere fondata tra il IX e X secolo se non in un periodo precedente (si pensa vi possano essere legami pi\u00f9 antichi con la scuola eleatica di Parmenide e Zenone della vicina Elea-Velia). La dottrina della scuola si basa sulla tradizione medica greco-latina ed in modo particolare sulla teoria dei quattro umori elaborata da Ippocrate, non senza subire influenze dalla tradizione araba (a cui, tra l'altro, si deve gran parte delle traduzioni dei testi greci) ed ebrea, come testimoniato dalla leggenda sulla fondazione della \"Schola\" salernitana. In breve tempo Salerno divenne tappa obbligatoria tanto degli aspiranti medici che dovevano completare i propri studi quanto di pazienti illustri, come Adalberone di Laon, o dei reduci dalle Crociate. Nacque cos\u00ec il Regimen Sanitatis Salernitanum poema didattico di circa 300 versi in latino, raccolti e commentati nel XIII secolo dal Maestro di Montpellier Arnaldo da Villanova, che assunsero la forma di aforismi e vennero tradotti in tutte le lingue del mondo. La scuola salernitana, considerata l'antesignana delle moderne universit\u00e0 in quanto vi si insegnavano anche la teologia, la filosofia e la legge, assume un'importanza epocale nella storia dell'insegnamento in quanto, per la prima volta dopo secoli, la cultura e la sua trasmissione usciva dai monasteri e apriva le porte anche a numerose donne, le cosiddette \"mulieres salernitanae\" quali Trotula de Ruggero o Abella Salernitana che iniziarono a trattare di argomenti medici riguardanti la sfera della femminilit\u00e0. L'importanza della scuola continu\u00f2 a crescere fino alla nascita dell'Universit\u00e0 di Napoli quando nel 1231 Federico II, con le Costituzioni di Melfi, arrogava allo studio salernitano l'esclusivo diritto di concedere i diplomi di medicina; tuttavia la scuola inizi\u00f2 progressivamente a decadere dal XV secolo fino a quando, nel 1811 la scuola fu soppressa da Gioacchino Murat. Di fondamentale importanza fu l'opera di Salvatore De Renzi che nel XIX secolo pubblic\u00f2 la \"Collectio Salernitana\", una serie di documenti inediti e trattati di medicina appartenenti alla scuola medica salernitana, monumento di gloria alla celebre scuola di Salerno sottratta, cos\u00ec, all'indegno anonimato delle biblioteche e degli archivi della dotta Europa. La medicina ritorna in auge a Salerno con la nascita della Facolt\u00e0 di Medicina nel 2006 e con la trasformazione dell'ospedale San Leonardo in azienda universitaria-ospedaliera. Nel 2012, invece, viene aggiunto un altro importante tassello in memoria dell'antica scuola: \u00e8 infatti fondato l'EBRI (Istituto Europeo per le Ricerche Biomediche), volto allo scopo di trovare nuove cure per i disturbi alimentari e per la celiachia, i cui laboratori, finanziati dall'Universit\u00e0 del Maryland, hanno sede nel maestoso convento di San Nicola luogo dove probabilmente la scuola mosse i suoi primi passi.\nMusei.\nIl pi\u00f9 antico museo della citt\u00e0 \u00e8 il Museo archeologico provinciale, istituito nel 1927 e restaurato nel 2013, dal 1964 ospitato a Palazzo Durazzo, anche detto Castelnovo Reale, dimora storica della regina Margherita. Nel museo sono raccolti numerosi reperti di epoca sannitica, etrusca e romana ritrovati in provincia o nella stessa citt\u00e0 di Salerno, in particolare nell'area archeologica di Fratte. Tra i pezzi pi\u00f9 belli \u00e8 esposta una testa di Apollo, attribuita a \"Pasiteles\", rinvenuta nel 1930 dopo essersi impigliata nelle reti di alcuni pescatori nelle acque antistanti la citt\u00e0.\nIl museo pi\u00f9 interessante e ricco della citt\u00e0 \u00e8 il Museo diocesano, sito nell'ex seminario arcivescovile, che espone opere che vanno dal XII al XVIII secolo. Particolarmente importante \u00e8 la sezione di arte sacra del Medioevo tra cui si segnalano gli avori Salernitani, tra i maggiori complessi unitari di avori medioevali, e l\u2019\"exultet\" (codice miniato). Tra i dipinti sono presenti opere di Francesco Solimena, Andrea Sabatini, Luca Giordano e Cesare da Sesto.\nLa Pinacoteca provinciale, che ha sede in un palazzo gentilizio del '600, a sua volta raccoglie opere che vanno dal Rinascimento al Futurismo: sono presenti quadri di Andrea Sabatini, Francesco Solimena, Giovanni Battista Caracciolo, Carlo Rosa, Luca Giordano. Nella pinacoteca trova anche spazio una sezione dedicata agli artisti stranieri che sono stati attratti dai colori e dai paesaggi della provincia di Salerno.\nCollegato all'illustre storia e tradizione della scuola medica salernitana \u00e8 il Museo virtuale della scuola medica salernitana, situato nella Chiesa di San Gregorio dell'XI secolo, e completamente ristrutturato e riorganizzato nel 2009. Costituisce una notevole esposizione di antichi strumenti medici e di riproduzioni interattive dei famosi codici medievali della citt\u00e0, dei suoi trattati medici conservati in biblioteche di tutto il mondo e moderne esposizioni multimediali della storia della medicina e della Scuola Salernitana.\nIl Museo Roberto Papi, invece, sito nello storico Palazzo Galdieri, espone una collezione di attrezzi e strumenti medico-chirurgici databili tra il XVII e il XX secolo donati alla citt\u00e0 di Salerno dalla famiglia del collezionista Roberto Papi, prematuramente scomparso.\nNel castello di Arechi sono presenti un \"Museo archeologico\" che custodisce maioliche e ceramiche risalenti ad un periodo compreso tra il XII e XV secolo rinvenute all'interno del maniero, oltre ad oggetti vitrei, monete ed armi, ed un \"Museo multimediale\", attivo dal 2009 che offre, con percorsi video, ricostruzioni storiche e sociali.\nIl Museo dello sbarco e Salerno Capitale ha sede nei locali dell'Istituto Gallotta in via Generale Clark. I reperti esposti, provenienti dalla collezione dell'associazione \"Parco della memoria della Campania\", sono circa 200, tra video inediti dello sbarco, fotografie, medaglie, divise dell'esercito nazista ed americano, oggettistica, armi, un carro armato M4 Sherman, una Jeep willys ed un vagone ferroviario piombato proveniente dal campo di concentramento di Auschwitz.\nIl \"Museo Citt\u00e0 Creativa\" sorge in magazzini terranei ora convertiti in luogo di esposizione per mostre ed eventi ad Ogliara. Sono visitabili nei dintorni anche le antiche fornaci dell'Ottocento, fra cui alcune ancora attive.\nIl \"Museo della Ceramica \"Alfonso Tafuri\"\", invece, nato per iniziativa privata di un collezionista, contiene una ricca raccolta di \"riggiole\" (mattonelle) del Settecento napoletano e dell'Ottocento vietrese, oltre a vari utensili da lavoro del XIII secolo.\nIl Centro espositivo e complesso monumentale di Santa Sofia \u00e8 un ex convento del X secolo dedicato a Santa Sofia. Restaurato, \u00e8 diventato uno spazio multimediale per mostre ed eventi. Ha ospitato mostre di Mir\u00f2, Picasso, Caravaggio, Warhol e Pierluigi Nervi. Mentre l\u2019\"Archivio di architettura contemporanea\", inaugurato nel 2010 nella sede provvisoria di via Port'Elina (verr\u00e0 poi ospitato nel costruendo Crescent), raccoglie una rassegna fotografica, di plastici e rendering delle grandi opere di architettura contemporanea in costruzione o ultimate nella citt\u00e0 ed ospita numerose mostre e manifestazioni.\nLetteratura.\nSalerno, seppur in maniera minore rispetto ad altre realt\u00e0 italiane, ha dato i natali a diversi letterati che, nel corso dei secoli, si sono affermati in tutto il mondo. In realt\u00e0 gi\u00e0 Orazio nella quindicesima epistola del primo libro della raccolta, chiedeva informazioni per un soggiorno a Salerno e a Velia. I primi autori salernitani tuttavia sono quelli appartenenti alla scuola medica salernitana, tra cui sono da ricordare Trotula de Ruggero, Matteo Plateario, Ruggero Frugardi e Matteo Silvatico con le proprie opere a carattere medico ed informativo. Tra il '500 e il '600, invece, spiccano le figure di Vincenzo Braca, il cui nome \u00e8 associato al genere letterario della cosiddetta farsa cavaiola, di cui egli \u00e8 praticamente l'unico esponente, e di Masuccio Salernitano, esponente della cosiddetta novella spicciolata ed autore del Novellino, e Niccola Maria Salerno autore di una raccolta di \"Rime\". Senza dubbio per\u00f2, il nome pi\u00f9 importante della produzione letteraria salernitana \u00e8 stato Alfonso Gatto, uno dei maggiori esponenti dell'ermetismo in Italia.\nLa citt\u00e0 di Salerno e la sua storia, soprattutto nel periodo di massimo splendore longobardo e normanno, hanno ispirato ed incuriosito molti scrittori italiani e non, che hanno ambientato alcune opere proprio nella citt\u00e0 campana. Ad esempio il primo e il decimo racconto della quarta giornata del \"Decameron\" di Boccaccio (\"Tancredi e Ghismunda\" e \"Mazzeo della Montagna\"), sono ambientati a Salerno.\nAnche una tragedia di Ugo Foscolo, la \"Ricciarda\", \u00e8 ambientata in citt\u00e0, nel castello di Arechi.\nE ancora, il poeta Umberto Saba, comp\u00ec la leva a Salerno tra l'aprile 1907 e il settembre 1908: da questa esperienza nascer\u00e0 l'opera \"Versi militari\". Gabriele D'Annunzio, poi, in \"Merope\", quarto libro delle \"Laudi\", parla approfonditamente di diversi momenti della storia di Salerno e della vicina Amalfi, nel periodo della grandezza longobarda e normanna.\nNel racconto \"La pesca miracolosa\" del 5 maggio 1932, Ungaretti narra del ritrovamento della testa di Apollo, conservata nel museo archeologico provinciale della citt\u00e0, e della sua visita al museo stesso.\nEsule dalla propria patria occupata dal regime comunista, lo scrittore ungherese S\u00e1ndor M\u00e1rai visse a Salerno dal 1968 al 1980. A lui \u00e8 stato dedicato nel 2006 sul lungomare un busto bronzeo (trafugato alla fine del 2008).\nInoltre la famosa tragedia di William Shakespeare \"Romeo e Giulietta\" \u00e8 stata ispirata in maniera indiretta dalla novella \"Mariotto e Ganozza\" di Masuccio Salernitano.\nBernardo Tasso, padre del pi\u00f9 famoso Torquato, fu segretario e letterato alla corte del Principe di Salerno Ferrante Sanseverino dal 1532. Per questo motivo si \u00e8 a lungo creduto che il figlio Torquato fosse nato in citt\u00e0 e sono a lui intitolati i due pi\u00f9 antichi e importanti licei classici della citt\u00e0.\nMedia.\nStampa.\nIn citt\u00e0 si trovano anche diverse redazioni giornalistiche tra cui la Citt\u00e0, Il Roma Cronache, Il Corriere del Mezzogiorno (edizione di Salerno), il Mattino (edizione di Salerno), Metropolis, Il Quotidiano del Sud, il Guiscardo e L'Occhio e il giornale online Salernonews24.\nRadio.\nA Salerno hanno avuto sede diverse emittenti radiofoniche locali a partire dalla seconda met\u00e0 degli anni '70 del secolo scorso, raggiungendo un totale 22 emittenti nate ed operanti in citt\u00e0 negli anni '80 (in ordine alfabetico): Radio Alfa (in attivit\u00e0 ma trasferita a Teggiano), Radio Bussola 24 (in attivit\u00e0), Radio Diffusione Campania, Radio Dimensione Suono Salerno, Radio Europa, Radio FUTURA 2000, Radio GAMMA, Radio Golfo Salernitano, Radio Mariconda Amica, Radio Nova, Radio Onda del Futuro, Radio Onda Libera, Radio Panorama, Radio Parallelo 41, Radio Punto Zero, Radio Salerno City, Radio Salerno Libera, Radio Salerno 1, Radio Stella, Radio STUDIO 2000, Radio Sud, Radio Vega Salerno.\nTelevisione.\nPer quanto riguarda la televisione, Telecolore \u00e8 una delle pi\u00f9 vecchie emittenti televisive locali ancora in attivit\u00e0 in Italia. Nacque, infatti, nel dicembre 1976, a pochi mesi dalla prima storica tv del capoluogo, Telesalerno Uno. Altre emittenti televisive, sono LiraTV, Telediocesi Salerno, TV Oggi Salerno, TELELASER e Quarta Rete.\nTeatro.\nNel 1700 il teatro a Salerno era considerato un luogo di corruzione e di scandalo, quindi non favorito dalla Chiesa. Tuttavia, nel 1807, grazie ad un decreto promulgato da Giuseppe Bonaparte che prevedeva una riduzione dei conventi del suo regno, diverse chiese e monasteri divennero propriet\u00e0 della corona. Cos\u00ec in alcuni di questi luoghi iniziarono a nascere dei teatri come ad esempio il Teatro di Sant'Agostino, nei pressi dell'omonimo palazzo, il Teatro di San Matteo, stabilitosi nel convento di San Benedetto che fu chiuso nel 1845 e il Teatro La Flora, nei pressi di Porta Catena, che ebbe una produzione piuttosto copiosa.\nIl principale teatro cittadino \u00e8 il Teatro Municipale Giuseppe Verdi. Altri teatri stabili sono il Teatro delle Arti, il Cinema Teatro Augusteo, il Cinema Teatro San Demetrio, il Teatro Genovesi, il Teatro Bis, il Nuovo Teatro Diana, il Teatro del Giullare (noto anche come Il Piccolo Teatro del Giullare), il Teatro La Mennola, il Teatro Nuovo, il Teatro Il Ridotto, il Teatro San Genesio (chiuso per mancanza di fondi nel 2010 e in stato di abbandono dal 2011 nonostante le numerose petizioni per riaprirlo), il Teatro Arbostella, il Teatro Giovanni Pacini (riaperto e ristrutturato nel 2006, attualmente usato come palestra) e il Teatro Ghirelli.\nCinema.\nDal 1946 si tiene a Salerno annualmente il Festival del cinema di Salerno, il primo del dopoguerra e caratterizzato dalla proiezione in concorso di film a \"Passo Ridotto\". Nel 2007 e nel 2008 la citt\u00e0 ha anche ospitato il festival di animazione televisiva Cartoons on the Bay organizzato dal 1995 da RAI, Rai Fiction e Rai Cinema e nelle edizioni precedenti con sede ad Amalfi e Positano, prima di essere spostato a Rapallo.\nIn citt\u00e0 sono presenti diversi cinema tra cui i pi\u00f9 importanti e frequentati sono il Cinema Apollo, il Cinema Teatro San Demetrio, il Cinema Teatro Augusteo, il Cinema Teatro delle Arti, il Cinema Fatima e il Cinema multisala The Space.\nAltro importante appuntamento cinematografico \u00e8 il \"Linea D'Ombra - Festival Culture Giovani\", manifestazione che si svolge con cadenza annuale dal 1995, nata come una costola del Giffoni Film Festival, e che presenta eventi legati alla creativit\u00e0 contemporanea spaziando dal cinema allo spettacolo, dai cortometraggi alla musica.\nUlteriore rassegna cinematografica \u00e8 il \"Salerno in CortoCircuito\" organizzato dal 2010 dall'associazione \"Rete dei Giovani per Salerno\"; tale rassegna, che si svolge nell'estate, \u00e8 incentrata sui cortometraggi a sfondo sociale. Le prime edizioni furono organizzate nella sede del Centro La Tenda, nei pressi di Piazza XXIV Maggio, successivamente, dal 2014 al 2018 vennero organizzate nel locale \"Eco Bistrot\", situato sul Lungomare Colombo, Pastena. Dal 2019 il festival viene realizzato presso il \"Teatro Nuovo\" di Salerno, a Via Laspro, a pochi passi dal Parco del Seminario.\nTra i vincitori del \"Salerno in CORTOcircuito\" figura anche il regista salernitano Sydney Sibilia, noto per la trilogia Smetto quando voglio, Smetto quando voglio - Masterclass e Smetto quando voglio - Ad honorem e il regista Andrea D'Ambrosio, co-regista del documentario collettivo Checosamanca e del documentario Bi\u00f9tiful cauntri; tra i partecipanti anche Cristiana Capotondi e Teresa Paternoster.\nSalerno \u00e8 stata la location di vari film tra cui:\nCucina.\nLa cucina a Salerno \u00e8 un punto forte dell'intera citt\u00e0, differenziandosi per la sua semplicit\u00e0 e genuinit\u00e0, offrendo molto spesso prodotti locali provenienti dal territorio.\nI piatti tradizionali sono molto semplici e si basano sui sapori dei prodotti di mare e di terra che fanno da ingredienti. Tra le pietanze pi\u00f9 note vi sono:\nPer quanto riguarda la pasticceria, il dolce salernitano per eccellenza \u00e8 la \"\"scazzetta del Cardinale\",\" un pasticcino di pan di Spagna farcito di crema pasticcera e fragoline di bosco, ricoperto da una rossa glassa alla fragola che lo fa assomigliare al berretto di un cardinale. Il dolce ricotta e pera di Minori (mitica torta di ricotta e pere caramellate). Altri dolci sono: \"\"o cazunciell\" di castagnaccio\" (calzoncello), formato da due dischetti di pasta frolla con al centro crema di cioccolata e castagne aromatizzata con canditi, liquore e polvere di cacao; la sfogliatella Santa Rosa (la sfogliatella nasce nel XVIII secolo nel Conservatorio Santa Rosa da Lima, a Conca dei Marini); la delizia al limone Costa d\u2019Amalfi (dolce tipico in tutta la costiera amalfitana); la crespella di Giffoni (uno dei dolci pi\u00f9 antichi e pi\u00f9 buoni dell\u2019area picentina) con la rinomata Nocciola Tonda di Giffoni IGP ed il miele dei Monti Picentini.\nEventi.\nVari sono gli eventi che animano, o hanno animato, la citt\u00e0 di Salerno nel corso dell'anno:\nLuci d'Artista.\n\"Luci d'artista\" \u00e8 un evento che si svolge dal 2006 nel periodo compreso tra inizio novembre e fine gennaio, risultando il maggior attrattore turistico per la citt\u00e0 in autunno e inverno. Sul modello di quanto fatto a Torino, nelle strade principali della citt\u00e0 e nella villa comunale vengono installate luci di particolare effetto scenografico ed opere luminose di artisti locali e non. Nel corso delle edizioni, nei 27\u00a0km lineari di superficie coperta dalle installazioni, sono state posizionate le opere di Domenico Luca Pannoli, Nello Ferrigno, Enrica Borghi, Eduardo Giannattasio, Luigi Stoisa, Francesco Casorati, Rebecca Horn, Chiara Dynys e Giulio Paolini.\nIl monumentale Presepe di sabbia che viene realizzato da famosi scultori internazionali \u00e8 un altro degli importanti eventi che da dicembre attirano grandi folle da tutta Italia per il natale salernitano. Nel 2016 la nativit\u00e0 di sabbia ha attirato oltre 52000 spettatori. Completano l'evento l'albero di 25 metri posizionato in piazza Portanova e il mercatino natalizio allestito nelle piazze del centro storico e sul lungomare Trieste.\nFestival Salerno Letteratura.\nIl \"Festival Salerno Letteratura\" \u00e8 una manifestazione culturale nata nel 2013 che si tiene ogni anno nell'ultima settimana di giugno. Durante il festival si assiste a diversi incontri con autori, reading, performance teatrali e musicali, concerti e mostre. Evento culminante della manifestazione \u00e8 il Premio Salerno Libro d'Europa. \u00c8 stato definito il festival letterario pi\u00f9 importante del Sud Italia, e ha stabilito collaborazioni con altre manifestazioni letterarie di importanza nazionale. Gli eventi si svolgono nel centro storico cittadino, spesso in luoghi abitualmente chiusi al pubblico.\nFiere del Fumetto.\nLa citt\u00e0 ha ospitato tre diverse fiere del fumetto. La prima \u00e8 stata il Salerno Comicon, organizzata per 3 anni (dal 2011 al 2013) in collaborazione con il Napoli Comicon. Dal 2013 al 2015 ha ospitato ogni estate la fiera \"Salerno in Fantasy\" (SiF) che ha avuto anche un'edizione invernale, svoltasi per\u00f2 nella citt\u00e0 di Fisciano. L'unica fiera del fumetto che ancora si svolge in citt\u00e0 \u00e8 il FantaExpo, nata nel 2012, che si tiene ogni anno a settembre al Parco urbano dell'Irno e che si conclude ogni anno con un concerto di un artista legato al mondo delle sigle dei cartoni animati o con un cantante rap o indie del momento. Dal 2018 inoltre, la fiera \"Irno Comix &amp; Games\", che si tiene solitamente in estate a Baronissi, tiene la sua edizione invernale nella Villa Carrara in concomitanza con le Luci d'Artista.\nGeografia antropica.\nUrbanistica.\nNel 1887, in conseguenza della necessit\u00e0 di risanare alcuni rioni del vecchio centro urbano, si pose il problema di ampliare la citt\u00e0 lungo la fascia litoranea. Il problema di un nuovo sviluppo edilizio, particolarmente avvertito sin dalla fine del secolo scorso, con i primi anni del novecento tese ad acquistare nuova fisionomia e nuove dimensioni. Lo stesso anno l'ingegnere Enrico Amaturo consegn\u00f2 all'amministrazione comunale uno studio di bonifica per i due rioni \"Fornello\" e \"San Giovaniello\", nel tentativo di dare una risposta allo sviluppo demografico di quegli anni. Il piano venne approvato definitivamente solo nel 1922 risultando come il primo strumento urbanistico che dar\u00e0 avvio alla storia urbana 'moderna' della citt\u00e0.\nContemporaneamente, per effetto di un considerevole aumento demografico, che porta la citt\u00e0 dai 27.000 abitanti del 1871 ai 54.000 del 1921 e ai 70.000 del 1932, il centro urbano inizia ad assumere ruoli e funzione diverse rispetto al circostante territorio provinciale. Le trasformazioni introdotte con il piano Donzelli-Cavaccini da un lato risposero all'esigenza di espansione della citt\u00e0, mentre dall'altro comportarono un'ulteriore accentuazione della bipolarit\u00e0 centro antico-citt\u00e0 nuova. Da questa ipotesi si passa ad un \"concreto progetto di risanamento\", in linea con la politica del regime fascista. Il podest\u00e0 Manlio Serio perci\u00f2 affid\u00f2 la redazione di un nuovo piano regolatore all'architetto romano Alberto Calza Bini. Il piano, che prevedeva molte demolizioni per una strategia di diradamento, fu approvato nel 1937 ma a causa di molti reclami non fu mai attuato. Nel 1953 si affid\u00f2 un nuovo incarico all'architetto Plinio Marconi. Alla fine del periodo del boom economico, nel 1980, il capoluogo contava 161.000 abitanti: in pratica aveva raddoppiato la sua popolazione.\nVista la conformazione del territorio, principalmente collinare, questo sviluppo cos\u00ec repentino non poteva non segnare definitivamente la connotazione dei luoghi: da piccolo ed ameno centro costiero Salerno diventava una tipica citt\u00e0 del boom economico in versione \"obliqua\". Causa principale dell'inizio del boom edilizio fu la grave alluvione del 1954; dopo il conseguente abbattimento degli edifici pericolanti e anche dopo una serie di smembramenti incontrollati, iniziarono ad essere costruiti quegli edifici che hanno irrimediabilmente cambiato l'immagine della citt\u00e0 che diventa citt\u00e0 nel senso moderno del termine. La mancanza di un vero piano regolatore e le speculazioni edilizie fecero il resto: i pochi spazi fruibili nelle zone centrali furono letteralmente tappezzati da palazzi dai 6 agli 8 piani, mentre la citt\u00e0 continuava ad espandersi a nord e a sud-est senza nessuna pianificazione degli schemi viari. Sorsero in questo modo i quartieri del Carmine, verso la valle dell'Irno, e di Torrione, Pastena e Mercatello, verso la piana del Sele. Fu soltanto con il Piano Marconi, nel 1965, che la citt\u00e0 pot\u00e9 regolare il proprio sviluppo.\nA partire dalla fine degli anni ' 80 si \u00e8 cercato di dare alla citt\u00e0 un'identit\u00e0 urbanistica, di porre rimedio all'assenza di una programmazione architettonica ed anche al problema della viabilit\u00e0. Con questo intento si diede l'incarico all'urbanista catalano Oriol Bohigas di redigere un nuovo piano regolatore.\nDopo un lunghissimo iter burocratico, il nuovo piano fu consegnato nel 2003 ed approvato nel 2006. Nell'ottica del nuovo piano regolatore il mare \u00e8 la principale risorsa della citt\u00e0 nonch\u00e9 il cardine su cui ruota la sua identit\u00e0. Sotto questo aspetto si \u00e8 lavorato nel corso degli anni per liberare la costa da manufatti inutilizzati e fatiscenti e arricchendo il litorale con nuovi approdi turistici, nuove piazze e nuove strutture ricettive. Tuttavia, questo risulta piuttosto un insieme di varianti al precedente piano regolatore, che hanno consentito di edificare nuove volumetrie nelle aree ancora libere dell'abitato, lasciando invece la periferia ed i rioni collinari abbandonati, prevedendo un aumento dei vani abitabili nonostante il decremento demografico della citt\u00e0.\nTuttavia, durante la lunga redazione del piano regolatore, l'amministrazione comunale ha dato il via ad una serie di opere il cui fondamento ideologico alla base \u00e8 lo stesso del citato piano; ad esempio in quest'ottica sono stati creati alcuni parchi urbani (il parco del Mercatello, il parco Pinocchio, il Parco urbano dell'Irno, il Parco del Seminario) e nuovi edifici polifunzionali al posto di impianti industriali abbandonati posti in pieno centro. \u00c8 stato inoltre parzialmente recuperato il centro storico e sono state riconvertite e restituite alla citt\u00e0 alcune importanti strutture, tra cui il complesso di Santa Sofia, Palazzo Fruscione, il Convento di San Lorenzo, il Convento di San Nicola della Palma, l'ostello della giovent\u00f9 e l'ex seminario.\nInfine la metropolitana e l'arteria stradale detta \"Lungoirno\", entrambi progetti volti a migliorare la mobilit\u00e0 cittadina.\nA partire dagli anni novanta sono stati organizzati concorsi internazionali di idee per la realizzazione di alcune opere necessarie allo sviluppo della nuova citt\u00e0 immaginata da Bohigas. Nel 1999 furono organizzati i concorsi per la realizzazione della Cittadella Giudiziaria, che vide vincere il progetto dell'inglese David Chipperfield e per la Stazione Marittima per cui fu scelto il progetto di Zaha Hadid. Altri architetti legati alla citt\u00e0 sono Tobia Scarpa con PalaSalerno, Santiago Calatrava con il porto Marina d'Arechi, Massimo Pica Ciamarra con Porta Ovest, Manuel Ruisanchez per il ripascimento e la riqualificazione del litorale cittadino, Ricardo Bofill con Piazza della Libert\u00e0 e il Crescent, Massimiliano Fuksas con l'Eden Park, e lo studio inglese Arup con il Trincerone Est. Esistono, inoltre, proposte progettuali non ancora realizzate avanzate da alcuni imprenditori, per un complesso residenziale a Mercatello a firma di Jean Nouvel, un centro polifunzionale in un'ex cava abbandonata ideato da Dominique Perrault, il recupero dell'ex scalo merci (Dante Benini) ed un nuovo parco in una vecchia cava (Maria Abouck).\nSecondo una statistica ISTAT del 2015 l'agglomerato urbano di Salerno, inquadrato nei sistemi locali delle citt\u00e0 medie, contava circa 300.000 residenti.\nSuddivisioni amministrative.\nCircoscrizioni.\nIl territorio del Comune di Salerno \u00e8 articolato in quattro circoscrizioni:\nEconomia.\nL'economia della citt\u00e0 si basa su diverse risorse, in particolare l'agricoltura e le attivit\u00e0 terziarie (commercio, turismo, pubblica amministrazione, ecc.). Ma Salerno \u00e8 anche la seconda citt\u00e0 industriale della Campania, per carico e scarico merci nel porto salernitano, e pu\u00f2 contare su una solida struttura industriale, che opera soprattutto nei settori tessile, del abbigliamento, chimico, meccanico metallurgico e alimentare. Degna di nota \u00e8 anche la produzione artigianale, tra cui spicca la ceramica artistica.\nIndustria.\nRimangono molto attive le aziende legate alla tradizionale industria ceramica ed alimentare (Antonio Amato e Caff\u00e8 Motta). Numerose, poi, le aziende metalmeccaniche (Arcelormittal, le Fonderie Pisano e Fonderia di Salerno tra tutte), della meccanica (Magaldi industrie, Ascensori Paravia del Gruppo Otis), della meccanica di precisione, dell'elettronica, del vetro, della chimica (SOL), del settore smalti e vernici, della plastica (Gruppo Ravago) e del settore grafico-cartario (Arti grafiche Boccia). In citt\u00e0 ha sede un grande cementificio, appartenente al gruppo Italcementi, dai primi anni del XX secolo.\nInoltre, nel 1928, \u00e8 stata fondata a Salerno la Centrale del latte di Salerno appartenente al gruppo Newlat Food.\nTurismo.\nTra le potenziali risorse della citt\u00e0, il turismo \u00e8 sicuramente quella pi\u00f9 rilevante, in virt\u00f9 della sua vicinanza alla famosa costiera amalfitana e ad altri importanti siti turistici grazie anche all'attracco di numerose navi da crociera nella stazione marittima di Salerno; nel corso degli ultimi anni la ricettivit\u00e0 alberghiera \u00e8 infatti cresciuta, mentre il recupero del centro storico ha contribuito al proliferare di botteghe artigiane, locali e ristoranti.\nLe attrattive che offre la citt\u00e0 sono principalmente di carattere paesaggistico e di interesse storico e artistico-culturale. Nel periodo invernale, dal 2006, un attrattore turistico \u00e8 la mostra en plein air delle luci d'artista e le famosissime bancarelle natalizie tipiche della citt\u00e0.\nInfrastrutture e trasporti.\nStrade.\nSalerno \u00e8 collegata a Napoli tramite la Autostrada A3 e a Reggio Calabria tramite l'Autostrada A2; inoltre, tramite sempre l'Autostrada A2 del Mediterraneo, si possono raggiungere le autostrade A30 e A16. La citt\u00e0 \u00e8 attraversata dalla SS 18 Tirrena Inferiore e parte del percorso costituisce la tangenziale cittadina.\nLe strade regionali e provinciali che attraversano il territorio comunale sono:\nFerrovie.\nLa citt\u00e0 presenta quattro stazioni ferroviarie, di cui tre a servizio del trasporto regionale. La stazione di Salerno \u00e8 luogo di transito di tutte le categorie di treni, sia lungo la linea per Reggio Calabria sia lungo la linea Battipaglia-Potenza-Metaponto.\nLe linee ferroviarie che interessano la citt\u00e0 sono:\nA Salerno \u00e8 inoltre attivo un servizio ferroviario metropolitano.\nSono inoltre presenti altre stazioni ferroviarie destinate al traffico regionale e metropolitano:\nPorti.\nIl porto di Salerno \u00e8 uno dei pi\u00f9 attivi del Mediterraneo. Esso movimenta circa 13 milioni di tonnellate di merci e circa 600.000 passeggeri all'anno.\nIl trasporto merci per via marittima \u00e8 costituito fondamentalmente da navi portacontainer e navi del tipo Roll-on/Roll-off, le cui principali tratte sono da e per Malta, Tunisi, Cagliari, Catania, Palermo, Messina, Termini Imerese e Valencia. Nell'ambito di questo tipo di traffico si collocano anche i servizi passeggeri rientranti nel circuito delle Autostrade del Mare. \u00c8 inoltre un'importante base di pescherecci adibiti alla pesca del tonno nel Mediterraneo, mentre il settore delle crociere \u00e8 in forte sviluppo; l\u2019entrata in funzione a regime della stazione marittima, inaugurata nel 2016, avr\u00e0 l'importante finalit\u00e0 di offrire e coordinare una serie di servizi collegati alla crescita del traffico crocieristico.\nAeroporti.\nL'Aeroporto di Salerno-Costa d'Amalfi, \u00e8 situato nel territorio dei comuni di Bellizzi e Pontecagnano Faiano, e dista circa 12\u00a0km dalla citt\u00e0.\nMobilit\u00e0 urbana.\nIl trasporto pubblico urbano \u00e8 costituito dalla rete di autobus esercita dalla societ\u00e0 BusItalia Campania, che serve Salerno e gran parte dei paesi circostanti la sua area urbana. In aggiunta ai mezzi BusItalia vi sono gli autobus della SITA che svolgono regolare servizio di trasporto, locale e a lunga percorrenza, nella provincia di Salerno e in tutta la Campania. Sia SITA che BusItalia Campania fanno parte del consorzio UnicoCampania, formato da 13 aziende di trasporto pubblico su strada e su ferro, che, tramite delle tariffe unificate, serve tutta la regione.\nFra il 1912 e il 1937 fu attiva una rete tranviaria urbana gestita dalla societ\u00e0 Tranvie Elettriche della Provincia di Salerno (TEPS) e realizzata a partire dalla preesistente tranvia Salerno-Pompei, dotata di apposite diramazioni per Fratte ed il porto.\nAmministrazione.\nLa sede del municipio \u00e8 nel palazzo di Citt\u00e0, sito tra Via Roma e il Lungomare Trieste.\nConsolati esteri.\nNel comune di Salerno \u00e8 presente il consolato dell'Honduras.\nGemellaggi.\nSalerno \u00e8 gemellata con:\nOltre che a queste due cittadine, Salerno \u00e8 legata da un gemellaggio di tipo culturale a:\nAltre informazioni amministrative.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Destra Sele.\nPer quel che riguarda la gestione dell'irrigazione e del miglioramento fondiario, l'ente competente, unicamente per 2.032 ettari, \u00e8 il Consorzio di bonifica in Destra del fiume Sele.\nSport.\nNel comune si praticano diverse discipline, tra le pi\u00f9 rilevanti: calcio, pallanuoto e pallamano."}
{"id": "2608545", "revid": "729019", "url": "https://it.wikipedia.org/wiki?curid=2608545", "title": "Mela campanina", "text": "La mela campanina (in dialetto mirandolese: \"p\u00f3m campan\u00e8n\"), conosciuta anche come \"mela della nonna\", \u00e8 una variet\u00e0 di mela domestica appartenente alla tradizione della bassa modenese e mantovana.\nLa mela campanina \u00e8 inclusa nell'elenco dei prodotti agroalimentari tradizionali (PAT) e nel Repertorio volontario regionale delle risorse genetiche agrarie (codice RER V019) dell'Emilia-Romagna.\nLa variet\u00e0 \u00e8 diffusa anche in Veneto, dove viene chiamata campanin (codice GM27) oppure mela modenese (codice GM47).\nStoria.\nLe antiche origini di questa variet\u00e0 non sono note, anche se nel 1751 il bolognese Francesco Argelati descrisse nel suo \"Decamerone\" (liberamente tratto da quello di Giovanni Boccaccio) il personaggio di Bartolomea Gualandi come \u00abuna delle pi\u00f9 belle e vaghe giovani di Pisa, la quale ancora ventriquattr'anni non aveva, fresca e rotondetta che pareva una mela modenese\u00bb.\nGi\u00e0 nel 1815 il pomologo Giorgio Gallesio descrisse come \"pomo di Modena\" un semenzale rinvenuto nella provincia di Modena.\nNel 1877 lo storico mirandolese don Felice Ceretti pubblic\u00f2 un articolo su un periodico locale in cui parlava di \"pomi detti campanini dei quali nell'autunno si fanno larghe provviste e si trasportano fino a Venezia e ad altre citt\u00e0\".\nGrazie alla sua caratteristica di lunga e facile conservabilit\u00e0, \u00e8 stata in passato un tipo di mela particolarmente apprezzata, con esportazioni anche in Germania.\nDopo la seconda guerra mondiale, la coltivazione del melo campanino diminu\u00ec in favore di altre variet\u00e0 pi\u00f9 produttive, pi\u00f9 facilmente coltivabili e pi\u00f9 apprezzate dai consumatori; infatti, lo studioso Vilmo Cappi scriveva che \"tra la frutta, tipiche sono le mele campanine che ora stanno scomparendo perch\u00e9 sostituite da variet\u00e0 e tipi pi\u00f9 commerciali, ma che da non pochi, vengono desiderate ancora e ricercate perch\u00e9 si conservano a lungo, tutto l'inverno, e mantengono sempre intatte la loro fragranza e la loro polpa bianca e pulita che sembra di marmo\".\nCaratteristiche.\nI frutti del melo campanino sono piccoli con forma obloida costante, piuttosto simmetrica, appiattita o a volte sferoidale (circa 64 millimietri di diametro per 58\u00a0mm di altezza), con peso di circa 85-95 grammi.\nLa buccia \u00e8 molto spessa e poco cerosa, di colore giallo-verde che diventa rosso-verde nei frutti esposti ai raggi del sole. La polpa \u00e8 bianca-verdastra, molto soda e zuccherina. Il gusto \u00e8 molto aromatico e leggermente acidulo.\nUno studio scientifico, compiuto dall'Universit\u00e0 di Bologna, sulle caratteristiche di cinque mele antiche, fra cui la campanina, mette in evidenza le sue qualit\u00e0: elevato contenuto in sostanze antiossidanti (fino a 4 volte in pi\u00f9 rispetto alla mela \"Golden Delicious\"), elevato contenuto in pectina e polifenoli, oltre che di acido ascorbico (vitamina C).\nDopo la fioritura che avviene tra aprile e maggio, la raccolta dei frutti inizia mediamente verso la prima decade di ottobre e prosegue per circa un mese. La maturazione completa avviene dopo l'esposizione al sole per 5/7 giorni, durante i quali la buccia cambia colorazione passando dal verde al rosso: per tale motivo la Campanina viene anche chiamata la \"melannurca del Norditalia\".\nA differenza di altre variet\u00e0, le mele campanine si conservano facilmente per cinque-sei mesi, fino ad aprile, e senza l'uso del frigorifero: tale caratteristica ne ha consentito la sopravvivenza fino ad oggi.\nZona di coltivazione.\nLa zona di coltivazione del melo campanino comprende le province di Ferrara, Mantova, Modena, Reggio Emilia, Rovigo. La variet\u00e0 \u00e8 diffusa anche in provincia di Venezia, dove \u00e8 conosciuta come mela modenese.\nUtilizzo.\nDa sempre conosciuta come mela cotta (la sua polpa rimane integra e compatta anche dopo la cottura) \u00e8 ottima anche consumata fresca in quanto mantiene inalterate tutte le sue caratteristiche in sostanze nutrienti.\nLa mela campanina pu\u00f2 essere consumata cruda, tuttavia a causa della sua buccia molto spessa \u00e8 preferibile la cottura, meglio se in una casseruola con un po' di acqua e una semplice spolverata di zucchero, che nel forno si caramellizza.\nLa polpa della mela campanina viene usata per confezionare marmellata, mostarda (tra cui la mostarda mantovana) e il cosiddetto \"sav\u00f3r\" (\"sapore\"), oppure semplicemente per la torta di mele o le frittelle."}
{"id": "2608547", "revid": "72396", "url": "https://it.wikipedia.org/wiki?curid=2608547", "title": "Marc Chagall", "text": "Biografia.\nMarc Chagall nacque in una famiglia ebraica a L\u00ebzna, presso Vicebsk, una citt\u00e0 di lingua yiddish oggi in Bielorussia, allora facente parte dell'Impero russo. Il giorno stesso della sua nascita, il villaggio venne attaccato dai cosacchi durante un pogrom e la sinagoga fu data alle fiamme; da allora, l'artista - rievocando le proprie origini - user\u00e0 dire: \"Io sono nato morto\". Chagall era il maggiore di nove fratelli; il padre, Khatskl (Zakhar) Chagall, era un mercante di aringhe sposato con Feige-Ite. Nelle opere dell'artista ritorna spesso il periodo dell'infanzia nello Shtetl, villaggio ebraico, felice nonostante le tristi condizioni degli ebrei russi sotto il dominio degli zar e il cui onnipresente ricordo condizioner\u00e0 tutta l'opera futura.\nDopo aver convinto la sua famiglia, riluttante a fargli intraprendere la carriera artistica in quanto cosa espressamente vietata dalla Torah, Chagall dapprima lavor\u00f2 assai di malavoglia come ritoccatore nella bottega di due fotografi, ma nel 1906 inizi\u00f2 a studiare pittura con il maestro Yehuda (Yudl) Pen, il solo pittore di Vitebsk: rimarr\u00e0 nel suo studio pochi mesi, non ritrovandosi nell'insegnamento accademico del maestro, e l'anno successivo si trasfer\u00ec a San Pietroburgo. Qui frequent\u00f2 l'Accademia Russa di Belle Arti con il maestro Nikolaj Konstantinovi\u010d Rerich, che lo ricompenser\u00e0 con una borsa di studio, e conobbe artisti di ogni scuola e stile. Tra il 1908 e il 1910 studi\u00f2 prima in una scuola privata, poi alla scuola Zvanceva con L\u00e9on Bakst, che per primo gli parl\u00f2 dei nuovi orizzonti culturali dell'Occidente e gli fece conoscere la pittura di C\u00e9zanne e Gauguin. Bakst lo convinse in seguito a trasferirsi a Parigi. Per mantenersi agli studi a San Pietroburgo, Chagall era diventato artigiano e dipinse insegne di negozi, oltre alle prime opere originali. Questo fu un periodo difficile per lui: gli ebrei potevano infatti vivere a San Pietroburgo solo con un permesso apposito e venne persino imprigionato per breve tempo per essere rimasto fuori dal ghetto oltre l'orario consentito. Rimase nella citt\u00e0 fino al 1910, anche se di tanto in tanto tornava nel paese natale, dove nel 1909 incontr\u00f2, grazie alla modella e amica Thea Brachman, Bella Rosenfeld, figlia di ricchi orefici e sua futura moglie. Nel 1912 ader\u00ec alla Massoneria.\nUna volta divenuto noto come artista, nel 1910 Chagall lasci\u00f2 San Pietroburgo per Parigi per avvicinarsi alla comunit\u00e0 artistica di Montparnasse: \u00abNessuna Accademia avrebbe potuto darmi tutto quello che ho scoperto divorando le esposizioni di Parigi, le sue vetrine, i suoi musei [...] Come una pianta ha bisogno di acqua, cos\u00ec la mia arte aveva bisogno di Parigi\u00bb, dir\u00e0 poi. A Parigi il giovane Chagall conobbe diversi intellettuali d'avanguardia; si stabil\u00ec presto alla Ruche e strinse amicizia con Guillaume Apollinaire, Robert Delaunay, Fernand L\u00e9ger e Eugeniusz Zak; manterr\u00e0 per\u00f2 un certo scetticismo nei confronti del cubismo, considerandolo troppo \"realista\" e attaccato al lato fisico delle cose, mentre lui si sentiva pi\u00f9 attratto \u00abdal lato invisibile, quello della forma e dello spirito, senza il quale la verit\u00e0 esterna non \u00e8 completa\u00bb. In questo periodo, nel disordine del suo studio e sempre a corto di cibo e mezzi dipinse i suoi primi capolavori, nei quali il ricordo di casa e dello Shtetl \u00e8 predominante: \"Alla Russia, agli asini e agli altri\", \"Il Santo vetturino\" e soprattutto \"Io e il villaggio\", fiaba cubista dove in un'unica visione sono racchiusi paesaggi russi, fantasie popolari, proverbi ebraici.Il poeta Cendrars gli dedic\u00f2 quattro dei suoi \"Poemes \u00e9lastiques\" e Apollinaire, riferendosi alla sua pittura, la defin\u00ec \"soprannaturale\". Chagall potr\u00e0 affermare con soddisfazione: \u00abHo portato dalla Russia i miei oggetti, Parigi vi ha versato sopra la sua luce\u00bb. Nel 1914 ritorn\u00f2 a Vitebsk fermandosi a Berlino, dove il mercante d'arte Herwarth Walden organizz\u00f2 nella propria galleria la prima personale dell'artista, che ebbe un ottimo successo di pubblico e critica. Poco dopo il ritorno in Russia, scoppi\u00f2 la Prima guerra mondiale che, insieme alla successiva rivoluzione, lo terr\u00e0 di fatto bloccato in patria fino al 1923. Intanto, nel 1915 si era unito in matrimonio con Bella Rosenfeld; nel 1916 nacque la loro prima figlia, Ida.\nA Vitebsk, dove ritrov\u00f2 la famiglia, Chagall dipinse opere come \"L'Ebreo in rosa\", \"L'ebreo in preghiera\", \"La passeggiata\" e \"Compleanno\". Nel 1917 prese parte attiva alla rivoluzione russa: in sostituzione del servizio militare, lavor\u00f2 a Pietroburgo al Ministero della Guerra, dove conobbe i grandi poeti russi del periodo (Pasternak, Esenin, Majakovskij), realizz\u00f2 le prime illustrazioni per libri e giornali ed espose in alcune importanti collettive. Il Ministro sovietico della cultura Luna\u010darskij lo nomin\u00f2 \"Commissario dell'arte\" per la regione di Vitebsk, dove fond\u00f2 una \"Libera Accademia d'Arte\" e il Museo di arte moderna; non ebbe tuttavia successo nella politica del governo dei soviet. Chagall incit\u00f2 gli artisti di ogni et\u00e0 ad abbandonare gli \"atelier\" e portare il loro contributo alla preparazione della festa, oltre che a seguire il proprio estro creativo: cos\u00ec, le opere decorative per il primo anniversario della Rivoluzione scontentarono i funzionari del governo che, in luogo dei ritratti trionfali di Marx, Engels e Lenin, si ritrovarono effigi di mucche e cavalli volanti ed umanizzati. Per questo, Chagall entr\u00f2 in contrasto con la sua stessa scuola (in cui militava El Lissitzky), conforme per motivi politici al suprematismo, assolutamente agli antipodi rispetto al suo stile fresco ed \"infantile\". Dopo un breve viaggio a San Pietroburgo per chiedere \u00abpane, colori e denaro\u00bb, il pittore trov\u00f2 al ritorno la sua stessa scuola trasformata in una \"accademia suprematista\". Di conseguenza, nel 1920 Chagall fu costretto a dimettersi e si trasfer\u00ec con la moglie e la figlioletta a Mosca, dove il governo gli affid\u00f2 l'insegnamento dell'arte agli orfani di guerra delle colonie Malakhovka e III Internazionale, mestiere di certo pi\u00f9 limitante del precedente. Nello stesso periodo accett\u00f2 la commissione per la decorazione di nove pannelli (oggi ne rimangono 7) per il Teatro Ebraico di Stato \"Granovskij\" e disegn\u00f2 una serie di illustrazioni per il ciclo di poesie in yiddish \"Grief\" del poeta David Hofstein, anch'egli insegnante presso il rifugio Malakhovka.\nAmareggiato, nel 1923 Chagall riusc\u00ec finalmente a lasciare la Russia rivoluzionaria grazie all'ambasciatore lituano e, dopo un breve e sofferto soggiorno a Berlino (i quadri che vi aveva lasciato erano andati distrutti o dispersi a causa della guerra) e una commissione del gallerista Cassirer, si trasfer\u00ec a Parigi, dove ritrov\u00f2 alcuni dei vecchi contatti. In questo periodo pubblic\u00f2 le sue memorie in yiddish, trascritte inizialmente in russo e poi tradotte in francese dalla moglie Bella; scrisse anche articoli e poesie pubblicati in diverse riviste e alcuni scritti raccolti in forma di libro e pubblicati postumi. Il mercante Ambroise Vollard gli commission\u00f2 varie illustrazioni (principalmente acqueforti), tra cui quelle per le \"Anime morte\" di Gogol', per le \"Favole\" di La Fontaine (queste ultime, iniziate negli anni '30 ed interrotte a causa della morte di Vollard e dello scoppio della guerra, verranno concluse e pubblicate solo negli anni'50), e soprattutto per la \"Bibbia,\" che sin dall'infanzia considerava il suo racconto preferito; per poterne assimilare l'anima il pi\u00f9 possibile, all'inizio degli anni'30 Chagall e la famiglia compirono un viaggio in Palestina . Nel 1937 acquis\u00ec la cittadinanza francese; durante l'occupazione nazista in Francia nella Seconda guerra mondiale e a seguito della deportazione degli Ebrei e dell'Olocausto, gli Chagall fuggirono da Parigi e si nascosero presso Villa Air-Bel a Marsiglia; il giornalista americano Varian Fry li aiut\u00f2 poi nella fuga verso la Spagna e il Portogallo. Da l\u00ec, nel 1941 la famiglia Chagall si stabil\u00ec negli Stati Uniti, dove sbarc\u00f2 il 22 giugno, giorno dell'invasione nazista della Russia.\nNegli Usa, Chagall frequent\u00f2 la numerosa comunit\u00e0 artistica fuggita dall'Europa e grazie all'aiuto del gallerista Pierre Matisse (figlio del celebre Henri) espose in numerose mostre collettive e non; nonostante l'intensa attivit\u00e0 e i numerosissimi contatti con la cultura americana, per\u00f2, si rifiuter\u00e0 sempre di prendere la cittadinanza statunitense e di imparare l'inglese, continuando ad esprimersi in francese e in yiddish. Il 2 settembre 1944 l'amatissima Bella, soggetto frequente nei suoi dipinti e compagna di vita, mor\u00ec per un'infezione virale mal curata. La sua morte fu un durissimo colpo per l'artista, che per quasi un anno non riusc\u00ec pi\u00f9 a dipingere; uscir\u00e0 dalla depressione solo grazie alla figlia Ida che, oltre a spronarlo a lavorare e fargli tornare l'amore per la vita, nel 1945 gli present\u00f2 la trentenne canadese Virginia Haggard McNeil, gi\u00e0 separata da un pittore da cui aveva avuto una figlia e con la quale Chagall cominci\u00f2 una relazione che durer\u00e0 sette anni e che porter\u00e0 alla nascita del figlio David il 22 giugno 1946. Durante questi duri anni di esilio negli USA, Chagall lavor\u00f2 a numerose opere, ottenendo commissioni per lavori teatrali che si concretizzarono in imponenti e vivaci scenografie, come quelle per \"Aleko\" (settembre 1942, ispirato ad un poema di Pu\u0161kin) o per \"L'uccello di fuoco\" del 1949 al Metropolitan Opera House delle cui scenografie e costumi ideati da Chagall e dalla figlia Ida il compositore Stravinskij ammir\u00f2 soprattutto la pittura delle scene, \"di uno sfoggio fiammeggiante\", rimase meno contento dei costumi. Oltre a questi grandi lavori, l'artista realizz\u00f2 anche le illustrazioni per le \"Notti arabe\" (ispirate alle Mille e una notte), riprendendo per l'editore newyorkese Wolff un'opera gi\u00e0 richiestagli anni prima da Vollard; inoltre, collabor\u00f2 con la rivista \"Derriere le miroir\", edita da Aim\u00e9 Maeght, che diverr\u00e0, da quel momento, il suo principale mercante per l'Europa.\nFinita la guerra e passata la tempesta dell'Olocausto (che la sua anima sensibile non gli aveva permesso di dipingere direttamente, ma di evocare attraverso opere allegoriche), nel 1948 Chagall fa ritorno in Europa e, dopo un breve soggiorno a Parigi, nel 1949 si stabilisce ad Orgeval. Nel 1947 la Francia gli aveva reso omaggio con un'importante personale al Mus\u00e9e d'Art Moderne de la Ville de Paris e l'anno successivo la Biennale di Venezia gli conferir\u00e0 il Gran Premio per l'incisione. Un'altra importante antologica si tiene nel 1954 alla Galleria Maeght. In questi anni intensi, dopo l'austerit\u00e0 della guerra, riscopre colori liberi e brillanti: le sue opere sono ora dedicate all'amore e alla gioia di vivere, con figure morbide e sinuose. Agli inizi degli anni'50 l'editore Teriade gli pubblica tutte le opere commissionate da Vollard e rimaste fino ad allora inedite. Su consiglio dello stesso editore, Chagall acquista la tenuta \"Les Collines\" alle porte di Vence, in Provenza, dove si stabilisce definitivamente. Nello stesso periodo, la figlia Ida sposa il museologo svizzero Franz Meyer, mentre va rapidamente affievolendosi la relazione dell'artista con Virginia Haggard.\nStabilitosi nel sud, Chagall comincia a cimentarsi anche con la scultura, la ceramica e il vetro: prima ad Antibes, infine a Vallauris presso l'atelier Madoura gestito dai coniugi Rami\u00e9 (dove incontra pi\u00f9 volte Picasso, che vi lavora alacremente, e qualche volta anche Matisse), Chagall lavorer\u00e0 a pi\u00f9 riprese producendo vasi, sculture e bassorilievi con le forme dei temi a lui pi\u00f9 cari: figure sacre e bibliche, immagini femminili, strani animali... Nel 1951, inoltre, Chagall conosce Valentina (detta \"Vav\u00e0\") Brodsky con cui, dopo un breve e travolgente idillio, si risposa nel 1952 a Clairefontaine, presso Rambouillet: anch'ella di origine russa ed ebrea, sar\u00e0 la sua nuova musa ispiratrice, affiancando il ricordo di Bella nelle tele dell'artista che, con lei, scopre ben presto la Grecia e l'Arte Classica. Intorno alla fine degli anni '50 Chagall comincia a produrre arazzi e soprattutto vetrate: le prime sono quelle del battistero per la chiesa di Notre-Dame-de-Toute-Grace ad Assy, poi quelle per la cattedrale di Metz. Nel 1957 si reca nuovamente in Israele, dove nel 1960 crea una vetrata per la sinagoga dell'ospedale Hadassah Ein Kerem. Altre stupende vetrate sono realizzate, tra il 1958 e il 1968, per la cattedrale di Reims, e nel 1964 l'artista ne dona una all'ONU con tema pacifista, in memoria di Dag Hammarskj\u00f6ld. Nuove opere su vetro vedono la luce per la Cappella dei Cordiglieri a Sarrebourg (1975), per la chiesa di S. Stefano a Magonza (1978) ed infine per la Chapelle du Saillant a Voutezac, nel Corr\u00e8ze, nel 1982. Nel 1963 aveva ottenuto dal ministro Malraux la commissione per decorare il soffitto dell'Op\u00e9ra di Parigi, che orn\u00f2 con figure allegoriche di opere celebri; ritorner\u00e0 poi ad allestimenti teatrali, con la messa in scena del Flauto magico nel 1965; poi nel 1966 progetta un affresco per il nuovo parlamento israeliano, mentre per l'universit\u00e0 Knesseth realizza una serie di arazzi, tutti a sfondo biblico, con l'aiuto della celebre Manifattura dei Gobelins. Nello stesso anno per l'editore Amiel pubblica \"L'Esodo\", una serie di 24 litografie a colori, ed intensifica l'attivit\u00e0 grafica. \nDurante la guerra dei sei giorni l'ospedale Hadassah Ein Kerem viene bombardato e le vetrate di Chagall rischiano di essere distrutte: solo una viene danneggiata, mentre le altre vengono messe in salvo. In seguito a questo episodio, Chagall scrive una lettera in cui afferma di essere preoccupato non per i suoi lavori, bens\u00ec per la salvezza di Israele, vista la sua origine ebraica. Nel 1972 esegue, per il comune di Chicago, un mosaico dedicato alle Quattro stagioni. Dopo tanti anni, invitato dal governo sovietico, nel 1973 torna anche in Russia, dove sar\u00e0 accolto trionfalmente a Mosca e a Leningrado: qui ritrova, dopo cinquant'anni, una delle sorelle, ma si rifiuta di tornare nella nativa Vitebsk. Nello stesso anno -e nel giorno del suo compleanno- s'inaugura, a Cimiez vicino a Nizza, il Museo nazionale messaggio biblico di Marc Chagall che riunisce le sue opere sulla Bibbia: si tratta di diciassette dipinti dedicati alla Genesi, all'Esodo e al Cantico dei Cantici e degli schizzi relativi agli stessi dipinti, donati allo Stato francese da Chagall e Vav\u00e0 tra il 1966 e il 1972. Viaggia poi in Italia: nel 1976 un suo \"Autoritratto\" entra nella collezione degli Uffizi, e due anni dopo Palazzo Pitti gli dedica una mostra. Nel 1977 il Presidente Val\u00e9ry Giscard d'Estaing lo nomina Cavaliere di Gran Croce della Legion d'onore, e una nuova imponente mostra personale s'inaugura al Louvre nell'ottobre del 1977.\nNello stesso anno, l'editore Maeght pubblica \"Et sur la Terre...\" di Malraux con le illustrazioni dell'artista. Le ultime esposizioni sono nel 1984 al Pompidou, al Museo di Nizza, ed infine l'imponente retrospettiva alla Fondazione Maeght tra luglio ed ottobre del 1984. Dopo una vita lunga e ricca di soddisfazioni artistiche e personali, Chagall muore a 97 anni a Saint-Paul-de-Vence, dove risiedeva, il 28 marzo 1985. Viene sepolto nel piccolo cimitero locale, dove nel 1993 lo raggiunger\u00e0 Vav\u00e0.\nStile.\nChagall nei suoi lavori si ispirava alla vita popolare della Russia europea e ritrasse numerosi episodi biblici che rispecchiano la sua cultura ebraica. Negli anni sessanta e settanta, si occup\u00f2 di progetti su larga scala che coinvolgevano aree pubbliche e importanti edifici religiosi e civili. Le opere di Chagall si inseriscono in diverse categorie dell'arte contemporanea: prese parte ai movimenti parigini che precedettero la prima guerra mondiale e venne coinvolto nelle avanguardie. Tuttavia, rimase sempre ai margini di questi movimenti, compresi il cubismo e il fauvismo. Fu molto vicino alla Scuola di Parigi e ai suoi esponenti, come Amedeo Modigliani.\nI suoi dipinti sono ricchi di riferimenti alla sua infanzia, anche se spesso prefer\u00ec tralasciare i periodi pi\u00f9 difficili. Riusc\u00ec a comunicare felicit\u00e0 e ottimismo tramite la scelta di colori vivaci e brillanti. Il mondo di Chagall era colorato, come se fosse visto attraverso la vetrata di una chiesa. Marc Chagall si \u00e8 occupato anche di Mail art.\nDurante il suo primo soggiorno a Parigi rimane colpito dalle ricerche sul colore dei Fauves e da quelle di Robert Delaunay (definito il meno cubista dei cubisti). Il suo mondo poetico si nutre di una fantasia che richiama all'ingenuit\u00e0 infantile e alla fiaba, sempre profondamente radicata nella tradizione russa; le esperienze e il mondo della sua infanzia rimasero sempre incisivamente presenti in lui, radicandosi a tal punto che le rielabor\u00f2 pi\u00f9 e pi\u00f9 volte nella sua mente trasfondendole quindi nella sua pittura. La semplicit\u00e0 delle forme di Marc lo collega al primitivismo della pittura russa del primo Novecento e lo affianca alle esperienze di Natal'ja Sergeevna Gon\u010darova e di Michail Fedorovi\u010d Larionov, per cui lo si pu\u00f2 considerare un neo-primitivista. Con il tempo il colore di Chagall supera i contorni dei corpi espandendosi sulla tela. In tal modo i dipinti si compongono di macchie o fasce di colore, sul genere di altri artisti degli anni Cinquanta appartenenti alla corrente del Tachisme (da \"tache\", macchia). Il colore diventa cos\u00ec elemento libero e indipendente dalla forma.\nChagall e la Bibbia.\nChagall fu affascinato sin dagli anni giovanili dalla Bibbia, da lui considerata come la pi\u00f9 importante fonte di poesia e di arte, ma \u00e8 solo a partire dagli anni '30 che se ne interess\u00f2 profondamente e inizi\u00f2 a studiarla con dedizione. L'occasione per farne un lavoro giunse nel 1930, quando l'editore e mercante d'arte francese Ambroise Vollard, per il quale aveva gi\u00e0 illustrato \"Le anime morte\" di Gogol' e \"Le Favole\" di La Fontaine, gli commission\u00f2 una serie di tavole dedicate al tema biblico. Chagall vi si dedic\u00f2 con entusiasmo per tutto il decennio, tanto da intraprendere appositamente un viaggio sui luoghi delle vicende narrate dai Testi Sacri, tra Egitto, Siria e Palestina: da questo momento in poi, la Bibbia occuper\u00e0 l'intera produzione artistica dell'autore, che ne fornir\u00e0 un'interpretazione pur mediata dall'influenza delle avanguardie francesi.\nA partire dal 17 settembre 2014, e fino al primo febbraio 2015, il Museo diocesano di Milano dedica all'artista un'esposizione, concepita come una vera e propria sezione della retrospettiva esposta a Palazzo Reale, intitolata \u201cChagall e la Bibbia\u201d. Fulcro della mostra sono le 22\u00a0\"guaches \"preparatorie, inedite fino al settembre 2014, quando sono state pubblicate dall'editore Jaca Book all'interno del volume \"Chagall. Viaggio nella Bibbia\".\nCuriosit\u00e0.\nLa tela di Chagall \"Otello e Desdemona\", di propriet\u00e0 di privati, fu rubata a New York nel 1988 e rimase nascosta in un barile fino al 2018, quando venne recuperata dall'FBI. Il ricettatore non era mai riuscito a piazzarla, data la fama dell'autore."}
{"id": "2608549", "revid": "767487", "url": "https://it.wikipedia.org/wiki?curid=2608549", "title": "Shade - Carta vincente", "text": "Shade - Carta vincente (\"Shade\") \u00e8 un film del 2003 diretto da Damian Nieman.\nUn trio di truffatori da gioco d'azzardo, interpretato da Gabriel Byrne, Thandie Newton e Stuart Townsend, cerca di incastrare un maestro nel loro stesso campo, interpretato da Sylvester Stallone. Tra gli altri protagonisti, Jamie Foxx e Melanie Griffith.\nTrama.\nDopo aver raggirato Larry Jennings, un trio di truffatori che opera nell'ambito del gioco d'azzardo illegale capitanato dall'esperto Charlie Miller, scopre che l'ingente somma guadagnata era in realt\u00e0 della mafia locale.\nL'obiettivo di Miller, insieme all'abile e ambizioso Vernon e all'affascinante e ambigua Tiffany, \u00e8 quello di sfidare e battere l'invincibile Dean \"Il Decano\" Stevens, un'autentica leggenda nell'ambiente.\nEvitate ritorsioni della mafia, i tre se la giocano a poker con \"il Decano\" ma pur barando vengono superati dal maestro che li ripulisce.\nCharlie Miller scoprir\u00e0 poi che ad informare la mafia della truffa a Jennings era stata Tiffany. Mentre Vernon, per vendicarsi di un vecchio torto, ha tradito Miller e riceve da Stevens un lauto compenso per aver attuato il doppio gioco a suo favore."}
{"id": "2608550", "revid": "767487", "url": "https://it.wikipedia.org/wiki?curid=2608550", "title": "Una pura formalit\u00e0", "text": "Una pura formalit\u00e0 \u00e8 un film del 1994 diretto da Giuseppe Tornatore.\n\u00c8 stato presentato in concorso al 47\u00ba Festival di Cannes.\nTrama.\nIn una notte di tempesta, in un bosco echeggia un colpo di pistola. Un uomo corre sotto la pioggia, fino a quando raggiunge una strada ed incontra alcuni gendarmi che gli chiedono i documenti. Frugandosi in tasca si rende conto che probabilmente li ha dimenticati in un'altra giacca. I gendarmi lo conducono quindi presso il loro avamposto. L'uomo si oppone ai militari che non vogliono lasciarlo andare e devono faticare per sedare la sua aggressivit\u00e0. All'arrivo del commissario, questi gli spiega che deve trattenersi solo per una formalit\u00e0, spiegandogli poi che quella notte, nei dintorni, \"\u00e8 stato commesso un assassinio\". Alle prime domande lo straniero si presenta come Onoff, scrittore di fama, amatissimo dallo stesso commissario, che per\u00f2 non lo riconosce (anzi si fa beffe di lui, presentandoglisi come Leonardo da Vinci), in quanto Onoff era conosciuto con una lunga barba.\nDopo che lo scrittore stizzito gli espone la propria bibliografia, il commissario si convince e diventa cordiale e rispettoso. L'atteggiamento mite nei confronti del suo scrittore preferito \u00e8 solo apparenza e di li a poco cede il posto allo zelo e alla durezza con cui inizia un serratissimo interrogatorio sulle ultime 24 ore di Onoff, che risponde in modo impreciso e reticente, manifestando smemoratezza, inquietudine, fino a scatenare una nuova colluttazione con gli agenti di servizio. Tenta la fuga durante un black-out, approfittando del buio, ma fuggendo mette il piede in una tagliola e viene di nuovo catturato. Calmatosi, \u00e8 di nuovo messo alle strette dal Commissario che dimostra di sapere molte cose sulla sua vita privata, fino a quando non gli presenta un gigantesco sacco pieno di fotografie prelevate da casa sua.\nIncapace di fornire un alibi che possa scagionarlo dall'omicidio di quella notte, Onoff confessa prima di avere inventato la propria biografia, poi che il suo vero nome \u00e8 Biagio Febbraio (nome datogli perch\u00e9 \u00e8 stato trovato appena nato, nel giorno di San Biagio, il 3 febbraio) e che deve il suo pseudonimo Onoff ed il primo libro di successo ad un enigmatico barbone, suo maestro ed amico. Rievoca poi la burrascosa giornata precedente, nella quale ha avuto una brutta lite con Paola, sua segretaria ed amante, e in seguito si \u00e8 tagliato la barba. Rivela inoltre di essere in piena crisi artistica che gli impedisce di scrivere nuovi libri, arrivando a desiderare di essere dimenticato da tutti. Confessa dunque la verit\u00e0, che il commissario sembrava avere gi\u00e0 compreso o addirittura conoscere dall'inizio: l'uomo ucciso \u00e8 egli stesso, suicida. Onoff ora comprende perch\u00e9 non funzionava la linea telefonica con la quale voleva avvisare Paola, e perch\u00e9 le penne con cui aveva provato a scrivere non avevano inchiostro: quel posto non \u00e8 del mondo terreno.\nAlle prime luci dell'alba e senza opporre pi\u00f9 resistenza, Onoff viene portato via dalla caserma a bordo di una camionetta. Si accomiata cordialmente con il Commissario, che gli confida di avere iniziato a leggere il manoscritto del suo ultimo racconto inedito trovato a casa sua (secondo la logica terrena, forse a lui gi\u00e0 noto secondo quella ultraterrena), un romanzo che ancora una volta gli permette di lodare il suo genio letterario.\nProduzione.\nRiprese.\nIl film \u00e8 stato girato nel borgo abruzzese di Santo Stefano di Sessanio presso il bosco di Campo Imperatore al confine con Rocca Calascio, e tra le campagne di Motta de' Conti, in provincia di Vercelli.\nColonna sonora.\nLa canzone \"Ricordare\", che viene proposta sia all'interno del film nella scena centrale, sia alla fine del film con i titoli di coda, \u00e8 stata composta da Ennio Morricone e dal figlio Andrea Morricone con testo scritto da Giuseppe Tornatore ed \u00e8 stata cantata in italiano dallo stesso Depardieu."}
{"id": "2608555", "revid": "1924342", "url": "https://it.wikipedia.org/wiki?curid=2608555", "title": "Gimme More", "text": "Gimme More \u00e8 il primo singolo estratto dal quinto album di Britney Spears, \"Blackout\", del 2007.\nLa canzone \u00e8 stata scritta da James Washington, Keri Hilson, Marcella Araica e Nate Hills ed \u00e8 stata prodotta da Danja.\n\"Gimme More\" ha venduto oltre 4.300.000 di copie a livello mondiale ed \u00e8 diventata la quinta \"Top 10\" americana della Spears.\nComposizione e produzione.\n\"Gimme More\" \u00e8 stata scritta da James Washington e Marcella Araica, con il contributo di Nate \"Danja\" Hills e Keri Hilson, che precedentemente avevano collaborato con Justin Timberlake e Timbaland, per il quinto album della cantante, \"Blackout\".\nLa Spears inizi\u00f2 la registrazione di \"Gimme More\" a Las Vegas. Il brano venne prodotto nel 2006 da Danja, stretto collaboratore di Timbaland, che defin\u00ec \"Gimme More\" una canzone di \u00abbuon senso, che celebra la femminilit\u00e0\u00bb. Il brano venne mixato da Araica; le voci di sottofondo vennero registrate da Jim Beanz e Keri Hilson.\nStruttura.\n\"Gimme More\" \u00e8 un brano uptempo dance pop ed elettropop con influssi di musica funk e musica disco. Nick Levine del Digital Spy ha paragonato la voce di Britney Spears a quella del suo singolo \"I'm a Slave 4 U\". Lamb l'ha definita \u00abprovocante [...] accompagnata da gemiti e sospiri pesanti\u00bb.\nBritney apre il brano sussurrando la frase \"\"It's Britney, bitch\" e con una risatina divertita. Il ritornello si concentra sulla ripetizione delle parole \"Gimme, Gimme\" che si chiudono con la parola \"More\" a frequenza modificata. La frase \"It's Britney, bitch\"\" \u00e8 stata in seguito ripresa nel 2013 nel singolo \"Scream &amp; Shout\" di will.i.am a cui partecipa la stessa Spears.\nIl brano.\nIl brano parla dell'accanimento dei mass media nei confronti dell'artista, che torna proprio con questo singolo sulle scene musicali dopo le difficolt\u00e0 nella vita privata che hanno segnato il suo ultimo anno.\nIl singolo \u00e8 stato presentato il 30 agosto 2007 inaugurando l'apertura di un night club ed \u00e8 stato trasmesso dalle radio dal giorno seguente, ottenendo subito un notevole airplay e un ottimo riscontro da parte della critica. La rivista specializzata \"Blender Magazine\" ha infatti giudicato positivamente la canzone con un punteggio di quattro stelle su cinque massime.\nPerformance dal vivo.\nLa canzone \u00e8 stata presentata agli MTV Video Music Awards 2007 di Las Vegas con una esibizione d'apertura della cantante. La performance fu segnata da evidenti difficolt\u00e0: la Spears ebbe problemi con la coreografia, a causa di un tacco rotto; inoltre, vennero fatti cambi all\u2019ultimo minuto a causa dell'emittente MTV. All'epoca ci fu una critica molto dura da parte dei mass-media per l'abito ritenuto eccessivamente provocante della cantante. Con il passare degli anni la performance divenne comunque un momento iconico della cultura pop ed \u00e8 considerata una delle pi\u00f9 importanti dei Vmas. In seguito, la Spears ha eseguito il singolo nel suo \"Femme Fatale Tour\" e nel \"\".\nCritica.\nNick Levine da Digital Spy ha dichiarato che \u00abin qualche modo, oltre il caos privato, la grandezza pop \u00e8 emersa. [Danja] combina battiti taglienti e una linea di basso deliziosamente sporca\u00bb. In una recensione dell'album The Singles Collection, Evan Sawdey di PopMatters ha dichiarato che \"Gimme More\" \u00e8 \"la miglior canzone dance che abbia mai fatto dopo \"Toxic\"\".\nIl video.\nIl video \u00e8 stato girato tra il 18 e il 19 marzo 2007 a Los Angeles, diretto da Jake Sarfaty.\nEsiste una prima versione del video mai pubblicata per volere della casa discografica, nella quale erano previste scene di un funerale e altre riprese inedite. Il concept del video, infatti, era un'idea di Britney secondo la quale una Britney bionda, simbolo del suo passato, veniva rapita e uccisa da una Britney mora, che simboleggiava il suo nuovo percorso personale e artistico; la Britney mora in seguito va al funerale della bionda e da l\u00ec viene inseguita da un ragazzo, che la segue fino ad un club, dove la Spears lo semina e inizia a ballare. Quest'ultima \u00e8 la scena che compone il video ufficiale. Sul web inoltre circola un video dove \u00e8 possibile vedere Britney impegnata nelle riprese della scena in cui si dirige a questo funerale. Il 18 luglio 2011 \u00e8 uscita su internet una versione alternativa del video, che contiene scene inedite in bianco e nero nelle quali la Spears cammina su un marciapiede o \u00e8 sdraiata su un letto vicino ad un gatto.\nLa versione ufficiale del video si apre mostrando il tintinnio di tre bicchieri d'una Britney bionda mentre scherza al banco di un pub con alcune amiche: insieme osservano una Britney mora vestita di nero seduta, alzarsi e avvicinarsi al palco.\nGiunta al palo, la ragazza mora si cimenta in un'elaborata e sensuale lap dance, mentre un ragazzo vicino sorride maliziosamente. Al ritornello, la cantante si solleva, muove a scatti il bacino, ondeggia la schiena, e nella seconda sequenza viene anche supportata da altre due ballerine.\nLa Britney bionda sembra infastidita dalla ragazza mora, ma la Britney mora continua con la sua sensuale danza. Alla fine la Britney bionda ride con le amiche per divertimento, visto il modo in cui il ragazzo guarda la bella mora, e la telecamera sfuma nel nero.\nNonostante il successo della canzone, \nil 6 giugno 2015 il video \u00e8 stato certificato da VEVO per aver raggiunto le 100.000.000 di visualizzazioni, diventando cos\u00ec il nono video musicale di Britney ad ottenere questo riconoscimento.\nClassifica.\nIl 6 settembre 2007, \"Gimme More\" debutta alla numero #9 nella classifica U.S. Bubbling Under Hot 100, successivamente nella stessa settimana debutta alla #65 nella \"Billboard\" Pop 100. Il 22 settembre 2007 la canzone debutta alla #85 nella \"Billboard\" Hot 100 e sale alla #38 nella Billboard Pop 100. La canzone salta dalla #68 alla #3 nella \"Billboard\" Hot 100 dopo 5 giorni dalla pubblicazione. \"Gimme More\" raggiunge la #1 su iTunes store U.S.\nIn Svezia la canzone debutta alla #3. \"Gimme More\" in Canada debutta alla #1, in Nuova Zelanda alla #2, e alla #6 in Australia nella iTunes Store Chart. In meno di 24 ore, la canzone debutta alla #16 negli Stati Uniti \u00e8 raggiunge la numero #1 su iTunes Chart. \"Gimme More\" debutta alla #1, con 180,000 copie vendute, della \"Billboard\" Hot Digital Songs, la classifica dei brani pi\u00f9 scaricati legalmente negli Stati Uniti. \"Gimme More\" \u00e8 uno dei dieci singoli di maggior successo e la quinta Top 10 americana. Il singolo ha venduto negli Stati Uniti 1,500,000 copie ed ha venduto in tutto il mondo 4,300,000 copie. Tra il 2020 e il 2021 il brano riscuote nuovamente successo grazie alla piattaforma digitale Tik Tok."}
{"id": "2608566", "revid": "124123", "url": "https://it.wikipedia.org/wiki?curid=2608566", "title": "Johann Nestroy", "text": " Inizi\u00f2 la sua carriera come cantante lirico, per poi dedicarsi al teatro drammatico. Nel 1831 inizi\u00f2 a lavorare per il Theater an der Wien. Molto attivo, in 40 anni di carriera, Nestroy sostenne ben 879 ruoli diversi di attore. \nLe sue interpretazioni di pungente comicit\u00e0, trovavano il giusto equilibrio nel pacato umorismo della sua spalla preferita, l'attore Wenzel Scholz. \nLa sua attivit\u00e0 di commediografo con fiabe in cui gli elementi grotteschi si fondono con quelli magici, con ottimi risultati; ottenne notevole successo con \"Der b\u00f6se Geist Lumpazivagabundus oder Das liederliche Kleeblatt\" (Lo spirito maligno Lumpazivagabundus), del 1833.\nNestroy, affrontando sempre tematiche attinenti alla magia e l'irrealt\u00e0, traspose in varie sue opere i temi della \"pochade\" parigina, ottenendo anche qui risultati di un certo successo.\nMolte delle sue opere furono adattate per il cinema fin dai tempi del muto e, in seguito, anche per la televisione."}
{"id": "2608583", "revid": "123018765", "url": "https://it.wikipedia.org/wiki?curid=2608583", "title": "Amelia Chellini", "text": "Biografia.\nNata a Firenze, sorella di Vasco Creti, inizi\u00f2 a recitare in una filodrammatica per passare poi a compagnie come quella di Virgilio Talli, dove rimase per un lungo periodo. Spos\u00f2 Didaco Chellini, amministratore teatrale, da cui prender\u00e0 il nome d'arte.\nNel 1918 venne scritturata da Emma Gramatica nella compagnia diretta da Gustavo Salvini; passer\u00e0 anni dopo con Sergio Tofano e Giuditta Rissone, poi con Evi Maltagliati, Gino Cervi e Andreina Pagnani e Paolo Stoppa (nella Compagnia del Teatro Eliseo di Roma), infine con Enrico Viarisio e Vivi Gioi.\nDebutt\u00f2 nel cinema muto nel 1914, passando nei teatri di posa di varie case di produzione del periodo, in ruoli di attrice caratterista, impersonando signore severe, direttrici scolastiche o zitelle puntigliose.\nNel cinema sonoro fece parte del cast del film \"La segretaria per tutti\", con la regia di Amleto Palermi; fu poi diretta da Mario Mattoli, Gennaro Righelli e Carlo Ludovico Bragaglia, i registi pi\u00f9 importanti nella commedia cinematografica dell'epoca.\nLavorer\u00e0 sino a pochi giorni della sua morte avvenuta a Roma nel 1944."}
{"id": "2608592", "revid": "149732", "url": "https://it.wikipedia.org/wiki?curid=2608592", "title": "Diazotrofo", "text": ""}
{"id": "2608593", "revid": "404338", "url": "https://it.wikipedia.org/wiki?curid=2608593", "title": "Sondino", "text": ""}
{"id": "2608597", "revid": "1272592", "url": "https://it.wikipedia.org/wiki?curid=2608597", "title": "Roberto Tesi", "text": " \u00c8 conosciuto anche come Galapagos, pseudonimo che usa per firmare i propri editoriali.\nBiografia.\nSi laurea nel 1970 all'Universit\u00e0 La Sapienza di Roma, allievo di Federico Caff\u00e8.\nFino ai primi anni novanta \u00e8 ricercatore economico presso l'Ispe, l'Istituto di Studi per la Programmazione Economica. Per lo stesso Istituto \u00e8 stato direttore responsabile delle pubblicazioni, direttore della Biblioteca e del Centro di documentazione. \u00c8 tra i fondatori de \"il manifesto\", quotidiano con il quale collabora come commentatore economico e per il quale ha seguito i principali summit economici dalla fine degli anni settanta.\nNegli anni settanta \u00e8 stato docente presso l'Universit\u00e0 la Sapienza di Roma. Nel 1999 ha curato per Rai Educational venti puntate dedicate ai grandi economisti. Collaboratore saltuario di Radio 3, \u00e8 periodicamente chiamato alla conduzione di \"Primapagina\"."}
{"id": "2608601", "revid": "321906", "url": "https://it.wikipedia.org/wiki?curid=2608601", "title": "Nel nome di Allah misericordioso e compassionevole", "text": ""}
{"id": "2608603", "revid": "253269", "url": "https://it.wikipedia.org/wiki?curid=2608603", "title": "Sidney Buchman", "text": "Vinse nel 1942 l'Oscar alla migliore sceneggiatura non originale per il film \"L'inafferrabile signor Jordan\"."}
{"id": "2608605", "revid": "599013", "url": "https://it.wikipedia.org/wiki?curid=2608605", "title": "Roberto Jim\u00e9nez Gago", "text": "Carriera.\nClub.\nRoberto ha iniziato la sua carriera nelle giovanili dell'Atl\u00e9tico Madrid. Il 22 dicembre 2005 ha esordito nella Liga in occasione della partita persa per 2-1 dall'Atl\u00e9tico contro l'Osasuna.\nNella stagione 2007-2008 passa in prestito al Gimn\u00e0stic de Tarragona, in Segunda Divisi\u00f3n. Il 5 luglio 2008 torna nella Liga, con la maglia del Recreativo Huelva, nell'operazione che porta Sinama-Pongolle nella direzione opposta. Il 13 luglio 2009 Roberto torna all'Atl\u00e9tico Madrid che lo paga 1.250.000 euro, per rimpiazzare i partenti Leo Franco (al Galatasaray) e Gr\u00e9gory Coupet (al PSG).\nGioca la sua prima partita il 19 settembre 2009, contro il Barcellona. Il 30 settembre esordisce in Champions League in una partita della fase a gironi contro il Porto, persa per 2-0.\nIl 26 gennaio 2010 passa in prestito al ; con le sue parate aiuta la squadra aragonese a raggiungere la salvezza e conquista l'affetto della tifoseria. Il 25 giugno 2010 passa al Benfica per 8,5 milioni di euro. Firma un contratto di 5 anni con una clausola di rescissione di 20 milioni di euro.\nAll'inizio della sua prima stagione in Portogallo commette diversi errori per i quali viene fortemente criticato dai tifosi e dalla stampa. Il 1\u00ba agosto 2011 torna al Real Saragozza a titolo definitivo per la somma di 8,6 milioni di euro. Il suo ritorno in Aragona \u00e8 positivo: nella prima parte della stagione, aiuta la squadra a guadagnare punti con le sue parate e in diverse occasioni mantiene la porta inviolata.\nIl 26 luglio 2013 viene ceduto per la cifra di 6 milioni di euro all'Atl\u00e9tico Madrid, che firma un contratto per la durata di quattro anni, con un accordo con il Benfica e di essere immediatamente ceduto ai greci dell'. Infatti il giorno seguente (27 luglio 2013) il portiere si trasferisce con la formula del prestito annuale all'Olympiakos Pireo.\nIl 2 febbraio 2014 viene definitivamente ingaggiato dai greci per la somma di 6 milioni di euro, dove firma un contratto per quattro anni.\nStatistiche.\nPresenze e reti nei club.\n\"Statistiche aggiornate al 8 giugno 2020.\""}
{"id": "2608606", "revid": "767487", "url": "https://it.wikipedia.org/wiki?curid=2608606", "title": "Michael Wilson (sceneggiatore)", "text": "Vinse due Oscar alla migliore sceneggiatura non originale: nel 1952 per \"Un posto al sole\" e nel 1958 per \"Il ponte sul fiume Kwai\". Vinse, inoltre, nel 1953 il Golden Globe per la migliore sceneggiatura per \"Operazione Cicero\"."}
{"id": "2608607", "revid": "1305772", "url": "https://it.wikipedia.org/wiki?curid=2608607", "title": "L'ultimo colpo", "text": ""}
{"id": "2608613", "revid": "96758", "url": "https://it.wikipedia.org/wiki?curid=2608613", "title": "Erve Asito", "text": "L'Erve Asito, noto fino al 2019 come \"Polman Stadion\", \u00e8 lo stadio di casa dell'Heracles Almelo. Lo stadio venne inaugurato il 10 settembre 1999 quando venne disputato il match di apertura contro l'FC Zwolle.\nNel 2005 la capacit\u00e0 dello stadio \u00e8 stata ampliata da 6.900 a 8.500 posti, di cui 400 posti sono disponibili per i tifosi ospiti. Ci sono piani per ampliare ulteriormente la capacit\u00e0 dello stadio in futuro."}
{"id": "2608614", "revid": "599013", "url": "https://it.wikipedia.org/wiki?curid=2608614", "title": "Can't Stop Me", "text": "Can't Stop Me \u00e8 il secondo singolo del rapper statunitense Jadakiss estratto dal terzo album \"The Last Kiss\". Prodotto da Neo Da Matrix, vede la partecipazione di Ayanna Irish.\nInformazioni.\nLa canzone campiona massicciamente \"Ain't No Mountain High Enough\" di Diana Ross.\n\u00c8 stata ufficialmente pubblicata su iTunes il 17 febbraio 2009 ma non \u00e8 riuscita qui a classificarsi tra le prime 100 posizioni a causa della sua scarsa pubblicizzazione, n\u00e9 a raggiungere risultati decenti nelle classifiche di \"Billboard\", al di fuori della \"Hot R&amp;B/Hip-Hop Songs\" dove non \u00e8 salita oltre la posizione n.76.\nIl featuring di Ayanna Irish originariamente non era accreditato, ma lo \u00e8 divenuto con l'uscita dell'album il 7 aprile 2009.\nVideoclip.\nIl videoclip \u00e8 stato diretto da Marc Klasfeld e pubblicato intorno al 26-27 febbraio 2009. Ayanna Irish non vi fa apparizione."}
{"id": "2608616", "revid": "729019", "url": "https://it.wikipedia.org/wiki?curid=2608616", "title": "122\u00aa Brigata Garibaldi", "text": "La 122\u00aa Brigata Garibaldi fu una brigata partigiana italiana, riconosciuta ufficialmente il giorno 4 ottobre 1944; oper\u00f2 nella zona della Val Trompia e negli immediati dintorni di Brescia, ed era formata da circa 100 uomini.\nCostituzione.\nPoco dopo la sua costituzione per iniziativa di Giuseppe Gheda e di altri, il comando fu assunto dal triestino Giuseppe Verginella, nome di battaglia \"Alberto\", combattente delle Brigate Internazionali in Spagna.\nComposizione iniziale.\nIl comando della brigata era cos\u00ec composto:\nAvvenimenti importanti.\nVerginella predispose immediatamente un piano d'azione per il reperimento di armi, calzature e soldi utili al funzionamento della brigata.\nIl 6 ottobre 1944 scelse 30 uomini e scese a Gardone Val Trompia dove prelev\u00f2 dalla fabbrica Giandoso una sessantina di pistole con relative munizioni; il giorno seguente a Brescia prelevarono dal calzificio Alberti 250 paia di scarpe e dalla societ\u00e0 Elettrica Bresciana 250.000 lire in contanti.\nVerginella intendeva la guerra partigiana non sui monti, ma vicino alla citt\u00e0. Per questa ragione strategica, alla fine d'ottobre divise la Brigata in tre distaccamenti di 30 uomini ciascuno: il primo sotto il comando di Gheda fu dislocato nella zona di Botticino, il secondo sotto il comando di Mazza nella zona di Brescia e il terzo sotto il comando di Ruggeri nella zona di Gussago.\nIn breve tempo la 122\u00aa Brigata venne fatta oggetto di micidiali rastrellamenti da parte di reparti tedeschi e fascisti, e i superstiti, a seguito anche del Proclama Alexander, furono costretti a sbandarsi in pianura o in fortunosi ripari in montagna. Il cremonese Giancarlo Brugnolotti, ad esempio, raggiunse Milano, dove fu arruolato da Giovanni Pesce \"Visone\" nella 3\u00aa Brigata GAP \"Lombardia\", in una cui azione sarebbe caduto alla vigilia della Liberazione. Il comandante Giuseppe Verginella non si allontan\u00f2 mai dal territorio, sempre pronto a riorganizzare le file della formazione, ma il 24 dicembre a Provaglio d'Iseo fu consegnato in mani nemiche da un traditore e dopo ripetute torture, tipiche degli interrogatori nazifascisti, nel carcere di Brescia fu condotto a Lumezzane e fucilato per strada il 10 gennaio 1945.\nA brigata ricostituita, Giuseppe Gheda, reduce dal nascondiglio in pianura dove aveva potuto curarsi della ferita riportata a ottobre in combattimento, torn\u00f2 nei ranghi a fine febbraio 1945 trovando come nuovo comandante \"Tito Tobegia\". Cadde il 19 aprile durante un rastrellamento sul Sonclino mentre da solo muoveva al contrattacco di una postazione tedesca, ubbidendo a un ordine di \"Tobegia\"."}
{"id": "2608626", "revid": "112967488", "url": "https://it.wikipedia.org/wiki?curid=2608626", "title": "Zeebo", "text": "Zeebo \u00e8 una console per videogiochi prodotta da Tectoy e Qualcomm. Zeebo \u00e8 stata ideata per le nazioni in via di sviluppo come il Brasile, inoltre si prevede una commercializzazione in Russia, India e Cina. Le sue caratteristiche hanno convinto ad investire in questo mercato poco battuto da aziende come Electronic Arts, Activision, Namco, Capcom, e id Software.\nStoria.\nAnnunciata nel 2008 come la prima console prodotta in Brasile, \u00e8 stata commercializzata per la prima volta a Rio de Janeiro il 25 maggio 2009 ad un prezzo di 499,00 R$, e doveva essere disponibile in tutta la nazione entro la fine dell'anno. I diritti per la distribuzione nel resto del mondo sono di propriet\u00e0 della Zeebo Inc.. Il 30 settembre 2011, ZeeboNet \u00e8 stata chiusa a causa dello scarso successo della console.\nVideogiochi.\nMolti videogiochi disponibili per Zeebo sono versioni modificate di titoli per cellulari o altre console, come \"FIFA 09\", \"Resident Evil 4\", \"Crash Bandicoot Nitro Kart 3D\" e \"Quake\".\nIn Brasile Zeebo \u00e8 stato commercializzato in bundle con tre videogiochi: \"FIFA 09\", \"\" e \"Brain Challenge\"; \"Quake\", \"Quake II\" e \"Prey\" sono disponibili come download gratuito.\nCaratteristiche tecniche.\nIl software per la console \u00e8 reperibile tramite download grazie alla presenza di un chipset prodotto da Qualcomm, con il quale Zeebo pu\u00f2 connettersi gratuitamente a network Edge o 3G. Alcuni titoli sono gratuiti, mentre altri sono acquistabili utilizzando una valuta virtuale denominata Z-Credits, ricaricabile tramite apposite carte.\nCaratteristiche console e controller.\nController: il controller di Zeebo era simile al Classic controller e classic controller Pro del Nintendo Wii.\nConsole: la console aveva un design curvo. La scritta ZEEBO si illuminava di blu se la console veniva accesa"}
{"id": "2608629", "revid": "287204", "url": "https://it.wikipedia.org/wiki?curid=2608629", "title": "Pawel Brozek", "text": ""}
{"id": "2608633", "revid": "887364", "url": "https://it.wikipedia.org/wiki?curid=2608633", "title": "Clan Lindsay", "text": "Il Clan Lindsay \u00e8 un clan scozzese delle Lowland. \u00c8 probabilmente il clan con il maggior numero di varianti del proprio nome.\nStoria.\nOrigini del clan.\nNon si conoscono le esatte origini del clan Lindsay. Comunque, nel corso degli anni sono state elaborate numerose teorie al riguardo; la prima di queste fu proposta nel 1769 dal biografo e storico Richard Rolt, il quale dichiarava che il clan Lindsay avesse radici anglo-sassoni. Nel suo \"Vite dei Lindsays\", pubblicato per la prima volta nel 1840, il 25\u00ba conte di Crawford non tiene conto dell'ipotesi di Rolt e sostiene che il clan Lindsay abbia origini normanne. Fra il 1985 e il 1990 lo storico britannico Beryl Platts ha ipotizzato che, analizzando documenti araldici, i Lindsay sarebbero discendenti dei Flemish.\nDopo la conquista normanna del 1066, Baldric de Lindsay fu un locatario del conte di Chester in Inghilterra. Nel 1120 Walter Lindsay fu membro del concilio di David, conte di Huntingdon che divenne re di Scozia. Il successore di Walter Lindsay, sia che fosse stato suo figlio o suo fratello, venne in Scozia assieme al nuovo re.\nWilliam Lindsay acquis\u00ec i territori di Crawford a Lanarkshire. Concesse parte dei suoi territori in Ayrshire per l'edificazione dell'abbazia di Dryburgh.\nNel XIII secolo David Lindsay si un\u00ec al re Luigi IX di Francia per una crociata, ma fu ucciso in Egitto. Uno dei figli, Alexander Lindsay, fu cavaliere del re Edoardo I d'Inghilterra.\nGuerre d'indipendenza scozzesi.\nDalla fine del XIII secolo ebbero inizio le guerre di indipendenza scozzesi. Il clan Lindsay dapprima non seppe a quale delle due fazioni aderire, avendo contratto legami familiari con entrambe le fazioni; i Lindsay erano infatti legati sia a William Wallace che al re Roberto I di Scozia. Tuttavia, infine Alexander Lindsay spos\u00f2 la causa scozzese. Le sue propriet\u00e0 in Inghilterra furono alienate ed i suoi figli imprigionati. Il maggiore di questi, David Lindsay, fu poi fra i firmatari della Dichiarazione di Arbroath (1320), la dichiarazione d'indipendenza scozzese.\nJames Lindsay combatt\u00e9 nella battaglia di Otterburn nel 1388, nella quale gli scozzesi sconfissero gli inglesi.\nXV secolo - Conflitti fra clan.\nDurante la battaglia di Arbroath (1445), il clan Lindsay condusse un migliaio di uomini contro il clan Ofilvy, alleato del clan Oliphant, del clan Gordon, del clan Seton e del clan Forbes.\nSuccessivamente, il clan Lindsay prese parte anche alla battaglia di Sauchieburn.\nNel corso del XV secolo il clan perse buona parte dei propri possedimenti a causa dei continui contrasti con il clan Ogilvy. Il capoclan Alexander Lindsay fu pesantemente sconfitto dagli Ogilvy e dai Gordon presso Brechin, nel 1452. Comunque, in seguito Alexander Lindsay fu nominato dal re Giacomo III duca di Montrose.\nXVI secolo - Guerre anglo-scozzesi.\nNel XVI secolo, durante le guerre anglo-scozzesi, il clan Lindsay combatt\u00e9 la battaglia di Flodden Field (1513); durante lo scontro, il capoclan dei Lindsay fu ucciso in battaglia.\nPatrick Lindsay, successore del quindicesimo capoclan dei Lindsay, prese parte all'omicidio di Davide Rizzio e presso il Castello di Loch Leven costrinse la regina Maria Stuarda ad abdicare. Successivamente per\u00f2, il clan Lindsay appoggi\u00f2 la regina Maria nella battaglia di Langside nel 1568.\nXVII secolo - Guerra civile.\nNel XVII secolo, durante la guerra civile, il clan Lindsay fu fra i sostenitori realisti del re Carlo I d'Inghilterra. La morte del capoclan nel 1652 azzer\u00f2 la discendenza che poteva detenere il titolo di conte di Crawford e cos\u00ec il contado pass\u00f2 nelle mani del re Carlo. Tuttavia, un'altra linea di sangue del clan Lindsay, esattamente quella che discendeva da Patrick Lindsay, ricevette il titolo di conte di Lindsay (il titolo fu assegnato a John Lindsay).\nXVIII secolo - Rivolte giacobite.\nI Lindsay di Balcarres, discendenti dal figlio minore del nono conte di Crawford, furono nominati conti di Balcarres per l'appoggio offerto durante la guerra civile. Il primo conte di Balcarres divenne poi governatore ereditario del castello di Edimburgo; suo figlio appoggi\u00f2 le rivolte giacobite e combatt\u00e9 nella battaglia di Sherrifmuir nel 1715. Il clan non prese parte alle successive rivolte giacobite del 1745 e del 1746."}
{"id": "2608634", "revid": "2184720", "url": "https://it.wikipedia.org/wiki?curid=2608634", "title": "Vola colomba/Papaveri e papere", "text": "Vola colomba/Papaveri e papere \u00e8 un singolo di Nilla Pizzi.\nIl disco.\nIn entrambe le canzoni la cantante \u00e8 accompagnata dall'orchestra del maestro Cinico Angelini.\nRisult\u00f2 il terzo disco pi\u00f9 venduto di quell'anno.\nNel 1958 venne ristampato in formato 45 giri (SP 172)\nI brani.\nVola colomba.\n\"Vola colomba\" \u00e8 un brano musicale composto da Bixio Cherubini e da Carlo Concina, vincitore del Festival di Sanremo 1952 nell'interpretazione di Nilla Pizzi.\nIl brano fu un successo anche sull'onda della questione del ritorno di Trieste all'Italia, e contiene numerosi riferimenti al capoluogo della Venezia Giulia, quali \"inginocchiato a San Giusto\", \"lasciavamo il cantiere\" (essendo Trieste sede di cantieri navali) e \"il mio vecio\" per indicare il padre nel dialetto triestino.\nNel corso degli anni la Pizzi ha reinciso pi\u00f9 volte la canzone in vari album e singoli, con nuovi arrangiamenti.\nNel corso della sua apparizione al Festival di Sanremo 2010 la cantante ha eseguito il ritornello di \"Vola colomba\"\" dimostrando di avere ancora un'intonazione perfetta e di aver mantenuto la sua caratteristica voce bruna e ferma.\nPapaveri e papere.\n\"Papaveri e papere\" \u00e8 un brano musicale composto da Mario Panzeri, Nino Rastelli e Vittorio Mascheroni, classificatosi al secondo posto del Festival di Sanremo 1952 nell'interpretazione di Nilla Pizzi.\nSi tratta di un motivo allegro che sotto l'apparente demenzialit\u00e0 nasconde una satira politica verso i potenti, i \"papaveri alti alti\", mentre le papere sono coloro che subiscono il potere. La canzone riscosse un successo grandissimo, viene tradotta in quaranta lingue (addirittura in cinese, con il titolo \"Pappa piccolino\") e frutt\u00f2 agli autori la cifra di quaranta milioni di lire in diritti d'autore. Venne incisa anche da Bing Crosby, Eddie Constantine, Yves Montand e Beniamino Gigli.\nPer quanto riguarda l'esecuzione del festival \u00e8 da ricordare la voce di Mario Bosi, che imitava quella di Paperino. Secondo Gigi Vesigna, \u00abLe parole vennero lette come riferite alla classe politica e in particolare ad Amintore Fanfani, piccolo di statura, ma potentissimo esponente della Democrazia cristiana\u00bb; l'immagine dei papaveri svettanti su un campo di grano e simboleggianti il Partito Comunista Italiano attraversati da un grande paio di forbici nell'atto di tagliarli venne usata dai Comitati Civici della Democrazia Cristiana per i manifesti elettorali di quell'anno.\nLa canzone, interpretata anche da Cristina Paltrinieri nel secondo volume di \"Filastrocche canzoncine e ninne nanne\" era la sigla della trasmissione omonima andata in onda nel 1995 su Rai 1 con Pippo Baudo e Giancarlo Magalli."}
{"id": "2608635", "revid": "767487", "url": "https://it.wikipedia.org/wiki?curid=2608635", "title": "F.I.S.T.", "text": "F.I.S.T. \u00e8 un film del 1978 diretto da Norman Jewison, e interpretato da Sylvester Stallone.\nTrama.\nIspirato alla vera storia del sindacalista Jimmy Hoffa, il film racconta le vicende personali, la carriera e le lotte di Johnny Kovak, un lavoratore che, grazie al suo carisma e all'ascendente sui suoi colleghi, diventa un capo sindacale. Contrastato con violenza dai suoi datori di lavoro, per organizzare un duro sciopero Johnny chiede aiuto alla mafia, ma questa sua scelta condizioner\u00e0 la sua carriera e la sua vita.\nProduzione.\nSylvester Stallone riscrisse la sceneggiatura di Joe Eszterhas, dicendo \"Joe Eszterhas wrote a script that was nearly 400 pages and was more of a novel than a shootable screenplay. A great deal of work was done by myself, along with Norman Jewison, to hammer it into shape, but Joe had conceived a great concept.\" (it. Joe Eszterhas ha scritto una sceneggiatura che era di quasi 400 pagine ed era pi\u00f9 un romanzo che una sceneggiatura girabile. Una grande quantit\u00e0 di lavoro \u00e8 stata fatta da me, insieme a Norman Jewison, per dargli forma, ma Joe aveva concepito una grande idea.\"\nPer il copione a Eszterhas furono dati $ 85.000. Stallone ne ricevette $ 350,000 per la recitazione e $ 150.000 per la scrittura.\nLuoghi delle riprese.\nLa maggior parte delle riprese furono girate a Dubuque, Iowa. Dubuque fu scelta in primo luogo perch\u00e9 le parti pi\u00f9 vecchie della citt\u00e0 sembravano quelle di Cleveland del 1930, e in secondo luogo a causa della mancanza di antenne televisive sul tetto, visto che la maggior parte delle abitazioni hanno la televisione via cavo.\nAlcune scene furono girate a St. Raphael's Cathedral, Sacred Heart Church, Fourth Street Elevator, E.J. Voggenthaler Co. e Dubuque Star Brewery. Le riprese furono girate anche presso l'ex societ\u00e0 di produzione Caradco a Dubuque. Alcune parti dell'edificio Caradco furono trasformate in finestre che vennero distrutte appositamente durante alcune scene del film. Poi le finestre furono sostituite alla fine delle riprese. Inoltre comparvero anche il Palazzo di Giustizia di Dubuque (Dubuque County Courthouse) e la Chiesa Cattolica di Santa Maria (Saint Mary's Catholic Church).\nAlcune riprese furono fatte anche nella citt\u00e0 inglese di Sheffield.\nFrase di lancio.\nLa frase di lancio del film \u00e8:\nDistribuzione.\nIl film \u00e8 stato distribuito a Los Angeles il 13 aprile 1978; a New York City il 26 aprile; nel resto degli Stati Uniti d'America il 28 aprile; in Germania Ovest il 17 agosto con il titolo \"F.I.S.T. - Ein Mann geht seinen Weg\"; in Danimarca il 18 settembre come \" Bossen\"; in Svezia il 2 ottobre; in Francia il 4 ottobre; in Giappone il 14 ottobre; in Colombia il 20 dicembre; in Argentina il 14 aprile 1983; in Turchia nell'ottobre 1987 come \"Kamyoncu\". L'incasso totale del film ammonta a $ 20.388.920.\nCensura.\nIl film, a seconda del paese di proiezione, ha avuto una censura pi\u00f9 o meno severa: \u00e8 stato vietato ai minori di 15 anni in Svezia; minori di 16 in Finlandia, Islanda, Germania Ovest, e Norvegia; 18 in Argentina. Negli Stati Uniti d'America, Australia, e Regno Unito, il film viene classificato \"PG\", vale a dire che la visione da parte dei bambini \u00e8 consentita con la presenza di un adulto."}
{"id": "2608638", "revid": "287204", "url": "https://it.wikipedia.org/wiki?curid=2608638", "title": "Loris Campetti", "text": "Biografia.\nDopo aver conseguito la laurea in Chimica nel 1972, ha insegnato per anni nella scuola media.\nEntra nel mondo del giornalismo sul finire degli anni '70, dirigendo per circa dieci anni la redazione torinese de il manifesto. Negli anni successivi per lo stesso quotidiano \u00e8 inviato per le questioni europee, caposervizio dell'economia e caporedattore. Ha fatto parte del comitato di gestione de il manifesto. \nEsperto di relazioni industriali i suoi articoli sono dedicati a questioni sindacali. \nCollabora saltuariamente a Radio3."}
