{"id": "2615379", "revid": "124018779", "url": "https://it.wikipedia.org/wiki?curid=2615379", "title": "Natsuo Kirino", "text": "Dopo aver debuttato nel 1993 con il romanzo \"Pioggia sul viso\" (\"\u9854\u306b\u964d\u308a\u304b\u304b\u308b\u96e8 Kao ni Furikakaru Ame)\", con cui ha vinto il Premio Edogawa Ranpo, ha raggiunto la notoriet\u00e0 con il suo romanzo \"Le quattro casalinghe di Tokyo\", pubblicato nel 1997. \u00c8 considerata una delle pi\u00f9 importanti scrittrici giapponesi.\nBiografia.\nKirino nacque nel 1951 a Kanazawa, nella prefettura di Ishikawa. A causa della professione del padre, architetto, pass\u00f2 la sua infanzia e adolescenza in varie citt\u00e0, come Sapporo e Sendai, prima di stabilirsi a Tokyo a quattordici anni, dove ancora risiede. Sposatasi nel 1975, ebbe una figlia nel 1981.\nNel 1974 si laure\u00f2 in legge all'Universit\u00e0 Seikei, e prima di diventare scrittrice a tempo pieno svolse altre attivit\u00e0, fra cui programmatrice e organizzatrice di spettacoli cinematografici, editor e autrice di articoli per una rivista. Nel 1980, insoddisfatta della sua condizione lavorativa, inizi\u00f2 a prendere lezioni di sceneggiatura.\nConobbe la fama come scrittrice prima dei suoi quarant'anni.\nCarriera letteraria.\nKirino inizi\u00f2 la sua carriera nel 1984 con la scrittura di romanzi rosa, un genere di letteratura non molto popolare in Giappone, che lei non amava particolarmente e che non le permise di guadagnare a sufficienza per vivere. Attratta maggiormente da opere riguardanti gli aspetti psicologici del crimine, nei primi anni '90 spost\u00f2 il suo interesse verso la scrittura di romanzi gialli e hard boiled, pi\u00f9 in linea sia con i suoi gusti che con quelli del mercato.\nScrisse anche diverse collezioni di racconti brevi e svariati romanzi, ma \u00e8 famosa soprattutto per il suo romanzo \"Le quattro casalinghe di Tokyo\", pubblicato nel 1997, vincitore del Premio della lega degli scrittori giapponesi di romanzi gialli (\u65e5\u672c\u63a8\u7406\u4f5c\u5bb6\u5354\u4f1a\u8cde \"Nihon Suiri Sakka Ky\u014dkai Sh\u014d)\", e finalista, nella traduzione inglese, agli Edgar Award del 2004. Ha ricevuto nel 1993 il Premio Edogawa Ranpo per romanzi gialli grazie al suo romanzo di debutto, \"Kao ni Furikakaru Ame\" (\"Pioggia sul viso\"), e nel 1999 il Premio Naoki per il romanzo \"Yawarakana hoho\" (\"Morbide Guance\").\nMolti critici hanno criticato Kirino per le sue trame anticonvenzionali, specialmente quella de \"Le quattro casalinghe di Tokyo,\" affermando che le donne dovrebbero scrivere soltanto storie d'amore. Un conduttore radiofonico si rifiut\u00f2 addirittura di parlare con lei perch\u00e9 un suo romanzo trattava del caso di un uomo assassinato dalla moglie. Le trame delle sue opere hanno spesso riscontro nella realt\u00e0, visto il numero sempre maggiore di bizzarri omicidi registrati in Giappone (nel 2007 una donna assassin\u00f2 il marito, ne smembr\u00f2 il corpo e se ne sbarazz\u00f2 seminandone i pezzi in giro per Tokyo).\nTemi e stile.\nI lavori di Kirino rimandano ai romanzi gialli americani hard boiled, ma il suo uso di narrazioni e prospettive multiple evita quel tipo di \"narrazione autoritaria [...] che alla fine rassicura il lettore indirizzandolo verso i personaggi positivi\". Il suo stile pulito, mai ridondante, fornisce soltanto i dettagli fondamentali alla comprensione della storia e del contesto in cui si sviluppa, dedicando invece maggiore spazio ai momenti di introspezione psicologica. Ne deriva un'impressione di sincerit\u00e0 nelle confessioni dei personaggi che permette all'autrice di aggiungere trappole e colpi di scena.\nContrariamente alla maggior parte della narrativa hard boiled, i romanzi di Kirino presentano spesso una protagonista femminile, come la detective Miro Murano, che complica il tipico ruolo delle donne nel genere, assumendo sia la parte del detective che della vittima. Kirino stessa ha affermato di essere affascinata dalla natura umana e da ci\u00f2 che trasforma una persona dalla fedina penale immacolata in un criminale.\nOltre ad essere paragonati ai romanzi hard boiled, i lavori di Kirino sono stati accostati al romanzo horror, ad esempio per le scene di macabri smembramenti de \"Le quattro casalinghe di Tokyo,\" e alla letteratura proletaria de \"Il peschereccio di granchi\" di Takiji Kobayashi. Molti suoi romanzi trattano infatti anche delle condizioni delle classi inferiori e della perdita di identit\u00e0 e, mettendo al centro argomenti sordidi e meschini come il crimine e la prostituzione, presentano una versione poco idilliaca del Giappone, lontana dalle immagini stereotipate dei fiori di ciliegio e di Hello Kitty.\nKirino ha affermato che i suoi lavori possono essere visti come una rappresentazione della vita nel Giappone contemporaneo, in contrasto con quella che definisce la \"letteratura globale\" di Haruki Murakami, il quale secondo l'autrice scrive per un pubblico internazionale. \"Metabola\" (2007) rappresenta ad esempio un'allegoria della tendenza del Giappone a dimenticare e a rinnegare gli eventi della Seconda Guerra Mondiale, specialmente riguardanti Okinawa e la colonizzazione delle isole.\nIn una intervista del \"LA Weekly\", l'autrice ha dichiarato di avere una particolare attenzione per i dettagli; quando deve scrivere un nuovo romanzo, ama recarsi direttamente nei luoghi in cui ambienter\u00e0 le sue storie:\nLa solitudine \u00e8 spesso un tema importanti della sua scrittura, cos\u00ec come l'idea che il denaro e il materialismo abbiano corrotto la vita nel Giappone moderno, specialmente in ambito familiare e all'interno delle relazioni sentimentali. \"Le quattro casalinghe di Tokyo\" \u00e8 stato interpretato come \"un cupo ritratto delle classi inferiori del Giappone, delle vite dei suoi personaggi femminili, e delle ingiustizie sociali, sessuali ed economiche che devono affrontare\".\nLa maggior parte dei romanzi di Kirino \u00e8 incentrata su donne criminali. Il suo stile \u00e8 realistico e convincente, fondato sull'\"abilit\u00e0 di farci immedesimare con queste donne\u201d. Questa messa a fuoco su rappresentazioni pi\u00f9 realistiche di donne giapponesi sembra essere una caratteristica peculiare del suo lavoro, riscontrabile in molti dei suoi romanzi come ad esempio \"Grotesque\". Poich\u00e9, secondo Kirino, la societ\u00e0 trae ingiustamente vantaggio dalle donne impotenti, diventa un obbiettivo importante per il suo lavoro creare personaggi femminili potenti che mostrino ai lettori la forza del \"sesso debole.\u201d La sua prospettiva su genere, sessualit\u00e0 e violenza \u00e8 in \"Le quattro casalinghe di Tokyo\" pi\u00f9 esplicita che altrove, proprio per il ritratto surreale e crudo delle protagoniste, semplici operaie che per una serie di eventi si macchiano di un grave crimine.\nProprio per questo, la trama di \"Le quattro casalinghe di Tokyo\" \u00e8 stata descritta come cornice per la sua critica ai \"problemi delle donne ordinarie nella societ\u00e0 giapponese contemporanea.\"\nTrasposizioni cinematografiche.\nDalle sue opere sono state tratte diverse trasposizioni cinematografiche: "}
{"id": "2615384", "revid": "287204", "url": "https://it.wikipedia.org/wiki?curid=2615384", "title": "Badra (India)", "text": " \nBadra \u00e8 una suddivisione dell'India, classificata come \"census town\", di 4.755 abitanti, situata nel distretto di Shahdol, nello stato federato del Madhya Pradesh. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 23\u00b0 12' 00 N e 81\u00b0 53' 53 E.\nSociet\u00e0.\nEvoluzione demografica.\nAl censimento del 2001 la popolazione di Badra assommava a 4.755 persone, delle quali 2.511 maschi e 2.244 femmine. I bambini di et\u00e0 inferiore o uguale ai sei anni assommavano a 669, dei quali 357 maschi e 312 femmine. Infine, coloro che erano in grado di saper almeno leggere e scrivere erano 2.740, dei quali 1.715 maschi e 1.025 femmine."}
{"id": "2615385", "revid": "121496602", "url": "https://it.wikipedia.org/wiki?curid=2615385", "title": "Monte Carlo Open 1974", "text": "Il Monte Carlo Open 1974 \u00e8 stato un torneo di tennis giocato sulla terra rossa. \u00c8 stata la 68\u00aa edizione del Monte Carlo Open, che fa parte del World Championship Tennis 1974. Si \u00e8 giocato al Monte Carlo Country Club di Roquebrune-Cap-Martin in Francia vicino a Monte Carlo, dall'8 al 14 aprile 1974.\nCampioni.\nSingolare.\n Andrew Pattison ha battuto in finale Ilie N\u0103stase 5\u20137, 6\u20133, 6\u20134\nDoppio.\n John Alexander / Phil Dent hanno battuto in finale Manuel Orantes / Tony Roche 7-6, 4-6, 7-6, 6-3"}
{"id": "2615388", "revid": "1310927", "url": "https://it.wikipedia.org/wiki?curid=2615388", "title": "Joseba Arriaga", "text": "Carriera.\nCresciuto nella cantera dell'Athletic Bilbao, debutta in prima squadra con il Baskonia nella stagione 2000-2001, realizzando 12 reti in Tercera Divisi\u00f3n.\nL'anno successivo passa al Bilbao Athletic (la squadra riserve), dove va a segno 15 volte, meritandosi la \"promozione\" all'Athletic Bilbao per la stagione 2002-03, debuttando in Primera Divisi\u00f3n spagnola il 1\u00ba settembre 2002 nella partita Real Sociedad-Athletic Bilbao (4-2).\nDopo tre stagioni nella massima serie nelle quali realizza 3 reti viene ceduto all'Eibar, in Segunda Divisi\u00f3n.\nUn anno dopo viene acquistato dal Las Palmas, che lo cede la stagione successiva al Real Jaen. Qui il secondo anno riprende la vena realizzativa, andando a segno 15 volte, venendo acquistato poi dal Cadice e infine dal Guadalajara."}
{"id": "2615391", "revid": "287204", "url": "https://it.wikipedia.org/wiki?curid=2615391", "title": "Badoda", "text": " \nBadoda \u00e8 una suddivisione dell'India, classificata come \"municipality\", di 15.672 abitanti, situata nel distretto di Sheopur, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 25\u00b0 48' 41 N e 76\u00b0 37' 09 E.\nSociet\u00e0.\nEvoluzione demografica.\nAl censimento del 2001 la popolazione di Badoda assommava a 15.672 persone, delle quali 8.293 maschi e 7.379 femmine. I bambini di et\u00e0 inferiore o uguale ai sei anni assommavano a 2.914, dei quali 1.547 maschi e 1.367 femmine. Infine, coloro che erano in grado di saper almeno leggere e scrivere erano 7.544, dei quali 5.036 maschi e 2.508 femmine."}
{"id": "2615393", "revid": "767487", "url": "https://it.wikipedia.org/wiki?curid=2615393", "title": "Bill Nicholson", "text": "Carriera.\nClub.\nHa giocato solo con la maglia del Tottenham Hotspur, collezionando 314 presenze e 6 gol.\nNazionale.\nIl 19 maggio 1951 ha giocato con la maglia della nazionale inglese a Liverpool contro il Portogallo, segnando dopo 19 secondi.\nStatistiche.\nStatistiche d'allenatore.\n\"In grassetto le competizioni vinte.\""}
{"id": "2615394", "revid": "834", "url": "https://it.wikipedia.org/wiki?curid=2615394", "title": "Help!", "text": ""}
{"id": "2615396", "revid": "834", "url": "https://it.wikipedia.org/wiki?curid=2615396", "title": "Help! (brano musicale)", "text": ""}
{"id": "2615398", "revid": "2091899", "url": "https://it.wikipedia.org/wiki?curid=2615398", "title": "Monte Carlo Open 1973", "text": "Il Monte Carlo Open 1973 \u00e8 stato un torneo di tennis giocato sulla terra rossa. \u00c8 stata la 67\u00aa edizione del Monte Carlo Open, che fa parte del Commercial Union Assurance Grand Prix 1973. Si \u00e8 giocato al Monte Carlo Country Club di Roquebrune-Cap-Martin in Francia vicino a Monte Carlo, dal 14 al 20 aprile 1973.\nCampioni.\nSingolare.\n Ilie N\u0103stase ha battuto in finale Bj\u00f6rn Borg 6\u20134, 6\u20131, 6\u20132\nDoppio.\n Juan Gisbert / Ilie N\u0103stase hanno battuto in finale Georges Goven / Patrick Proisy 6-2, 6-2, 6-2"}
{"id": "2615403", "revid": "287204", "url": "https://it.wikipedia.org/wiki?curid=2615403", "title": "Badod", "text": " \nBadod \u00e8 una suddivisione dell'India, classificata come \"nagar panchayat\", di 11.764 abitanti, situata nel distretto di Shajapur, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 23\u00b0 48' 08 N e 75\u00b0 49' 22 E.\nSociet\u00e0.\nEvoluzione demografica.\nAl censimento del 2001 la popolazione di Badod assommava a 11.764 persone, delle quali 6.071 maschi e 5.693 femmine. I bambini di et\u00e0 inferiore o uguale ai sei anni assommavano a 2.081, dei quali 1.054 maschi e 1.027 femmine. Infine, coloro che erano in grado di saper almeno leggere e scrivere erano 7.442, dei quali 4.470 maschi e 2.972 femmine."}
{"id": "2615404", "revid": "33689", "url": "https://it.wikipedia.org/wiki?curid=2615404", "title": "Hey Jude (brano musicale)", "text": ""}
{"id": "2615411", "revid": "1652635", "url": "https://it.wikipedia.org/wiki?curid=2615411", "title": "Melodramma", "text": "Il melodramma (dal greco \u03bc\u03ad\u03bb\u03bf\u03c2, \"canto\" o \"musica\" e \u03b4\u03c1\u1fb6\u03bc\u03b1, \"azione scenica\" o \"recitazione\") \u00e8 il testo poetico destinato alla musica, soprattutto nei casi in cui tale testo ha importanza rilevante rispetto alla musica o ha avuto una sua vita indipendente (come nel caso dei melodrammi di Pietro Metastasio). Quindi, interpretando l'etimologia come \"dramma per voce\", anzich\u00e9 come \"abbinamento di canto e azione\", si tratta di tutta la produzione di testi teatrali \u2014 scritti in versi o in prosa \u2014 che successivamente verranno trasportati in musica.\nNella terminologia musicale, il termine designa uno spettacolo teatrale d'argomento \"serio\", nel quale il testo letterario, quasi sempre in versi (libretto d'opera), \u00e8 interamente cantato, su accompagnamento strumentale. Corrisponde dunque pienamente all'opera, soprattutto all'opera seria - un genere musicale nel quale confluiscono vari elementi: recitazione, musica, teatro e abiti. \nMusica.\nIl melodramma venne ideato nel XVI secolo da un gruppo di artisti, poeti e musicisti che studiavano l'antichit\u00e0 classica e volevano ricreare uno spettacolo simile alla tragedia greca - del cui vero rapporto con la musica in realt\u00e0 s'ignorava quasi tutto - , unendo musica e recitazione. Il gruppo si incontrava a Firenze, presso l'abitazione del conte Giovanni Bardi, e per questo fu chiamato Camerata de' Bardi o Camerata Fiorentina. \nCinema.\nPer estensione, nel cinema per melodramma (o \"m\u00e9lo\") si intende una recitazione a tinte forti, basato su una trama romanzesca, ricca di colpi di scena e al limite dell'inverosimile, scopertamente mirata a commuovere lo spettatore. I personaggi sono tratteggiati in modo netto e sono quasi sempre suddivisi in modo manicheo tra buoni e cattivi. Un esempio classico di cinema melodrammatico \u00e8 il cosiddetto \"neorealismo d'appendice\", in particolare quello realizzato da Raffaello Matarazzo, come la trilogia con Amedeo Nazzari e Yvonne Sanson \"Catene\", \"I figli di nessuno\", \"Torna!\".\nUno dei maggiori esponenti del \"m\u00e9lo\" \u00e8 stato Douglas Sirk, e il genere si \u00e8 poi evoluto con Rainer Werner Fassbinder. Sintesi principale tra il \"maestro\" Sirk e l'allievo Fassbinder \u00e8 la pellicola \"La paura mangia l'anima\" (\"Angst essen Seele auf\" - 1974), punto di unione e allo stesso tempo di rottura con lo schema classico americano. Dalla rottura dello schema americano perpetrato da Fassbinder deriva l'opera di Pedro Almod\u00f3var. Nel regista spagnolo si parla addirittura di un genere trasversale definito da alcuni critici, \"almododrama\". I film di Almod\u00f3var irridono le regole classiche alla Sirk, stravolgendo e ribaltando il tema dell'amore uomo-donna, ampliandolo a gay, lesbiche, transessuali. In questo modo le dinamiche narrative, le schermaglie sentimentali, i fini sociali assumono spesso tratti parossistici, creando la de-generazione di un genere tradizionale."}
{"id": "2615412", "revid": "121496534", "url": "https://it.wikipedia.org/wiki?curid=2615412", "title": "Monte Carlo Open 1972", "text": "Il Monte Carlo Open 1972 \u00e8 stato un torneo di tennis giocato sulla terra rossa. \u00c8 stata la 66\u00aa edizione del Monte Carlo Open, che fa parte del Commercial Union Assurance Grand Prix 1972. Si \u00e8 giocato al Monte Carlo Country Club di Roquebrune-Cap-Martin in Francia vicino a Monte Carlo, dal 27 marzo al 3 aprile 1972.\nCampioni.\nSingolare.\n Ilie N\u0103stase ha battuto in finale Franti\u0161ek P\u00e1la 6\u20131, 6\u20130, 6\u20133\nDoppio.\n Patrice Beust / Daniel Contet hanno battuto in finale Ji\u0159\u00ed H\u0159ebec / Franti\u0161ek P\u00e1la 3-6, 6-1, 12-10, 6-2"}
{"id": "2615418", "revid": "228587", "url": "https://it.wikipedia.org/wiki?curid=2615418", "title": "Massachusetts State House", "text": "La Massachusetts State House \u00e8 la sede dell'assemblea legislativa dello Stato del Massachusetts oltre che la sede del Governatore dello Stato. Sorge a Boston, nel quartiere centrale di Beacon Hill.\nStoria e progettazione.\nIl palazzo della \"Massachusetts State House\" si estende sulla cima della collina di Beacon Hill per un totale di 27.000 metri quadrati. Fu costruito su terreni un tempo appartenenti a John Hancock, il primo governatore dello Stato eletto democraticamente. Prima che l'attuale edificio fosse completato, nel 1798, la sede governativa dello Stato risiedeva nella cosiddetta \"Old State House\", in Court Street.\nIl palazzo attuale fu progettato dall'architetto Charles Bulfinch e costruito sotto la sua supervisione fra il 1795 e il 1798. Bulfinch, per l'aspetto esterno della \"State House\", si ispir\u00f2 soprattutto a due edifici che aveva potuto studiare a Londra: la \"Somerset House\", opera di William Chambers e il Pantheon di Oxford Street di James Wyatt. Nel 1898, all'edificio di Bulfinch fu aggiunta un'importante espansione su progetto dell'architetto bostoniano Charles Brigham.\nLa cupola.\nLa cupola originale costruita da Bulfinch era in legno, ma a causa delle infiltrazioni d'acqua si decise di ricoprirla di lastre di rame nel 1802. Ad occuparsi del rivestimento fu la societ\u00e0 del famoso patriota Paul Revere, uno dei primi ad introdurre sistemi di lavorazione del rame in quantit\u00e0 industriali in America.\nInizialmente il colore della cupola era grigio, poi nel 1874 si decise di ricoprire il rame con la foglia oro, dandole il caratteristico colore che si pu\u00f2 osservare anche adesso. Durante la Seconda guerra mondiale la cupola fu di nuovo dipinta di un colore scuro per evitare che, durante i black out, i riflessi della cupola rendessero la citt\u00e0 pi\u00f9 vulnerabile agli eventuali attacchi aerei. Nel 1997, nell'ambito di un progetto di rinnovamento urbano, si decise di coprire ancora una volta la cupola con foglia oro a 23 carati, al costo di oltre 300.000 dollari.\nSulla cima della cupola fu posto un coronamento a forma di cono di pino, per simboleggiare l'importanza dell'industria del legname ai tempi della fondazione dello Stato.\nStatue.\nDi fronte all'edificio \u00e8 posta una statua equestre del generale Joseph Hooker, eroe della Guerra Civile Americana. Altre statue erette di fronte all'edificio raffigurano il politico Daniel Webster, l'educatore Horace Mann e il presidente John Fitzgerald Kennedy. Nelle aiuole davanti all'ala est e ovest dell'edificio si trovano le statue delle pioniere Anne Hutchinson e Mary Dyer.\nInterno dell'edificio.\nL'originale edificio centrale di mattoni rossi ospita gli uffici del Governatore, con il Senato che si riunisce nell'aula sormontata dalla cupola, che un tempo ospitava le sedute della Camera dei Rappresentanti. La Camera dei Rappresentanti si riunisce ora nell'ala est dell'addizione di Brigham. Appeso al soffitto della Camera dei Rappresentanti si trova la scultura del cosiddetto \"Sacred Cod\", un enorme merluzzo intagliato nel legno, donato nel 1784 ai rappresentanti dello Stato da un mercante di Boston per ricordare con la sua presenza l'importanza dell'industria della pesca nello sviluppo della citt\u00e0.\nIl secondo piano sotto la cupola \u00e8 decorato da affreschi dipinti da Edward Brodney. Brodney vinse un concorso per affrescare i muri dell'edificio bandito nel 1936 dalla \"Works Progress Administration\". \nSulla facciata dell'edificio di Bulfinch si innesta una grande scalinata che porta dal livello stradale di Beacon Street dentro la cosiddetta \"Doric Hall\" (Aula Dorica), l'atrio di ingresso del palazzo.\nLa porta grande che si apre nella Doric Hall tradizionalmente viene aperta solo in tre occasioni: quando il Presidente degli Stati Uniti o un altro capo di Stato visita la citt\u00e0, quando il Governatore del Massachusetts esce dall'edificio l'ultimo giorno del suo mandato per lasciare la carica, durante quello che viene chiamato il \"Long Walk\", e infine quando lo stendardo di un reggimento viene riportato in citt\u00e0 dopo una battaglia."}
{"id": "2615420", "revid": "2036644", "url": "https://it.wikipedia.org/wiki?curid=2615420", "title": "Stadio Re Willem II", "text": "Lo stadio Re Willem II \u00e8 uno stadio calcistico situato nella citt\u00e0 di Tilburg, nei Paesi Bassi. Pu\u00f2 contenere 14.750 spettatori e ospita le partite interne del Willem II.\nIl re da cui prende il nome lo stadio \u00e8 Guglielmo II dei Paesi Bassi.\nTutti i posti allo stadio sono coperti. Il campo di gioco dotato di riscaldamento in modo tale che il terreno di gioco \u00e8 sempre in condizioni ottimali.\nLo stadio nella sua forma attuale \u00e8 stato ufficialmente inaugurato il 31 maggio 1995.\nIl Willem II ha giocato in precedenza le partite casalinghe al Comunale Sportpark. Nel 1992 fu avviata la demolizione dello stadio e nel 1995 avvenne il completamento dello stadio del Willem II.\nNel 2000 l'edificio principale dello stadio venne ristrutturato in base alle tendenze nel mondo del calcio. L'edificio ristrutturato \u00e8 ora composto da 16 camere, da un ristorante, una sala conferenze, un centro commerciale, un negozio del club e di un bar.\nI tifosi del Willem II sono nel settore A, B e C, meglio conosciuto come \"King Side\"."}
{"id": "2615421", "revid": "116128424", "url": "https://it.wikipedia.org/wiki?curid=2615421", "title": "Nazionale di short track dell'Italia", "text": "La nazionale di short track dell'Italia \u00e8 la rappresentativa nazionale dell'Italia nello sport dello short track ai \"Campionati mondiali di short track a squadre\" e, con la sola rappresentativa di staffetta, ai \"Campionati mondiali di short track\", alla \"Coppa del mondo di short track\" ed ai \"Giochi olimpici invernali\".\nLo short track \u00e8 disciplina olimpica da (5 edizioni disputate), mentre sono 18 (dal 1991) le edizioni dei Mondiali a squadre e 29 (dal 1981) quelle dei Mondiali individuali (con la prova di staffetta nel programma). L'Italia ha conquistato un titolo olimpico (1994), un mondiale a squadre (1993) e due mondiali in staffetta (1988 e 1996), oltre a vari piazzamenti a podio e 9 titoli europei su 13 edizioni disputate. L'esperienza di si \u00e8 chiusa con una squalifica in semifinale.\nPalmar\u00e8s.\nMaschile.\n8 volte a podio su 21 edizioni disputate dei Campionati mondiali di short track a squadre.\n12 volte a podio su 14 edizioni disputate dei Campionati europei di short track"}
{"id": "2615424", "revid": "121496556", "url": "https://it.wikipedia.org/wiki?curid=2615424", "title": "Monte Carlo Open 1971", "text": "Il Monte Carlo Open 1971 \u00e8 stato un torneo di tennis giocato sulla terra rossa. \u00c8 stata la 65\u00aa edizione del Monte Carlo Open, che fa parte del Pepsi-Cola Grand Prix 1971. Si \u00e8 giocato al Monte Carlo Country Club di Roquebrune-Cap-Martin in Francia vicino a Monte Carlo, dal 5 al 12 aprile 1971.\nCampioni.\nSingolare.\n Ilie N\u0103stase ha battuto in finale Tom Okker 3\u20136, 8\u20136, 6\u20131, 6\u20131\nDoppio.\n Ilie N\u0103stase / Ion \u021airiac hanno battuto in finale Tom Okker / Roger Taylor 1-6, 6-3, 6-3, 8-6"}
{"id": "2615427", "revid": "108469696", "url": "https://it.wikipedia.org/wiki?curid=2615427", "title": "Porta Praetoriana", "text": "Porta Pretoriana \u00e8 una porta delle Mura Aureliane. Le notizie che la riguardano sono scarsissime, tanto che venne murata in epoca imprecisata. Si pensa che sia la prima porta ad essere murata, cos\u00ec appare lungo un muro dei \"Castra Praetoria\". Era la porta orientale dei \"Castra Praetoria\", la grande caserma della guardia pretoriana che l'imperatore Tiberio costru\u00ec tra il 20 e il 23 per riunire in un'unica sede le 9 coorti istituite da Augusto come guardia imperiale. Non \u00e8 mai comparsa tra le porte di Roma, tanto che si pensa sia stata chiusa da Costantino quando sciolse i pretoriani e quando, tra il 270 e il 273 Aureliano incluse nella cinta muraria l'accampamento dei pretoriani. \nLa sagoma \u00e8 ormai scomparsa, anche se si pu\u00f2 indovinare l'ubicazione; comunque pare che fosse ad arco mentre le finestre, visibili tuttora, erano almeno tre, poste alla sommit\u00e0 della porta. \u00c8 visibile lungo il Viale del Policlinico, tra il Policlinico Umberto I e Porta Pia."}
{"id": "2615430", "revid": "287204", "url": "https://it.wikipedia.org/wiki?curid=2615430", "title": "Infinito (album)", "text": ""}
{"id": "2615432", "revid": "15756", "url": "https://it.wikipedia.org/wiki?curid=2615432", "title": "Ospedale pediatrico Bambino Ges\u00f9", "text": "L'ospedale pediatrico Bambino Ges\u00f9 di Roma \u00e8 un presidio ospedaliero italiano di propriet\u00e0 della Santa Sede.\nSi tratta infatti di una zona extraterritoriale della Santa Sede.\nFondato nel 1869, nell'ultimo anno di vita dello Stato Pontificio, fu tra le prime strutture pensata per le cure dell'infanzia; passato allo Stato italiano dopo la presa di Roma, fu ceduto durante il fascismo alla Santa Sede la quale, con la statualizzazione della Citt\u00e0 del Vaticano nel 1929, lo mantenne come zona extraterritoriale in territorio italiano.\nStoria.\nLe origini.\nL'ospedale nacque su iniziativa della famiglia Salviati.\nAll'epoca non esisteva differenziazione per fasce d'et\u00e0 e i bambini erano ricoverati negli stessi spazi ospedalieri degli adulti.\nArabella Fitz-James moglie del duca Scipione Salviati, si fece promotrice della fondazione di un ospedale pediatrico.\nIl suo progetto venne immediatamente sostenuto dal duca e dai figli che, in occasione del suo compleanno, le donarono i risparmi contenuti in un piccolo salvadanaio di terracotta, ancora oggi conservato in ospedale, a ricordo di quel primo gesto di solidariet\u00e0. Affinch\u00e9 le famiglie nobili romane contribuissero economicamente all'impresa, venne stampato un \"Programma per la fondazione di un ospedale di fanciulli\" nel quale si sottolineava la necessit\u00e0 di realizzare uno stabilimento speciale per i fanciulli da intitolarsi Ospedale del Bambino Ges\u00f9, assistito dalle Figlie della Carit\u00e0 di San Vincenzo de' Paoli.\nInsieme al programma venne stilato anche un regolamento provvisorio nel quale veniva specificato che sarebbero stati ammessi esclusivamente fanciulli di entrambi i sessi, nati o domiciliati a Roma, di et\u00e0 non inferiore ai quattro anni e non superiore ai dodici, affetti da malattie mediche e chirurgiche, eccetto per\u00f2 le croniche e contagiose. Venivano precisate anche le modalit\u00e0 di ricovero e dimissione.\nIl 19 marzo 1869, una stanza attigua all'orfanotrofio dei Santi Crescenzo e Crescenzino, pi\u00f9 conosciuto come orfanotrofio delle Zoccolette (detto cos\u00ec per gli zoccoli di legno che portavano le orfanelle), sulla riva sinistra del fiume Tevere, venne adibita a ricovero di quattro bambine affette tutte dalla medesima malattia, la scrofola. Inizi\u00f2 cos\u00ec l'attivit\u00e0 dell'ospedale del \"Bambino Ges\u00f9\".\nNell'aprile del 1870, venne aperta, accanto a quella medica affidata al dottor Pio Blasi, anche una sala chirurgica diretta dal dottor Alessandro Ceccarelli.In risposta alle crescenti richieste di ricovero, tre mesi pi\u00f9 tardi s'iniziarono i lavori per costruire un ospedale pi\u00f9 grande, ristrutturando e adattando allo scopo una grande casa sempre in via delle Zoccolette. La capienza ospedaliera pass\u00f2 cos\u00ec da 8 a 32 letti. L'et\u00e0 dei fanciulli ricoverati era abitualmente compresa tra i 3 e i 7 anni; i lattanti venivano ammessi solo eccezionalmente.\nAlle suore appartenenti all'ordine delle Figlie della Carit\u00e0 di san Vincenzo de' Paoli che si occupavano dell'assistenza dei fanciulli, venne assegnato un appartamento separato da quello dei malati, ma attiguo ai medesimi e nello stesso edificio. L'amministrazione dell'ospedale pagava inoltre, annualmente, alla madre superiora, una somma di 500 lire per il mantenimento di ciascuna suora.\nLa nuova sede venne ufficialmente inaugurata il 6 marzo del 1872. La struttura aveva una superficie di 400\u00a0m\u00b2, di cui oltre la met\u00e0 lasciati a giardino.\nLa disposizione logistica del nuovo ospedale rivela un concezione assai moderna per i tempi: separazione dei malati in base alla gravit\u00e0 e alla contagiosit\u00e0 della patologia, spazi diversi riservati ai pazienti, medici e chirurghi, con possibilit\u00e0 di sostare per alcuni giorni in un'apposita sala prima di tornare in reparto.\nFin dal principio, l'educazione religiosa dei piccoli pazienti ebbe un ruolo fondamentale e per questo, veniva insegnato il catechismo, la sera si recitava il rosario, venivano celebrate le messe giornaliere e quelle nei giorni festivi. L'assistenza religiosa comportava anche l'amministrazione della cresima e della prima comunione.\nCon l'apertura del nuovo ospedale ogni bambino ebbe la sua cartella clinica sulla quale venivano annotate la temperatura, il polso, il respiro, la quantit\u00e0 e la qualit\u00e0 di feci e urine. Inoltre, vennero stabilite diete distinte a seconda dell'et\u00e0 dei degenti. Nel 1873 inizi\u00f2 a funzionare anche il primo ambulatorio pediatrico dell'ospedale e aument\u00f2 il numero dei degenti del reparto chirurgico.\nLa presenza di un numero sempre pi\u00f9 elevato di bambini affetti da malattie contagiose indusse il Sindaco e il direttore dell'ufficio Sanit\u00e0 di Roma a mettere a disposizione dell'ospedale dei locali nei pressi della chiesa di Sant'Onofrio al Gianicolo. Furono proprio queste stanze che costituirono il nucleo del futuro nuovo ospedale. Infatti, a causa della sistemazione degli argini del Tevere, l'edificio che si affacciava sul fiume venne considerato pericolante, sicch\u00e9 non fu possibile portare a termine il progetto di ingrandimento del nosocomio i cui lavori erano iniziati nel 1880. Inoltre, il Piano dei lavori comunali prevedeva l'assorbimento dell'area dove si trovava l'ospedale, per cui si rese necessario lo spostamento dell'ospedale.\nIl Comune intervenne immediatamente affittando all'amministrazione ospedaliera, per una somma irrisoria, una parte dell'antico convento di Sant'Onofrio, sul colle del Gianicolo. Anche il Consiglio provinciale concesse a sua volta l'uso di un terreno confinante con il convento. Inoltre la Giunta municipale con delibera n.28 del 17 febbraio 1887 consentiva al Comune di rilevare per 345.000 lire tutto l'isolato di via delle Zoccolette, dando un ulteriore contributo alla nascita del nuovo ospedale.\nI lavori di trasformazione del convento iniziarono subito e, nonostante qualche difficolt\u00e0 iniziale, di carattere economico e logistico/organizzativo, in breve tempo, il nuovo edificio pot\u00e9 adempiere efficacemente alle sue funzioni sanitarie. Anzi, la nuova sede fece incrementare il numero dei ricoveri che in breve tempo super\u00f2 le 500 unit\u00e0.\nSecondo periodo (dal 1888 al 1945).\nNonostante qualche problema di gestione e convivenza con i padri Gerolomini (ai quali, in qualit\u00e0 di custodi dell'omonima chiesa, il Comune aveva concesso l'uso di una sola parte del Convento), l'ospedale acquist\u00f2 nel tempo sempre maggiore fama e migliore competenza in ambito pediatrico tanto da essere considerato, all'inizio del Novecento, uno dei pi\u00f9 efficienti e qualificati ospedali d'Italia. Nel 1903, scomparve la duchessa Arabella Salviati fondatrice dell'ospedale, ma ci\u00f2 non determin\u00f2 alcun momento di pausa nella crescita del nosocomio, ma anzi costitu\u00ec uno stimolo maggiore per la carit\u00e0 privata di nuovi benefattori. Grazie ad una sottoscrizione pubblica indetta dal Comune, furono raccolti nuovi fondi destinati all'ampliamento dell'ospedale e alla costruzione di tre nuovi padiglioni per i degenti affetti da malattie infettive che furono completati tra il 1908 e il 1909.\nNel febbraio del 1904 il papa Pio X and\u00f2 in visita all'ospedale, evento questo eccezionale, poich\u00e9 costituiva la prima visita di un pontefice alla struttura. Il numero dei ricoveri cresceva sempre pi\u00f9 tanto da toccare i 1000 degenti nel 1907 e a superarli negli anni successivi.\nCon il numero dei ricoveri crescevano anche gli edifici e i servizi. Nel 1912, nella parte pi\u00f9 alta del terreno donato dalla provincia, venne costruito un edificio destinato ad essere utilizzato come ambulatorio in modo da consentire la dimissione anticipata di quei pazienti che avrebbero potuto essere seguiti anche esternamente, rappresentando in tal modo un valido filtro per i ricoveri.\nL'ospedale divenne un importante punto di riferimento per la gestione di emergenze nazionali come il drammatico terremoto di Avezzano nel 1915 e la tragedia della prima guerra mondiale.\nDurante la Grande Guerra, l'ospedale si trov\u00f2 ad affrontare difficili situazioni sanitarie tra cui un'epidemia di meningite, epidemie di vaiolo nero, di difterite e di colera che misero a dura prova il personale ospedaliero. Mentre la guerra giungeva al suo epilogo si abbatt\u00e9 su Roma un'epidemia di influenza spagnola. In soli tre mesi, dall'ottobre al dicembre del 1918 furono pi\u00f9 di 300 i bambini colpiti dall'epidemia che vennero ricoverati all'ospedale Bambino Ges\u00f9. L'assistenza ospedaliera riusc\u00ec a ridurre grandemente la mortalit\u00e0 dei piccoli malati, un risultato questo che, accrebbe, a livello nazionale, l'importanza e l'interesse verso questa struttura da parte dei sanitari e dell'opinione pubblica.\nAccanto ad ruolo sanitario cos\u00ec significativo, l'ospedale aveva contribuito a creare una \"coscienza pediatrica\" in Italia, nei medici cos\u00ec come nei cittadini. Nel maggio del 1917, la regina Elena di Savoia, consorte del re Vittorio Emanuele III, diede in gestione all'ospedale, per inviarvi i propri piccoli malati convalescenti o bisognosi di particolari cure, la colonia marina \u201cJolanda di Savoia\u201d a Santa Marinella, un piccolo paese del litorale tirrenico a circa 60\u00a0km da Roma. La colonia ospitava principalmente bambini affetti da tubercolosi ossea e, nel periodo estivo, anche bambini afflitti da povert\u00e0 cronica, per consentire loro una villeggiatura altrimenti impossibile.\nIl bilancio sanitario e organizzativo dei primi quattro anni di gestione fu talmente positivo che la regina, don\u00f2 nel 1920 alla nobildonna Maria Salviati, la colonia\u2013sanatorio di Santa Marinella (divenendo ospedale di Santa Marinella), con la clausola che la parte beneficiaria utilizzasse la struttura per la cura dei bambini poveri.\nL'ospedale di Santa Marinella si caratterizz\u00f2 per essere una struttura sanitaria adibita pi\u00f9 alla \"riabilitazione\" che alla cura, anche se, venne costruita una nuova sala chirurgica (a carattere prevalentemente ortopedico). Nella struttura erano presenti diverse sale da ginnastica e gli interventi chirurgici e la terapia farmacologica venivano affiancati e completati con l'elioterapia, i bagni di mare e gli esercizi all'aria aperta.\nLa preoccupazione pi\u00f9 grande della famiglia Salviati era per\u00f2 quella di garantire un futuro stabile alla struttura: cos\u00ec il 20 febbraio 1924 davanti al notaio Pietro Buttaoni di Roma avveniva il passaggio alla Santa Sede e al papa Pio XI, dell'ospedale Bambino Ges\u00f9 e di tutte le sue propriet\u00e0. Per l'ospedale, dopo 55 anni, terminava l'avventurosa e travagliata epoca della beneficenza privata e ne iniziava un'altra: l'epoca dell'istituzionalizzazione pubblica vaticana.\nA partire dal 1926 l'ospedale fu ampliato con nuovi padiglioni, grazie ai fondi donati dai cavalieri dell'Ordine di Malta, compreso l'ingresso principale del nuovo ospedale e sistemati definitivamente i vari \"gabinetti scientifici\" (laboratorio di analisi, servizio di microscopia, servizio autopsie e anatomia patologica).\nDurante la seconda guerra mondiale l'ospedale rimase sempre aperto, anche nei momenti pi\u00f9 drammatici e costitu\u00ec, essendo propriet\u00e0 della Citt\u00e0 del Vaticano (paese non belligerante), una specie di casa rifugio per chi, per ideologia o per razza, non poteva sentirsi tranquillo circolando per Roma. Molti dei rifugiati erano medici e sanitari ebrei, che trovarono tra le mura dell'ospedale una protezione sicura.\nFu naturalmente il periodo peggiore per l'ospedale e caus\u00f2 una battuta d'arresto nel processo di rinnovamento strutturale e scientifico che era iniziato un decennio prima. L'inverno del 1943 fu terribile perch\u00e9 oltre alla difficolt\u00e0 a reperire farmaci, e cibo, vennero a mancare i rifornimenti di carburante, gas e corrente elettrica. Ne consegu\u00ec un progressivo calo dei ricoveri. Le peggiori conseguenze le subirono i bambini pi\u00f9 piccoli, in particolare i lattanti e crebbe di conseguenza la mortalit\u00e0 infantile entro il primo anno di vita.\nTerzo Periodo (dal 1946 al 1968).\nTerminata la guerra occorreva uscire da quel buio tunnel in cui si trovava l'ospedale: si poteva e si doveva ricostruire, rifondare e rilanciare l'ospedale. Gli accorati appelli inviati in Vaticano dall'amministrazione dell'ospedale, non rimasero inascoltati. Tra l'aprile del 1946 e il novembre del 1949 il cardinale Spellman, a nome dell'associazione dei Cavalieri di Malta Americani, fece giungere al papa Pio XII la somma totale di 85.000 dollari da destinare ai bisogni dell'ospedale Bambino Ges\u00f9. A questi si aggiunsero anche altri contributi da parte di enti nazionali e internazionali. Le donazioni da un lato, e l'aumento della retta di degenza dall'altro, consentirono agli inizi degli anni cinquanta, di riportare il bilancio in attivo. Poteva cos\u00ec riprendere concretamente il programma di rilancio e rifondazione dell'ospedale. Il giorno di Natale del 1958 papa Giovanni XXIII si rec\u00f2 a trovare i piccoli degenti dell'ospedale Bambino Ges\u00f9. Fu un evento eccezionale ed emozionante, poich\u00e9 dopo papa Pio X, nessuno dei suoi successori si era recato in visita all'ospedale. Il papa ritorn\u00f2 in visita alla struttura tre anni pi\u00f9 tardi, nel 1962. La successiva visita papale avvenne sei anni pi\u00f9 tardi nel 1968 con Paolo VI.\nNel decennio tra il 1957 e il 1967 venne attuato il programma di ricostruzione e rifondazione dell'ospedale. La ricostruzione edilizia costitu\u00ec l'indispensabile trampolino di lancio per il rinnovamento istituzionale dell'ospedale e la riqualificazione sanitaria di medici ed infermieri.\nQuarto periodo (dal 1968 al 2000).\nLa riforma ospedaliera del 1968 (riforma Mariotti) incise notevolmente sugli assetti organizzativi degli ospedali, dando la possibilit\u00e0 di una \u201cclassificazione\u201d anche a quelli privati o di enti ecclesiastici.\nQuesto processo interess\u00f2 anche l'ospedale Bambino Ges\u00f9 classificato nei tardi anni settanta come \"Ospedale specializzato pediatrico regionale\".\nNell'ottica di un'ulteriore espansione dell'ospedale, nel 1978 papa Paolo VI affid\u00f2 al Bambino Ges\u00f9 una vasta area di fronte al mare, in localit\u00e0 Torre di Palidoro, a pochi chilometri da Roma lungo la via Aurelia, con tre padiglioni gi\u00e0 adibiti all'assistenza di bambini con poliomielite o paralisi spastica. In breve tempo la struttura venne riconvertita in \"Centro per le Deformit\u00e0 Vertebrali e per la Cura del Diabete\": nacque cos\u00ec la sede di Palidoro del Bambino Ges\u00f9 che nel giro di pochi anni si afferm\u00f2 come centro di assistenza medico-chirurgica di avanguardia.\nVarata la legge istitutiva del Servizio sanitario nazionale del 1978, l'ospedale and\u00f2 incontro ad un profondo cambiamento istituzionale e le nuove norme giuridiche lo ponevano come il principale centro di riferimento, in ambito pediatrico, di tutta l'Italia centrale e meridionale. Furono potenziati ulteriormente i servizi e si aggiunsero altre importanti specialit\u00e0 pediatriche.\nNel corso degli anni ottanta si procedette alla ristrutturazione del Padiglione Salviati e alla creazione al suo interno di un'area didattica modernamente attrezzata che apriva le porte, grazie al decreto del Presidente della Repubblica n.382 dell'11 dicembre 1980, di riordinamento della docenza universitaria, alle convenzioni di tipo didattico tra universit\u00e0 e ospedali, per il sostegno alle scuole di specializzazione. A partire da quel momento, furono gradualmente stipulate convenzioni con le facolt\u00e0 di medicina romane: Roma \"La Sapienza\", Roma \"Tor Vergata\" e l'Universit\u00e0 Cattolica del Sacro Cuore.\nNel 1979 papa Giovanni Paolo II andava, per la prima volta, in visita ai piccoli degenti dell'ospedale, a pochi mesi dalla sua elezione. Poi vi ritorn\u00f2 nel 1982 e in quella circostanza inaugur\u00f2 il nuovo centro cardiochirurgico dell'ospedale e and\u00f2 a far visita ai reparti di emodinamica e di terapia intensiva.\nNel 1985 l'ospedale Bambino Ges\u00f9 ottenne il riconoscimento di \u201cIstituto Scientifico\u201d, successivamente rinnovato allo scadere del quinquennio.\nNel corso degli anni ottanta e novanta furono attivati altri importanti servizi tra cui il servizio di genetica (1983), il laboratorio di bioingegneria (1984), il servizio di tomografia assiale computerizzata (1987), la sezione di terapia intensiva neonatale (1989), il centro informatico e di elaborazione dati (1990) e il centro di assistenza per bambini con AIDS (1992). Dopo il varo di leggi di programmazione sanitaria e di vari provvedimenti, riguardanti il personale, con il decreto legge n.502 del 23 dicembre 1992, prendeva avvio un processo di revisione del sistema sanitario, che trovava il suo compimento istituzionale con l'approvazione del decreto legge n.29 del 18 giugno 1999.\nGli interventi di adeguamento al nuovo sistema sanitario furono immediati e si svolsero nel triennio 1993-96 e riguardarono il:\nNuovo slancio venne dato al settore della ricerca scientifica, con lo sviluppo di nuovi programmi di ricerca pluriennale nelle discipline chirurgiche, dei trapianti d'organo, della nefrologia.\nNel 1993 ebbero avvio le prime azioni di ristrutturazione edilizia dei reparti dell'ospedale e degli ambulatori, sia nella sede del Gianicolo che a Palidoro.\nParticolarmente importante fu la creazione di un \"Modulo interdisciplinare per le terapie avanzate\" (MITA), che consent\u00ec di praticare trapianti di midollo in bambini immunodepressi in condizioni di stretto controllo ambientale.\nIl decreto legge n.502 del 30 dicembre 1992 prevedeva che i rapporti tra l'ospedale Bambino Ges\u00f9, appartenente alla Santa Sede, e il servizio sanitario nazionale relativamente all'attivit\u00e0 assistenziale dovevano essere disciplinati da un apposito accordo da stipulare tra Santa sede e il Governo stesso. La convenzione tra Santa Sede e Governo Italiano fu ratificata con apposito decreto legge n.187 del 18 maggio 1995.\nDal 1996 l'ospedale, da sempre impegnato nella raccolta di fondi per l'assistenza ai bambini non assistibili a spese del servizio sanitario nazionale e per gli aiuti da portare nei paesi pi\u00f9 poveri, ha disposto di fondi provenienti dalla fondazione di diritto vaticano \u201cCari bambini\u201d per assistere i bambini in difficolt\u00e0 economiche e malati provenienti da altri paesi. Di recente la Fondazione ha acquisito un nuovo statuto e la denominazione di \u201cFondazione Bambino Ges\u00f9\".\nDal medesimo anno gli interventi in tema di cooperazione internazionale si sono rafforzati. Pur non potendo erogare un'assistenza diretta, sono stati portati avanti molti progetti multi-specialistici, in diverse nazioni, sia di supporto all'assistenza diretta che di training e formazione, cos\u00ec come di organizzazione sanitaria.\nNello stesso tempo, l'ospedale si \u00e8 sempre prestato ad accogliere bambini che necessitassero di interventi specialistici e che rappresentavano situazioni particolari (profughi, rifugiati, feriti.).\nControversie.\nNel 2012 \u00e8 stato inaugurato il nuovo polo ospedaliero presso la basilica di San Paolo fuori le mura, entro le mura dell'abbazia omonima e quindi in area extraterritoriale dipendente dalla Santa Sede, la quale vi esercita il proprio diritto di sovranit\u00e0.\nLa sua costruzione, a pochi metri da questo antico sito della cristianit\u00e0 tutelato dall'UNESCO, ha tuttavia suscitato proteste di una parte della cittadinanza in quanto il nuovo fabbricato, di vaste dimensioni (23.000\u00a0m\u00b3) e avulso dal contesto circostante, \u00e8 stato edificato senza alcun'autorizzazione rilasciata dal Comune di Roma.\nRitenuto dal presidente della XI circoscrizione di Roma, Andrea Catarci, un \"ecomostro\", l'immobile \u00e8 stato oggetto di un esposto da parte del radicale Mario Staderini; la denuncia \u00e8 stata archiviata per immunit\u00e0, in quanto le autorit\u00e0 italiane hanno evidenziato che l'edificio gode del trattamento di zona extraterritoriale istituita e garantita dai Patti Lateranensi (artt. 3, 4, 13, 14, 15, 16 del Trattato) e che pertanto \"\u00e8 in facolt\u00e0 della Santa Sede dare ai suddetti immobili l'assetto che creda, senza bisogno di autorizzazioni o consensi da parte di autorit\u00e0 governative, provinciali o comunali italiane, le quali possono all'uopo fare sicuro assegnamento sulle nobili tradizioni artistiche che vanta la Chiesa cattolica\". Staderini ha comunque presentato opposizione all'archiviazione, obiettando che \"le facolt\u00e0 riconosciute dal trattato non fanno riferimento alla libert\u00e0 di edificare, ma esclusivamente all'assetto (a cubature invariate) degli immobili gi\u00e0 esistenti\". Inoltre l'intervento edilizio ha causato la perdita della maggior parte dei resti archeologici presenti nel sito.\nIn ogni caso la vicenda \u00e8 stata definitivamente archiviata con decreto del 9 novembre 2011, quando il giudice ha ritenuto che \"risultando l'immobile in esame come ricadente interamente in un'area di propriet\u00e0 della Santa Sede apostolica e di pertinenza della basilica di San Paolo [\u2026] si versa in un'ipotesi di difetto di giurisdizione\"."}
{"id": "2615433", "revid": "287204", "url": "https://it.wikipedia.org/wiki?curid=2615433", "title": "Bhainsdehi", "text": " \nBhainsdehi \u00e8 una suddivisione dell'India, classificata come \"nagar panchayat\", di 15.756 abitanti, situata nel distretto di Betul, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 21\u00b0 40' 12 N e 77\u00b0 37' 26 E.\nSociet\u00e0.\nEvoluzione demografica.\nAl censimento del 2001 la popolazione di Bhainsdehi assommava a 15.756 persone, delle quali 8.082 maschi e 7.674 femmine. I bambini di et\u00e0 inferiore o uguale ai sei anni assommavano a 2.196, dei quali 1.144 maschi e 1.052 femmine. Infine, coloro che erano in grado di saper almeno leggere e scrivere erano 11.021, dei quali 6.204 maschi e 4.817 femmine."}
{"id": "2615435", "revid": "1305772", "url": "https://it.wikipedia.org/wiki?curid=2615435", "title": "\u00c9lorn", "text": "L'\u00c9lorn (in bretone: Elorn) \u00e8 un fiume francese di 56,3\u00a0km che scorre interamente in Bretagna (Francia nord-occidentale), in particolare nel dipartimento del Finist\u00e8re (Bretagna nord-occidentale), dove sorge nei Monts d'Arr\u00e9e, 2\u00a0km a sud di Commana, e sfocia nel Mare Celtico \"Mer Celtique\"; (Oceano Atlantico) nella rada di Brest, tra Landerneau e Brest.\nL'\u00c9lorn attraversa in totale 14 comuni (Bodilis, Commana, Lampaul-Guimiliau, Landerneau, Landerneau, Loc-\u00c9guiner, Locm\u00e9lar, Pencran, Ploudiry, Plouedern, Plounenventer, La Roche Maurice, Saint-Servais e Sizun), in quella zona della Bretagna nota per i numerosi \" enclos paroissiaux \", i complessi parrocchiali recintati.\n\u00c8 navigabile dalla sorgente sino a Landerneau.\nIl fiume \u00e8 legato, tra l'altro, alla leggenda del drago dell'\u00c9lorn.\nOrigini del nome.\nLe origini del nome vengono fatte risalire, tra l'altro, ad una leggenda, secondo la quale Elorn, signore della fortezza di Roch' Morvan, avrebbe perso la vita nelle acque del fiume Dour-doun (= \"acqua profonda\"), che in seguito avrebbe cos\u00ec assunto il suo nome.."}
{"id": "2615436", "revid": "287204", "url": "https://it.wikipedia.org/wiki?curid=2615436", "title": "Bhamodi", "text": " \nBhamodi \u00e8 una suddivisione dell'India, classificata come \"census town\", di 3.983 abitanti, situata nel distretto di Chhindwara, nello stato federato del Madhya Pradesh. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 22\u00b0 11' 39 N e 78\u00b0 44' 27 E.\nSociet\u00e0.\nEvoluzione demografica.\nAl censimento del 2001 la popolazione di Bhamodi assommava a 3.983 persone, delle quali 2.090 maschi e 1.893 femmine. I bambini di et\u00e0 inferiore o uguale ai sei anni assommavano a 357, dei quali 180 maschi e 177 femmine. Infine, coloro che erano in grado di saper almeno leggere e scrivere erano 2.957, dei quali 1.716 maschi e 1.241 femmine."}
{"id": "2615440", "revid": "2091899", "url": "https://it.wikipedia.org/wiki?curid=2615440", "title": "Monte Carlo Open 1970", "text": "Il Monte Carlo Open 1970 \u00e8 stato un torneo di tennis giocato sulla terra rossa. \n\u00c8 stata la 64\u00aa edizione del Monte Carlo Open, che fa parte del Pepsi-Cola Grand Prix 1970.\nSi \u00e8 giocato al Monte Carlo Country Club di Roquebrune-Cap-Martin in Francia vicino a Monte Carlo,\ndal 13 al 19 aprile 1970.\nCampioni.\nSingolare.\n \u017deljko Franulovi\u0107 ha battuto in finale Manuel Orantes 6\u20134, 6\u20133, 6\u20133\nDoppio.\n Marty Riessen / Roger Taylor hanno battuto in finale Pierre Barthes / Nikola Pili\u0107 6-3, 6-4, 6-2"}
{"id": "2615443", "revid": "287204", "url": "https://it.wikipedia.org/wiki?curid=2615443", "title": "Sportpark Berg &amp; Bos", "text": "Il Sportpark Berg &amp; Bos \u00e8 uno stadio di calcio situato ad Apeldoorn. \u00c8 la casa dell'AGOVV.\nIl club gioca dal 1921 al Sportpark Berg e Bos nel distretto occidentale di Apeldoorn. Il parco sportivo si trova in una zona boscosa.\nIl ritorno dell'AGOVV nel calcio professionistico fu celebrato con l'apertura di un piccolo stadio con una capienza di 3.150 spettatori. Molti calciatori famosi vi hanno giocato: un esempio \u00e8 Louis Van Gaal.\nIl numero record di spettatori nel calcio professionistico \u00e8 stato realizzato il 24 settembre 2009, durante il match di Coppa tra AGOVV e (1-2). Lo stadio ha avuto il tutto esaurito con 3.500 spettatori."}
{"id": "2615444", "revid": "287204", "url": "https://it.wikipedia.org/wiki?curid=2615444", "title": "Baby Doll (brano musicale)", "text": ""}
{"id": "2615445", "revid": "121496930", "url": "https://it.wikipedia.org/wiki?curid=2615445", "title": "Monte Carlo Open 1969", "text": "Il Monte Carlo Open 1969 \u00e8 stato un torneo di tennis giocato sulla terra rossa. \u00c8 stata la 63\u00aa edizione del Monte Carlo Open, la prima dell'Era Open. Si \u00e8 giocato al Monte Carlo Country Club di Roquebrune-Cap-Martin in Francia vicino a Monte Carlo, dal 15 al 21 aprile 1969.\nCampioni.\nSingolare.\n Tom Okker ha battuto in finale John Newcombe 8\u201310, 6\u20131, 7\u20135, 6\u20133\nDoppio.\n Owen Davidson / John Newcombe hanno battuto in finale Pancho Gonzales / Dennis Ralston 7-5, 11-13, 6-2, 6-1"}
{"id": "2615450", "revid": "287204", "url": "https://it.wikipedia.org/wiki?curid=2615450", "title": "Bhaurasa", "text": " \nBhaurasa \u00e8 una suddivisione dell'India, classificata come \"nagar panchayat\", di 10.405 abitanti, situata nel distretto di Dewas, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 23\u00b0 00' 13 N e 76\u00b0 12' 24 E.\nSociet\u00e0.\nEvoluzione demografica.\nAl censimento del 2001 la popolazione di Bhaurasa assommava a 10.405 persone, delle quali 5.382 maschi e 5.023 femmine. I bambini di et\u00e0 inferiore o uguale ai sei anni assommavano a 1.758, dei quali 920 maschi e 838 femmine. Infine, coloro che erano in grado di saper almeno leggere e scrivere erano 6.215, dei quali 3.791 maschi e 2.424 femmine."}
{"id": "2615457", "revid": "6923", "url": "https://it.wikipedia.org/wiki?curid=2615457", "title": "Teatro delle Erbe", "text": "Il Teatro delle Erbe \u00e8 un teatro di Milano situato nella zona di Brera dove la programmazione comprende commedie, concerti, musical, cabaret e concerti lirici. Il teatro \u00e8 stato reso famoso nel novembre 2004 dal programma televisivo di Italia 1 \"Colorado Caf\u00e8\" che si tiene all'interno del teatro."}
{"id": "2615460", "revid": "287204", "url": "https://it.wikipedia.org/wiki?curid=2615460", "title": "Bhedaghat", "text": " \nBhedaghat \u00e8 una suddivisione dell'India, classificata come \"nagar panchayat\", di 1.840 abitanti, situata nel distretto di Jabalpur, nello stato federato del Madhya Pradesh. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 23\u00b0 08' 45 N e 79\u00b0 47' 34 E.\nSociet\u00e0.\nEvoluzione demografica.\nAl censimento del 2001 la popolazione di Bhedaghat assommava a 1.840 persone, delle quali 984 maschi e 856 femmine. I bambini di et\u00e0 inferiore o uguale ai sei anni assommavano a 290, dei quali 173 maschi e 117 femmine. Infine, coloro che erano in grado di saper almeno leggere e scrivere erano 1.152, dei quali 697 maschi e 455 femmine."}
{"id": "2615461", "revid": "767487", "url": "https://it.wikipedia.org/wiki?curid=2615461", "title": "Gilby (Dakota del Nord)", "text": "Gilby \u00e8 un centro abitato (\"city\") degli Stati Uniti d'America, situato nella Contea di Grand Forks, nello Stato del Dakota del Nord. Nel censimento del 2000 la popolazione era di 243 abitanti. La citt\u00e0 \u00e8 stata fondata nel 1887. Appartiene all'area metropolitana di Grand Forks.\nGeografia fisica.\nSecondo i rilevamenti dell'United States Census Bureau, la localit\u00e0 di Gilby si estende su una superficie di 0,50\u00a0km\u00b2, tutti occupati da terre.\nPopolazione.\nSecondo il censimento del 2000, a Gilby vivevano 243 persone, ed erano presenti 62 gruppi familiari. La densit\u00e0 di popolazione era di 529 ab./km\u00b2. Nel territorio comunale si trovavano 114 unit\u00e0 edificate. Per quanto riguarda la composizione etnica degli abitanti, il 93,83% era bianco, l'1,23% era afroamericano, l'1,23% era nativo e l'1,65% proveniva dall'Asia. Lo 0,41% apparteneva ad altre razze, mentre l'1,65% appartiene a due o pi\u00f9 razze. La popolazione di ogni razza ispanica corrispondeva al 3,70% degli abitanti.\nPer quanto riguarda la suddivisione della popolazione in fasce d'et\u00e0, il 29,6% era al di sotto dei 18, il 3,3% fra i 18 e i 24, il 38,3% fra i 25 e i 44, il 15,2% fra i 45 e i 64, mentre infine il 13,6% era al di sopra dei 65 anni di et\u00e0. L'et\u00e0 media della popolazione era di 35 anni. Per ogni 100 donne residenti vivevano 109,5 maschi."}
{"id": "2615463", "revid": "110157", "url": "https://it.wikipedia.org/wiki?curid=2615463", "title": "Major League Baseball 1963", "text": "L'All-Star Game si disput\u00f2 il 9 luglio al Municipal Stadium di Cleveland, Ohio e vide la vittoria della selezione della National League per 5-3.\nLe World Series 1963 si disputarono dal 2 al 6 ottobre e furono vinte dai Los Angeles Dodgers per 4 partite a 0 sui New York Yankees. Questo fu il terzo titolo della storia dei Dodgers."}
{"id": "2615468", "revid": "122944745", "url": "https://it.wikipedia.org/wiki?curid=2615468", "title": "Pileo (mitologia)", "text": "Nella mitologia greca, Pileo era il nome di un condottiero pelasgo, figlio di Leto e fratello di Ippotoo, insieme al quale intervenne a favore dei Troiani nel conflitto scatenatosi per la contesa di Elena.\nIl mito.\nLe origini.\nSorgono dubbi sull'identit\u00e0 del padre di Pileo; Omero lo cita esplicitamente col nome di Leto, figlio di Teutamo, mentre Pseudo-Apollodoro lo chiama Pelasgo.\nLa morte.\nPileo mor\u00ec in battaglia per mano di Achille, come riportato da Ditti Cretese"}
{"id": "2615469", "revid": "838137", "url": "https://it.wikipedia.org/wiki?curid=2615469", "title": "Inkster", "text": "Inkster pu\u00f2 riferirsi a due localit\u00e0 degli Stati Uniti:"}
{"id": "2615471", "revid": "287204", "url": "https://it.wikipedia.org/wiki?curid=2615471", "title": "Bhilakhedi", "text": " \nBhilakhedi \u00e8 una suddivisione dell'India, classificata come \"census town\", di 11.161 abitanti, situata nel distretto di Hoshangabad, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 22\u00b0 38' 03 N e 77\u00b0 42' 07 E.\nSociet\u00e0.\nEvoluzione demografica.\nAl censimento del 2001 la popolazione di Bhilakhedi assommava a 11.161 persone, delle quali 5.879 maschi e 5.282 femmine. I bambini di et\u00e0 inferiore o uguale ai sei anni assommavano a 1.142, dei quali 610 maschi e 532 femmine. Infine, coloro che erano in grado di saper almeno leggere e scrivere erano 9.162, dei quali 5.135 maschi e 4.027 femmine."}
{"id": "2615472", "revid": "287204", "url": "https://it.wikipedia.org/wiki?curid=2615472", "title": "Newsweek Champions Cup and the Virginia Slims of Indian Wells 1989", "text": "Il Newsweek Champions Cup and the Virginia Slims of Indian Wells 1989 \u00e8 stato un torneo di tennis giocato sul cemento. \u00c8 stata la 14\u00aa edizione del Torneo di Indian Wells che fa parte del Nabisco Grand Prix 1989 e del WTA Tour 1989. Sia il torneo maschile che quello femminile si sono giocati all'Indian Wells Tennis Garden di Indian Wells in California, dal 13 al 20 marzo 1989.\nCampioni.\nSingolare maschile.\n Miloslav Me\u010d\u00ed\u0159 ha battuto in finale Yannick Noah 3\u20136, 2\u20136, 6\u20131, 6\u20132, 6\u20133\nSingolare femminile.\n Manuela Maleeva Fragniere ha battuto in finale Jenny Byrne 6\u20134, 6\u20131\nDoppio maschile.\n Boris Becker / Jakob Hlasek hanno battuto in finale Kevin Curren / David Pate 3\u20136, 6\u20133, 6\u20134\nDoppio femminile.\n Hana Mandl\u00edkov\u00e1 / Pam Shriver hanno battuto in finale Rosalyn Fairbank / Gretchen Magers 6\u20133, 6\u20137 (4\u20137), 6\u20133"}
{"id": "2615473", "revid": "729019", "url": "https://it.wikipedia.org/wiki?curid=2615473", "title": "Diego Albanese", "text": "Biografia.\nDiego Albanese crebbe nel San Isidro Club, con la cui prima squadra esord\u00ec giovanissimo nel campionato provinciale dell'Uni\u00f3n de Rugby de Buenos Aires; furono tre in totale le edizioni di tale torneo vinte con la maglia del club biancoceleste.\nNel 1996 giunse l'esordio in nazionale argentina nel corso del Panamericano, e poco pi\u00f9 tardi giunse anche la vittoria nel Sudamericano 1995, la cui ultima partita, contro l', si disput\u00f2 a met\u00e0 1996.\nPrese parte alla in Galles in cui si segnal\u00f2 per l'impresa che valse all' il passaggio ai quarti di finale, fino a quel momento il miglior risultato internazionale dei \"Pumas\": nell'incontro di spareggio disputato a Lens (Francia, che ospit\u00f2 alcuni \"match\") contro l', fino a quel momento deciso solo da 7 calci piazzati per parte (Quesada e (Humphreys) e un \"drop\" irlandese (ancora Humphreys), Albanese realizz\u00f2 l'unica meta dell'incontro che, trasformata da Quesada, fiss\u00f2 il risultato 28-24 a favore dei sudamericani.\nIn quello stesso anno divenne professionista e si trasfer\u00ec in Francia al , cui fece poi seguito un periodo di quattro stagioni in Inghilterra, dapprima nel Gloucester, poi nel ; fu, di nuovo, nella spedizione argentina alla in Australia, torneo nel quale disput\u00f2 il suo ultimo incontro internazionale, singolarmente contro quell' che quattro anni prima aveva contribuito a eliminare con una meta.\nTerminato il contratto professionistico con il Leeds nel 2005, anno in cui vinse il suo unico trofeo d'Oltreoceano, la coppa Anglo-Gallese, Albanese torn\u00f2 in Argentina per disputare nel 2006 la sua ultima stagione, di nuovo con il San Isidro Club.\nDal 2007 collabora con la testata sportiva ESPN in lingua spagnola e dal 2008 al 2010 diresse la nazionale argentina Under-20."}
{"id": "2615476", "revid": "287204", "url": "https://it.wikipedia.org/wiki?curid=2615476", "title": "Bijuri", "text": " \nBijuri \u00e8 una suddivisione dell'India, classificata come \"nagar panchayat\", di 28.263 abitanti, situata nel distretto di Shahdol, nello stato federato del Madhya Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 23\u00b0 17' 05 N e 82\u00b0 06' 20 E.\nSociet\u00e0.\nEvoluzione demografica.\nAl censimento del 2001 la popolazione di Bijuri assommava a 28.263 persone, delle quali 14.780 maschi e 13.483 femmine. I bambini di et\u00e0 inferiore o uguale ai sei anni assommavano a 4.451, dei quali 2.302 maschi e 2.149 femmine. Infine, coloro che erano in grado di saper almeno leggere e scrivere erano 17.340, dei quali 10.394 maschi e 6.946 femmine."}
{"id": "2615481", "revid": "2084998", "url": "https://it.wikipedia.org/wiki?curid=2615481", "title": "Harvey Awards", "text": "Gli Harvey Awards, cos\u00ec chiamati in onore di Harvey Kurtzman, sono premi assegnati nell'ambito dei fumetti. Furono assegnati per la prima volta nel 1988, prendendo il posto dei Kirby Awards (assegnati dal 1985 al 1987).\nI candidati sono dapprima nominati da un comitato dell'oraganizzazione e successivamente vengono scelti con un voto libero da parte dei professionisti del settore fumetti.\nI premi sono sempre stati assegnati durante una fiera del fumetto, come il Chicago Comic-Con, il Dallas Fantasy Fair, California's Wondercon, Pittsburgh Comicon, presso il Museum of Comic and Cartoon Art (MoCCA) di New York; dal 2006 sono assegnati durante il Baltimore Comic-Con.\nDall'edizione del 2018 il numero di premi assegnati viene ridotto a 6 categorie.\nCategorie.\nI premi sono suddivisi secondo le categorie:"}
{"id": "2615482", "revid": "729019", "url": "https://it.wikipedia.org/wiki?curid=2615482", "title": "Rocafort (metropolitana di Barcellona)", "text": "Rocafort \u00e8 una stazione della Linea 1 della metropolitana di Barcellona situata sotto la Gran Via nel distretto dell'Eixample di Barcellona.\nLa stazione fu inaugurata nel 1926 con il nome di \"Rocafor\" assieme al primo tratto del \"Ferrocarril Metropolitano Trasversal\". Nel 1982 con la riorganizzazione delle linee divenne una stazione della L1 e cambi\u00f2 nome nell'attuale forma catalana di \"Rocafort\".\nDurante la Guerra Civile (1936-1939) la stazione fu usata come rifugio antiaereo. Molta gente mor\u00ec nelle entrate della stazione, che erano il primo bersaglio degli aerei tedeschi durante i bombardamenti della Gran Via."}
{"id": "2615483", "revid": "767487", "url": "https://it.wikipedia.org/wiki?curid=2615483", "title": "Inkster (Dakota del Nord)", "text": "Inkster \u00e8 un centro abitato (\"city\") degli Stati Uniti d'America, situato nella Contea di Grand Forks, nello Stato del Dakota del Nord. Nel censimento del 2000 la popolazione era di 102 abitanti. La citt\u00e0 \u00e8 stata fondata nel 1884. Appartiene all'area metropolitana di Grand Forks.\nGeografia fisica.\nSecondo i rilevamenti dell'United States Census Bureau, la localit\u00e0 di Inkster si estende su una superficie di 2,60\u00a0km\u00b2, tutti occupati da terre.\nPopolazione.\nSecondo il censimento del 2000, a Inkster vivevano 102 persone, ed erano presenti 28 gruppi familiari. La densit\u00e0 di popolazione era di 40 ab./km\u00b2. Nel territorio comunale si trovavano 55 unit\u00e0 edificate. Per quanto riguarda la composizione etnica degli abitanti, il 98,04% era bianco e l'1,96% appartiene a due o pi\u00f9 razze.\nPer quanto riguarda la suddivisione della popolazione in fasce d'et\u00e0, il 22,5% era al di sotto dei 18, l'8,8% fra i 18 e i 24, il 24,5% fra i 25 e i 44, il 20,6% fra i 45 e i 64, mentre infine il 23,5% era al di sopra dei 65 anni di et\u00e0. L'et\u00e0 media della popolazione era di 42 anni. Per ogni 100 donne residenti vivevano 104,0 maschi."}
{"id": "2615486", "revid": "287204", "url": "https://it.wikipedia.org/wiki?curid=2615486", "title": "Bilpura", "text": " \nBilpura \u00e8 una suddivisione dell'India, classificata come \"census town\", di 11.812 abitanti, situata nel distretto di Jabalpur, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 23\u00b0 13' 36 N e 79\u00b0 58' 32 E.\nSociet\u00e0.\nEvoluzione demografica.\nAl censimento del 2001 la popolazione di Bilpura assommava a 11.812 persone, delle quali 6.208 maschi e 5.604 femmine. I bambini di et\u00e0 inferiore o uguale ai sei anni assommavano a 1.524, dei quali 800 maschi e 724 femmine. Infine, coloro che erano in grado di saper almeno leggere e scrivere erano 8.227, dei quali 4.840 maschi e 3.387 femmine."}
{"id": "2615489", "revid": "27411751", "url": "https://it.wikipedia.org/wiki?curid=2615489", "title": "Fonti secondarie", "text": ""}
{"id": "2615490", "revid": "729019", "url": "https://it.wikipedia.org/wiki?curid=2615490", "title": "Barry Orton", "text": "Biografia.\nOrigini.\nNoto anche come Barry O o Barrymore Barlow, si trasfer\u00ec a Kansas City, con la madre e il padre tre giorni dopo essere nato ad Amarillo. Era figlio di Bob Orton Sr. e Rita Orton, fratello di \"Cowboy\" Bob Orton e Rhonda Orton e zio di Randy Orton e Nathan Orton.\nCarriera.\nOrton fece il suo debutto nel wrestling nel 1976. Lott\u00f2 nella WWF col nome di battaglia \"Barry O\" (1984-1988, 1990-1991), ICW, WOW, NWA, l'IWF e la Stampede Wrestling.\nMorte.\nSi \u00e8 spento il 19 marzo 2021 a Kansas City nel Missouri.\nTitoli e riconoscimenti.\nPro Wrestling Illustrated"}
{"id": "2615491", "revid": "27411760", "url": "https://it.wikipedia.org/wiki?curid=2615491", "title": "Aby Moritz Warburg", "text": ""}
{"id": "2615492", "revid": "180202", "url": "https://it.wikipedia.org/wiki?curid=2615492", "title": "Harvey Award", "text": ""}
{"id": "2615495", "revid": "287204", "url": "https://it.wikipedia.org/wiki?curid=2615495", "title": "Bina Railway Colony", "text": " \nBina Railway Colony \u00e8 una suddivisione dell'India, classificata come \"census town\", di 7.219 abitanti, situata nel distretto di Sagar, nello stato federato del Madhya Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 24\u00b0 10' 27 N e 78\u00b0 11' 25 E.\nSociet\u00e0.\nEvoluzione demografica.\nAl censimento del 2001 la popolazione di Bina Railway Colony assommava a 7.219 persone, delle quali 3.827 maschi e 3.392 femmine. I bambini di et\u00e0 inferiore o uguale ai sei anni assommavano a 678, dei quali 338 maschi e 340 femmine. Infine, coloro che erano in grado di saper almeno leggere e scrivere erano 5.923, dei quali 3.380 maschi e 2.543 femmine."}
{"id": "2615496", "revid": "287204", "url": "https://it.wikipedia.org/wiki?curid=2615496", "title": "Giuseppe Antonio Guattani", "text": "Biografia.\nPersonaggio dalle mille sfaccettature, nacque a Roma nel 1748 da famiglia originaria della Valle Anzasca nel comune di Bannio Anzino, frazione di Pontegrande.\nIl padre era Carlo Guattani, medico anatomico e chirurgo di tre sommi Pontefici, e la madre Caterina Pagliarini apparteneva ad una illustre famiglia romana di tipografi ed era sorella del Pagliarini incaricato da Clemente XIV alla reale corte del Portogallo.\nA Roma fu segretario perpetuo dell'Accademia di belle arti e dell'Accademia di Archeologia (oggi nota come Accademia Nazionale di San Luca), dove ebbe l'occasione di conoscere numerosi valenti artisti, tra cui il giovane pittore Vincenzo Camuccini, uno dei maggiori esponenti del Neoclassicismo italiano.\nLa sua opera \"Monumenti antichi inediti\" ha la copertina incisa su disegno di Carlo Labruzzi.\nRealizz\u00f2 le incisioni nell'opera di Stanislao Morelli \"La pittura comparata nelle opere principali di tutte le scuole con incisioni a contorno\"."}
{"id": "2615500", "revid": "152625", "url": "https://it.wikipedia.org/wiki?curid=2615500", "title": "White as Snow", "text": ""}
{"id": "2615502", "revid": "287204", "url": "https://it.wikipedia.org/wiki?curid=2615502", "title": "Budni", "text": " \nBudni (o Budhni) \u00e8 una suddivisione dell'India, classificata come \"nagar panchayat\", di 13.862 abitanti, situata nel distretto di Sehore, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 22\u00b0 48' 41 N e 77\u00b0 40' 29 E.\nSociet\u00e0.\nEvoluzione demografica.\nAl censimento del 2001 la popolazione di Budni assommava a 13.862 persone, delle quali 7.593 maschi e 6.269 femmine. I bambini di et\u00e0 inferiore o uguale ai sei anni assommavano a 1.957, dei quali 1.018 maschi e 939 femmine. Infine, coloro che erano in grado di saper almeno leggere e scrivere erano 9.839, dei quali 5.911 maschi e 3.928 femmine."}
{"id": "2615503", "revid": "422900", "url": "https://it.wikipedia.org/wiki?curid=2615503", "title": "Barry O", "text": ""}
{"id": "2615504", "revid": "287204", "url": "https://it.wikipedia.org/wiki?curid=2615504", "title": "Cleveland Cavaliers 1970-1971", "text": "La stagione 1970-71 dei Cleveland Cavaliers fu la 1\u00aa nella NBA per la franchigia.\nI Cleveland Cavaliers arrivarono quarti nella \"Central Division\" della \"Eastern Conference\"con un record di 15-67, non qualificandosi per i play-off."}
{"id": "2615505", "revid": "220256", "url": "https://it.wikipedia.org/wiki?curid=2615505", "title": "Teologia sperimentale", "text": ""}
{"id": "2615506", "revid": "115631969", "url": "https://it.wikipedia.org/wiki?curid=2615506", "title": "Paoy Paet", "text": "Paoy Paet \u00e8 un comune (\"khum\") della Cambogia nord-occidentale. Si trova nella provincia di Banteay Meanchey."}
{"id": "2615508", "revid": "181699", "url": "https://it.wikipedia.org/wiki?curid=2615508", "title": "Doppio movimento", "text": ""}
{"id": "2615510", "revid": "125611495", "url": "https://it.wikipedia.org/wiki?curid=2615510", "title": "Core i3", "text": "Core i3 \u00e8 il nome commerciale di una serie di microprocessori x86 sviluppati da Intel e apparsi sul mercato il 7 gennaio 2010.\nLe CPU Core i3 si affiancano ai Core i5, presentati nel terzo trimestre del 2009, e Core i7, presentati a settembre 2008, che sono state le prime incarnazioni di fascia media della nuova architettura Nehalem, successiva alla Intel Core Microarchitecture, e che ha progressivamente sostituito in tutti i settori di mercato i Core 2 Duo, Core 2 Quad e Core 2 Extreme. Intel ha deciso di indicare con il nome di Core i7 solo i processori destinati alla fascia pi\u00f9 alta del mercato desktop, mentre per le fasce di mercato inferiori e il settore mobile, sono stati presentati i Core i5 per la fascia media e appunto i Core i3 per quella pi\u00f9 bassa. La nuova architettura deriva in parte dalla \"Core\" dei predecessori, ma Intel ha comunque dichiarato che le innovazioni apportate sono talmente tante da considerare il nuovo progetto come un vero e proprio salto generazionale e non solo come un affinamento.\nDescrizione.\nLe CPU Core i3 sono destinate sia al settore desktop sia a quello mobile sebbene i core sui quali sono basate le rispettive versioni, sono differenti; si tratta della stessa strategia gi\u00e0 utilizzata in precedenza con la presentazione dei Core 2 Duo, che nella loro prima generazione erano basati sui core Conroe e Merom a seconda del settore cui erano destinati (rispettivamente desktop e mobile), sebbene commercializzati con lo stesso marchio.\nUna caratteristica peculiare delle nuove CPU \u00e8 la presenza del sottosistema video integrato. Si tratta di una caratteristica assolutamente inedita nel panorama delle CPU per sistemi desktop e mobile ma, sebbene attesa inizialmente con i primi core a 45 nm Havendale e Auburndale, Intel ha deciso di annullare tali progetti in favore di un passaggio rapido alle soluzioni successive basate sul nuovo processo produttivo a 32 nm, conosciute come Clarkdale e Arrandale.\nCaratteristiche.\nInnovazioni rispetto a Core 2 Duo.\nSebbene per il progetto della nuova architettura Intel si sia ispirata profondamente alla precedente \"Core\" dei Core 2 Duo, esistono molteplici differenze tra questi processori e quelli di precedente generazione. Di seguito vengono riportate le principali, per il cui approfondimento si rimanda alle voci principali, relative all'architettura (Nehalem) e ai processori da essa derivati:\nDifferenze principali con il Core i5.\nEssendo basati sulla stessa architettura, Core i3 e Core i5 sono molto simili nelle caratteristiche tecniche, ad ogni modo esistono alcune differenze sostanziali che determinano anche la diversa fascia di prezzo delle nuove soluzioni:\nDati tecnici.\nQuesta \u00e8 la videata della funzione lscpu di un i3 su PC desktop in ambiente Linux Mint\ncodice_1\ncodice_2\ncodice_3\ncodice_4\ncodice_5\ncodice_6\ncodice_7\ncodice_8\ncodice_9\ncodice_10\ncodice_11\ncodice_12\ncodice_13\ncodice_14\ncodice_15\ncodice_16\ncodice_17\ncodice_18\ncodice_19\ncodice_20\ncodice_21\ncodice_22\nClassificazione.\nSettore desktop.\nClarkdale.\nIl primo processore ad essere dotato del sottosistema video integrato e destinato al settore desktop \u00e8 stato Clarkdale, introdotto a gennaio 2010. Questo processore ha preso il posto del progetto Havendale che avrebbe dovuto essere realizzato a 45\u00a0nm, in quanto Intel a inizio 2009 ha dichiarato l'intenzione di saltare questo passo intermedio dello sviluppo e di presentare direttamente il progetto Clarkdale, basato per\u00f2 sul nuovo processo produttivo a 32\u00a0nm. Si tratta quindi di un processore dual core costruito a 32\u00a0nm e dotato di controller per la memoria RAM a doppio canale; la dotazione di cache L3 arriva fino a 4 MB e il comparto video utilizza ancora la tecnologia a 45\u00a0nm.\nSettore mobile.\nArrandale.\nIl primo processore ad essere dotato del sottosistema video integrato e destinato al settore mobile \u00e8 stato Arrandale, introdotto anch'esso a inizio 2010. Come nel caso di Clarkdale, si tratta di un processore realizzato con tecnologia a 32\u00a0nm che ha soppiantato il progetto Auburndale a 45\u00a0nm. Il processore \u00e8 un dual core dotato di controller per la memoria RAM a doppio canale; la dotazione di cache L3 arriva fino a 4 MB mentre il comparto video utilizza ancora la tecnologia a 45\u00a0nm.\nModelli arrivati sul mercato.\nLa tabella seguente mostra i modelli di Core i3 arrivati sul mercato. Molti di questi condividono caratteristiche comuni pur essendo basati su diversi core; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:"}
{"id": "2615511", "revid": "767487", "url": "https://it.wikipedia.org/wiki?curid=2615511", "title": "Gary Suiter", "text": ""}
{"id": "2615512", "revid": "287204", "url": "https://it.wikipedia.org/wiki?curid=2615512", "title": "Buxwaha", "text": " \nBuxwaha \u00e8 una suddivisione dell'India, classificata come \"nagar panchayat\", di 9.064 abitanti, situata nel distretto di Chhatarpur, nello stato federato del Madhya Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 24\u00b0 16' 18 N e 79\u00b0 17' 35 E.\nSociet\u00e0.\nEvoluzione demografica.\nAl censimento del 2001 la popolazione di Buxwaha assommava a 9.064 persone, delle quali 4.830 maschi e 4.234 femmine. I bambini di et\u00e0 inferiore o uguale ai sei anni assommavano a 1.681, dei quali 848 maschi e 833 femmine. Infine, coloro che erano in grado di saper almeno leggere e scrivere erano 4.928, dei quali 3.059 maschi e 1.869 femmine."}
{"id": "2615513", "revid": "104458", "url": "https://it.wikipedia.org/wiki?curid=2615513", "title": "Rasmus Kristian Rask", "text": ""}
{"id": "2615514", "revid": "729019", "url": "https://it.wikipedia.org/wiki?curid=2615514", "title": "Strada statale 225 della Val Fontanabuona", "text": "La strada statale 225 della Val Fontanabuona (SS 225) \u00e8 una strada statale italiana che congiunge Chiavari a Bargagli, percorrendo la val Fontanabuona, all'interno dei confini amministrativi della citt\u00e0 metropolitana di Genova.\nStoria.\nLa costruzione del primo tratto della strada della Fontanabuona, da Carasco a Gattorna (frazione di Moconesi), inizi\u00f2 nel 1846 da parte di un consorzio di 13 comuni. L'ultimo tratto da Boasi a Ferriere (entrambe frazioni di Lumarzo), inizialmente previsto dalla legge n. 333 del 23 luglio 1881, fu costruito tra il 1929 e il 1934 dalla Provincia di Genova. Il progetto rientrava nell'ambito della realizzazione della strada interprovinciale appenninica di serie numero 139, che doveva collegare la Pianura Padana alla Spezia passando per le valli Bisagno, Fontanabuona e Vara, un raddoppio dell'Aurelia da Genova alla Spezia attraverso l'Appennino ligure.\nNel 1959 venne elevata al rango di strada statale con il seguente percorso: \"Innesto S.S. n. 1 a Chiavari - Cicagna - Gattorna - Innesto S.S. n. 45 in localit\u00e0 Colla di Boasi.\"\nIl 7 aprile 1968 iniziarono i lavori di costruzione del traforo T3 Ferriere-Bargagli, che venne inaugurato il 5 giugno 1971. Il completamento dell\u2019autostrada Genova-Sestri Levante, il 31 luglio 1970, ridusse notevolmente il traffico lungo la strada statale 225.\nIn seguito al decreto legislativo n. 112 del 1998, dal 2001 la gestione \u00e8 passata dall'ANAS alla Regione Liguria che ha provveduto al trasferimento dell'infrastruttura al demanio della Provincia Genova. (e dal 1\u00ba gennaio 2015 alla Citt\u00e0 metropolitana di Genova).\nDal 1\u00ba agosto 2018 la strada \u00e8 tornata di competenza ANAS nell'ambito del piano Rientro Strade.\nPercorso.\nHa inizio a Chiavari, dall'innesto sulla strada statale 1 Via Aurelia e per buona parte del suo itinerario risale il percorso del torrente Lavagna lungo la val Fontanabuona: attraversa cos\u00ec i comuni di Carasco, San Colombano Certenoli, Cicagna e Moconesi. Nella frazione di Gattorna (Moconesi) si distacca la strada provinciale 333 di Uscio diretta a Recco. Attraversa poi i comuni di Neirone e Lumarzo.\nL'attuale termine, frutto di revisione del 1989, \u00e8 posto in corrispondenza dell'innesto sulla strada statale 45 di Val Trebbia nei pressi di Bargagli, raggiunto mediante il gi\u00e0 citato traforo T3; il precedente caposaldo finale era rappresentato sempre da un innesto con la SS 45, posto per\u00f2 9,4 chilometri pi\u00f9 a nord in localit\u00e0 Galleria di Boasi.\nTraforo T3 Bargagli-Ferriere.\nIl traforo Bargagli-Ferriere \u00e8 un tunnel lungo 2.031 metri tra la val Fontanabuona e la val Bisagno, la cui costruzione inizi\u00f2 il 7 aprile 1968. La sua creazione fu dovuta alla necessit\u00e0 di velocizzare il collegamento tra la valle fontanina ed il capoluogo ligure, creando un'arteria interna parallela alla strada statale 1 Via Aurelia.\nL'infrastruttura, rappresentata dal traforo stesso e dalla relativa viabilit\u00e0 d'accesso misuranti complessivamente 4.250 metri, fu aperta al traffico come autostrada come la numerazione T3 il 5 giugno 1971 ed inizialmente soggetta a pedaggio. In quel momento rappresent\u00f2 un'alternativa pi\u00f9 breve e meno tortuosa rispetto al tracciato originale della SS 225 fra Ferriere e la Galleria di Boasi, nel raggiungimento della val Bisagno.\nNel 1975 il pedaggio era pari a 300 lire. Il traforo e la variante furono inizialmente gestiti dalla Societ\u00e0 traforo Bargagli-Ferriere (della societ\u00e0 Autostrade) fino al 1989.\nA seguito del decreto del 22 luglio 1989, venne effettuato il passaggio di competenze all'ANAS, la quale inser\u00ec il tracciato nell'itinerario della SS 225 variandone il caposaldo finale dalla Colla di Boasi a Bargagli: il vecchio tracciato venne dismesso e consegnato alla Provincia di Genova che lo riclassific\u00f2 come SP 77.\nAttualmente non \u00e8 soggetto a pedaggio e l'accesso \u00e8 vietato a bici, pedoni ed a moto con cilindrata inferiore ai 125 cc."}
{"id": "2615516", "revid": "287204", "url": "https://it.wikipedia.org/wiki?curid=2615516", "title": "Cleveland Cavaliers 1971-1972", "text": "La stagione 1971-72 dei Cleveland Cavaliers fu la 2\u00aa nella NBA per la franchigia.\nI Cleveland Cavaliers arrivarono quarti nella \"Central Division\" della \"Eastern Conference\"con un record di 23-59, non qualificandosi per i play-off."}
{"id": "2615517", "revid": "1305772", "url": "https://it.wikipedia.org/wiki?curid=2615517", "title": "Contea di Laikipia", "text": "La contea di Laikipia (in inglese: Laikipia County) \u00e8 una contea del Kenya situata nell'ex provincia della Rift Valley. Il capoluogo \u00e8 Nanyuki; altri importanti centri urbani sono Nanyuki, a sud-est, e Nyahururu, a sud-ovest.\nNella contea risiedono circa 218.580 persone. \u00c8 un antico territorio Masai; alcune porzioni del territorio costituiscono un'area protetta grazie all'opera di Kuki Gallmann e della Gallmann Memorial Foundation, fondata nel 1984.\nLaikipia \u00e8 divisa in due collegi elettorali: Laikipia Est e Laikipia Ovest.\nCuriosit\u00e0.\nDi Laikipia parla Marco Baliani nel libro \"L'amore buono\", resoconto della preparazione dello spettacolo omonimo del 2006."}
{"id": "2615521", "revid": "247222", "url": "https://it.wikipedia.org/wiki?curid=2615521", "title": "Mycena polygramma", "text": "Mycena polygramma (Bull.) Gray, \"A Natural Arrangement of British Plants\" (London) 1: 619 (1821).\nLa \"Mycena polygramma\" (Bull.: Fr.) Gray, cos\u00ec chiamata per le striature longitudinali sul gambo, \u00e8 un esile e piccolo fungo assai comune.\nDescrizione della specie.\nCappello.\nDa 2 a 5\u00a0cm, di colore grigio tortora pi\u00f9 o meno scuro da conico a quasi piano, umbonato, trasparente tanto da mostrare le lamelle ed apparire fortemente striato, inizialmente pruinoso.\nLamelle.\nDa bianche a crema grigiastro appena rosate, con macchie brunastre a maturit\u00e0, tendenzialmente adnate.\nGambo.\nDall'aspetto ceraceo, grigio caldo, finemente decorato da fitte striature biancastro-grigio in senso lungitudinale, caratteristica da cui assume il nome. Sottile e slanciato pu\u00f2 raggiungere anche i 20\u00a0cm con un diametro di qualche millimetro, sorprendentemente poco fragile.\nCarne.\nGrigiastra, assai sottile con odore di rapa misto a fungo.\nHabitat.\nMolto comune su legno e foglie in decomposizione, spesso in gruppi di numerosi esemplari.\nCommestibilit\u00e0.\nDi nessun valore alimentare."}
{"id": "2615523", "revid": "729019", "url": "https://it.wikipedia.org/wiki?curid=2615523", "title": "Hostafrancs (metropolitana di Barcellona)", "text": "Hostafrancs \u00e8 una stazione della linea 1 della metropolitana di Barcellona situata sotto la calle Creu Coberta nel distretto di \nSants-Montju\u00efc di Barcellona.\nLa stazione fu inaugurata nel 1926 con il nome di \"Hostafranchs\" con la prima parte del \"Ferrocarril Metropolitano Trasversal\". Nel 1982 con la riorganizzazione delle linee la stazione pass\u00f2 alla L1 e cambi\u00f2 il nome nell'attuale forma catalana di Hostafrancs."}
{"id": "2615525", "revid": "287204", "url": "https://it.wikipedia.org/wiki?curid=2615525", "title": "Cleveland Cavaliers 1972-1973", "text": "La stagione 1972-73 dei Cleveland Cavaliers fu la 3\u00aa nella NBA per la franchigia.\nI Cleveland Cavaliers arrivarono quarti nella \"Central Division\" della \"Eastern Conference\"con un record di 32-50, non qualificandosi per i play-off."}
{"id": "2615528", "revid": "287204", "url": "https://it.wikipedia.org/wiki?curid=2615528", "title": "Cleveland Cavaliers 1973-1974", "text": "La stagione 1973-74 dei Cleveland Cavaliers fu la 4\u00aa nella NBA per la franchigia.\nI Cleveland Cavaliers arrivarono quarti nella \"Central Division\" della \"Eastern Conference\"con un record di 29-53, non qualificandosi per i play-off."}
{"id": "2615533", "revid": "287204", "url": "https://it.wikipedia.org/wiki?curid=2615533", "title": "Cleveland Cavaliers 1974-1975", "text": "La stagione 1974-75 dei Cleveland Cavaliers fu la 5\u00aa nella NBA per la franchigia.\nI Cleveland Cavaliers arrivarono terzi nella \"Central Division\" della \"Eastern Conference\" con un record di 40-42, non qualificandosi per i play-off."}
{"id": "2615539", "revid": "287204", "url": "https://it.wikipedia.org/wiki?curid=2615539", "title": "Cleveland Cavaliers 1975-1976", "text": "La stagione 1975-76 dei Cleveland Cavaliers fu la 6\u00aa nella NBA per la franchigia.\nI Cleveland Cavaliers vinsero la \"Central Division\" della \"Eastern Conference\"con un record di 49-33. Nei play-off vinsero la semifinale di conference con i Washington Bullets (4-3), perdendo poi la finale di conference con i Boston Celtics (4-2)."}
{"id": "2615540", "revid": "15756", "url": "https://it.wikipedia.org/wiki?curid=2615540", "title": "Gaspare Camarda", "text": "Biografia.\nFu allievo del maestro Antonio Catalano il Vecchio o l'Antico.\nLa sua attivit\u00e0 si \u00e8 svolta prevalentemente nel messinese e nel palermitano fra gli anni 1597 e il 1629. Dipinse la tela de \"L'Immacolata Concezione con simboli mariani\", su commissione dei Trischitta e dei Frati Minori Conventuali, opera didattico-devozionale particolarmente ricca di significati teologici sulla tesi dogmatica formulata dalla scuola francescana di Duns Scoto. Ad essa segu\u00ec l'olio su tela intitolato \"Santa Caterina svenuta fra le braccia del Signore\", custodito nella Chiesa di san Domenico in Messina, al quale si aggiunse il ciclo della vita e del martirio di santa Caterina nel monastero omonimo.\nOpere.\nFra le principali opere si annoverano:"}
{"id": "2615541", "revid": "834", "url": "https://it.wikipedia.org/wiki?curid=2615541", "title": "LAPD (gruppo musicale)", "text": ""}
{"id": "2615543", "revid": "287204", "url": "https://it.wikipedia.org/wiki?curid=2615543", "title": "Cleveland Cavaliers 1976-1977", "text": "La stagione 1976-77 dei Cleveland Cavaliers fu la 7\u00aa nella NBA per la franchigia.\nI Cleveland Cavaliers arrivarono quarti nella \"Central Division\" della \"Eastern Conference\" con un record di 43-39. Nei play-off persero nel primo turno con i Washington Bullets (2-1)."}
{"id": "2615545", "revid": "287204", "url": "https://it.wikipedia.org/wiki?curid=2615545", "title": "Cleveland Cavaliers 1977-1978", "text": "La stagione 1977-78 dei Cleveland Cavaliers fu l'8\u00aa nella NBA per la franchigia.\nI Cleveland Cavaliers arrivarono terzi nella \"Central Division\" della \"Eastern Conference\" con un record di 43-39. Nei play-off persero nel primo turno con i New York Knicks (2-0)."}
{"id": "2615547", "revid": "287204", "url": "https://it.wikipedia.org/wiki?curid=2615547", "title": "Cleveland Cavaliers 1978-1979", "text": "La stagione 1978-79 dei Cleveland Cavaliers fu la 9\u00aa nella NBA per la franchigia.\nI Cleveland Cavaliers arrivarono quarti nella \"Central Division\" della \"Eastern Conference\" con un record di 30-52, non qualificandosi per i play-off."}
{"id": "2615549", "revid": "287204", "url": "https://it.wikipedia.org/wiki?curid=2615549", "title": "VdB 2", "text": "vdB 2 (nota anche come Ced 1) \u00e8 una piccola nebulosa diffusa, visibile nella costellazione di Cassiopea.\nSi individua al confine con la costellazione di Cefeo, circa 1,5 gradi a sudest del complesso nebuloso di NGC 7822; viene illuminata da una stella di decima magnitudine, la stella bianco-azzurra di sequenza principale HIP 1077, posta all'interno del Braccio di Orione in direzione dell'estremit\u00e0 orientale del Complesso di Cefeo. La nebulosa riflette la luce azzurra della stella, assumendo essa stessa un colore bluastro; le regioni circostanti mostrano evidenti segni di oscuramento ad opera di polveri non illuminate. SI ritiene che la sua distanza sia pari a 1100\u00a0parsec (circa 3590 anni luce)."}
{"id": "2615550", "revid": "287204", "url": "https://it.wikipedia.org/wiki?curid=2615550", "title": "Cleveland Cavaliers 1979-1980", "text": "La stagione 1979-80 dei Cleveland Cavaliers fu la 10\u00aa nella NBA per la franchigia.\nI Cleveland Cavaliers arrivarono quarti nella \"Central Division\" della \"Eastern Conference\" con un record di 37-45, non qualificandosi per i play-off."}
{"id": "2615552", "revid": "287204", "url": "https://it.wikipedia.org/wiki?curid=2615552", "title": "Newsweek Champions Cup 1988", "text": "La Newsweek Champions Cup 1988 \u00e8 stato un torneo di tennis giocato sul cemento. \u00c8 stata la 13\u00aa edizione del \"Torneo di Indian Wells\" che fa parte del Nabisco Grand Prix 1988. Il torneo si \u00e8 giocato all'Indian Wells Tennis Garden di Indian Wells in California, dal 29 febbraio al 7 marzo 1988.\nCampioni.\nSingolare maschile.\n Boris Becker ha battuto in finale Emilio S\u00e1nchez 7\u20135, 6\u20134, 2\u20136, 6\u20134\nDoppio maschile.\n Boris Becker / Guy Forget hanno battuto in finale Jorge Lozano / Todd Witsken 6\u20133, 6\u20133"}
{"id": "2615555", "revid": "117443206", "url": "https://it.wikipedia.org/wiki?curid=2615555", "title": "Arno Geiger", "text": "Biografia.\nCresciuto nella cittadina di Wolfurt, nella parte occidentale del Paese, frequenta la facolt\u00e0 di Lettere Antiche e studia allo stesso tempo Letteratura comparata a Innsbruck e a Vienna, lavorando al tempo stesso anche come tecnico durante il Festival di Bregenz (Bregenzer Festspiele). Divenuto scrittore, pubblica nel 1996 il suo primo romanzo, \"Das K\u00fcrbisfeld\" (\"Il campo di zucche\"), con il quale concorre per il Ingeborg-Bachmann-Preis a Klagenfurt, senza riuscire a vincere il prestigioso premio.\nVincitore del Deutscher Buchpreis nel 2005 per il romanzo \"Es geht uns gut\", nel 2011 riceve il Premio letterario Konrad-Adenauer-Stiftung."}
{"id": "2615561", "revid": "287204", "url": "https://it.wikipedia.org/wiki?curid=2615561", "title": "Pilot Pen Classic 1987", "text": "Il Pilot Pen Classic 1987 \u00e8 stato un torneo di tennis giocato sul cemento. \u00c8 stata la 12\u00aa edizione del \"Torneo di Indian Wells\" che fa parte del Nabisco Grand Prix 1987. Il torneo si \u00e8 giocato all'Indian Wells Tennis Garden di Indian Wells in California, dal 16 al 23 febbraio 1987.\nCampioni.\nSingolare maschile.\n Boris Becker ha battuto in finale Stefan Edberg 6\u20134, 6\u20134, 7\u20135\nDoppio maschile.\n Guy Forget / Yannick Noah hanno battuto in finale Boris Becker / Eric Jelen 5\u20137, 7\u20136, 7\u20135"}
{"id": "2615569", "revid": "1318658", "url": "https://it.wikipedia.org/wiki?curid=2615569", "title": "Minneapolis Lakers 1949-1950", "text": "La stagione 1949-50 dei Minneapolis Lakers fu la 2\u00aa nella NBA per la franchigia.\nI Minneapolis Lakers vinsero la \"Central Division\" con un record di 51-17. Nei play-off, dopo aver vinto il \"tie-breaker\" con i Rochester Royals, vinsero la semifinale di division con i Chicago Stags (2-0), la finale di division con i Fort Wayne Pistons (2-0), la semifinale NBA con gli Anderson Packers (2-0), vincendo poi il titolo battendo nella finale NBA i Syracuse Nationals (4-2)."}
{"id": "2615570", "revid": "729019", "url": "https://it.wikipedia.org/wiki?curid=2615570", "title": "Vicegovernatore del Minnesota", "text": "Questa \u00e8 la lista dei vicegovernatori del Minnesota.\nNel 1886 le elezioni furono spostate dagli anni dispari agli anni pari. Questo inizi\u00f2 con le elezioni del 1962, e il mandato del Vicegovernatore \u00e8 aumentato da due a quattro anni. Prima delle elezioni del 1974, i governatori e i vicegovernatori venivano eletti in votazioni separate. Marlene Johnson, eletta nel 1982 con Rudy Perpich, come governatore, \u00e8 stata la prima donna vicegovernatore del Minnesota."}
{"id": "2615575", "revid": "1543377", "url": "https://it.wikipedia.org/wiki?curid=2615575", "title": "Ragazzo solo, ragazza sola", "text": "Ragazzo solo, ragazza sola \u00e8 un brano musicale scritto dall'artista inglese David Bowie e pubblicato come 45 giri in Italia nel febbraio 1970.\nIl brano \u00e8 la versione in lingua italiana di \"Space Oddity\" anche se il testo, scritto da Mogol, non ha nessuna attinenza con quello originale.\nNel 1982 \u00e8 stato incluso nella raccolta non autorizzata \"Bowie Rare\" e nel 2015 nel CD \"Re:Call 1\", uscito con il box set \"Five Years (1969-1973)\". Si trova inoltre nella colonna sonora del film \"Io e te\" diretto da Bernardo Bertolucci.\nNel 2016, in occasione della tappa italiana della mostra retrospettiva \"David Bowie Is\" al MAMbo di Bologna \u00e8 stato distribuito un singolo in edizione limitata di \"Ragazzo solo, ragazza sola\" con \"London Bye Ta-Ta\" come lato B.\nIl brano.\nVerso la fine del 1969, dopo che \"Space Oddity\" era stata pubblicata in Italia senza un grande riscontro di vendite, Bowie e il suo entourage decisero di tentare l'ingresso nel mercato dei 45 giri con una versione con il testo tradotto in italiano. Le parole del brano, intitolato \"Ragazzo solo, ragazza sola\", vennero scritte da Mogol (erroneamente indicato come Ivan Mogul nel booklet allegato alla \"40th Anniversary Edition\" dell'album \"Space Oddity\") ma in realt\u00e0 avevano poco a che vedere con quelle originali dato che raccontavano la storia di un ragazzo e una ragazza abbandonati dai rispettivi amori.\nLa registrazione fu effettuata ai Morgan Studios di Willesden il 20 dicembre, con Claudio Fabi in veste di produttore e consulente per l'accento italiano di David, il quale era convinto che il testo fosse stato tradotto fedelmente, e il 45 giri fu pubblicato dalla Philips Records nel febbraio del 1970.\nAncor prima dell'incisione di Bowie, \"Ragazzo solo, ragazza sola\" venne affidata al gruppo dei Computers, sotto contratto con l'etichetta Numero Uno di cui Mogol era uno dei fondatori. Il brano venne inciso con l'arrangiamento di Gian Piero Reverberi e il 45 giri riusc\u00ec ad arrivare fino alla posizione n. 23 della hit parade.\nIl lato B.\nLa versione acustica di \"Wild Eyed Boy from Freecloud\", la stessa presente sul lato B di \"Space Oddity\", venne registrata ai Trident Studios di Londra il 20 giugno 1969 con Bowie alla chitarra e Paul Buckmaster al violoncello."}
{"id": "2615576", "revid": "154893", "url": "https://it.wikipedia.org/wiki?curid=2615576", "title": "Divisioni amministrative del Brasile", "text": ""}
{"id": "2615582", "revid": "1418004", "url": "https://it.wikipedia.org/wiki?curid=2615582", "title": "Katharina Hacker", "text": ""}
{"id": "2615586", "revid": "446353", "url": "https://it.wikipedia.org/wiki?curid=2615586", "title": "HMS Curlew (D42)", "text": "La HMS \"Curlew\" (Pennant number D42), ottava nave britannica a portare questo nome, \u00e8 stata un incrociatore leggero classe C, tipo \"Ceres\", della Royal Navy. Venne impostato nei cantieri Vickers Limited il 21 agosto 1916, varato il 5 luglio 1917 ed entr\u00f2 in servizio il 14 dicembre seguente.\nServizio.\nAl momento dell'ingresso in servizio, in piena prima guerra mondiale, la \"Curlew\" venne assegnata alla \"Grand Fleet\", presso il 5\u00ba Squadrone incrociatori leggeri. Dopo la fine del conflitto, nel novembre 1918 venne trasferita nel Mar Baltico per combattere i bolscevichi nei paesi baltici, dove rimase per pochi mesi fino all'aprile 1919, mese in cui venne trasferita presso la ricreata \"Atlantic Fleet\" nel Primo Squadrone Incrociatori leggeri. Nel mese di luglio venne trasferita nella riserva, dove rimase fino al marzo 1920, quando venne assegnata al 5\u00ba Squadrone incrociatori leggeri con base a Singapore. Rimase in estremo oriente fino all'agosto 1922, quando venne assegnata all'8\u00ba Squadrone incrociatori leggeri di stanza nelle Indie occidentali britanniche. Nel 1926 torn\u00f2 in patria e venne trasferita in riserva, per essere poi assegnata alla \"Mediterranean Fleet\" nel luglio 1929. Serv\u00ec nel Mediterraneo, intervallando dei periodi in cantiere e in riserva, fino al 1936, anno in cui entr\u00f2 in cantiere per essere modificata in incrociatore antiaereo. Vennero installati al posto dell'armamento precedente 10 cannoni da 102\u00a0mm singoli e due installazioni multiple di cannoni Pom Pom.\nDurante il 1938 venne usata come nave addestramento mentre nell'anno successivo venne installato un prototipo di radar (Tipo 79Z) e la nave torn\u00f2 in servizio per lo scoppio della seconda guerra mondiale, nel settembre 1939, mentre ancora erano in corso le prove finali delle nuove attrezzature. La \"Curlew\" venne assegnata alla \"Home Fleet\" con compiti di scorta ai convogli nel Mare del Nord. Nel mese di aprile 1940 partecip\u00f2 alle operazioni connesse alla campagna Norvegese fornendo difesa antiaerea alle navi dirette in Norvegia. Il 24 aprile sub\u00ec un violento attacco aereo durante il quale rimase leggermente danneggiata. Il 26 maggio successivo, mentre si trovava al largo di Narvik, nel fiordo di Lavang, venne affondata da un violento attacco aereo condotto da bombardieri Junkers Ju 88, nonostante il forte armamento antiaereo ed il pionieristico sistema radar presente a bordo."}
{"id": "2615590", "revid": "149727", "url": "https://it.wikipedia.org/wiki?curid=2615590", "title": "Nienburg/Saale", "text": ""}
{"id": "2615591", "revid": "1543377", "url": "https://it.wikipedia.org/wiki?curid=2615591", "title": "Heinrich H\u00fcbschmann", "text": "Biografia.\nDopo aver studiato filologia orientale alle universit\u00e0 di Jena, Tubinga, Lipsia e Monaco di Baviera, nel 1875 dimostr\u00f2 per primo, nel saggio \"Zur Casuslehre\", l'appartenenza della lingua armena alla famiglia linguistica indoeuropea. Nel 1876 divenne docente di Lingue iraniche a Lipsia e l'anno seguente di Filologia comparata a Strasburgo."}
{"id": "2615593", "revid": "125804622", "url": "https://it.wikipedia.org/wiki?curid=2615593", "title": "Carlo De Benedetti", "text": "Nominato Cavaliere del Lavoro e Ufficiale e poi Commendatore della \"L\u00e9gion d'Honneur\", ha ricevuto la laurea honoris causa in Diritto dalla Wesleyan University, Middletown, Connecticut (Stati Uniti d'America).\n\u00c8 detto l\"'ingegnere\" in quanto laureato in ingegneria elettrotecnica e iscritto all'Ordine degli Ingegneri di Torino dal 1972 con numero di iscrizione 2776.\nBiografia.\nI primi anni.\nCarlo De Benedetti (all'anagrafe Debenedetti) \u00e8 nato a Torino (preceduto dal fratello Franco) da Rodolfo Debenedetti, ebreo di famiglia piemontese, e Pierina Fumel, di origine francese e di fede cattolica. Il padre apparteneva a una famiglia di professionisti e banchieri, ma fu il primo della casata a cimentarsi nell'industria: nel 1921 aveva fondato la Compagnia Italiana Tubi Metallici. A suggellare il loro \"status\" di \"ricchi borghesi\", nel 1935 i Debenedetti lasciarono la loro anonima residenza di via Bertola per trasferirsi in un esclusivo appartamento del senatore Giovanni Agnelli, lungo il centralissimo corso Oporto (attuale corso Matteotti).\nLa sua famiglia venne colpita dalle leggi razziali fasciste a causa delle origini ebraiche e nel 1943 fu costretta a lasciare l'Italia ottenendo asilo politico in Svizzera. Scampato il pericolo, rientr\u00f2 a Torino dove Rodolfo riprese la sua attivit\u00e0 imprenditoriale e torn\u00f2 a vivere nello stesso stabile di prima della guerra.\nDopo la laurea in ingegneria elettrotecnica al Politecnico di Torino (1958), svolge il servizio militare negli alpini a Bra come soldato semplice perch\u00e9 antimilitarista e il matrimonio con Mita Crosetti, figlia di un noto cardiologo torinese, Carlo cominci\u00f2 a lavorare nell'azienda di famiglia. Assieme al fratello Franco acquis\u00ec nel 1972 la Gilardini, una societ\u00e0 quotata in Borsa che fino ad allora si era occupata di affari immobiliari e che i due fratelli trasformeranno in una \"holding\" di successo, impegnata soprattutto nell'industria metalmeccanica. Carlo De Benedetti nella Gilardini ricoprir\u00e0 le cariche di presidente e amministratore delegato fino al 1976. Nel 1974 fu nominato presidente dell'Unione Industriali di Torino (fu voluto dai fratelli Agnelli perch\u00e9 abile nel dialogare con i comunisti) e nel 1975 presidente regionale degli industriali del Piemonte.\nEbbe anche una breve esperienza in massoneria; in particolare \"si fece iniziare in una loggia torinese per grande e naturale simpatia verso le tradizioni laiche nelle loro varie espressioni culturali, ma vi si affacci\u00f2 due sole volte tra l'autunno del 1973 e il 1975. Deluso rispetto a promesse e aspettative, interruppe ogni rapporto con la loggia, ma per alto senso della dignit\u00e0 sua e dei fratelli, non insinu\u00f2 di essere stato indotto.\" Venne regolarizzato Maestro nel Grande Oriente d'Italia il 18 marzo 1975 con brevetto n. 21272.\nL'esperienza FIAT.\nNel 1976, grazie all'appoggio di Gianni e Umberto Agnelli, quest'ultimo suo vecchio compagno di scuola (al San Giuseppe, terza media, quarta e quinta ginnasio), fu nominato amministratore delegato della FIAT. Come \"dote\" port\u00f2 con s\u00e9 il 60% del capitale della Gilardini, che cedette alla FIAT in cambio di una quota azionaria della stessa societ\u00e0 (il 5%) venduta dalla \"holding\" IFI. Mentre Umberto Agnelli lasci\u00f2 gli incarichi operativi perch\u00e9 eletto senatore della DC, De Benedetti cerc\u00f2 di svecchiare la dirigenza della societ\u00e0 torinese, nominando \"manager\" a lui fedeli (a cominciare dal fratello Franco) alla guida di importanti unit\u00e0 operative del Gruppo. Dopo un breve periodo di quattro mesi - a causa, si disse, di \"divergenze strategiche\" - abbandon\u00f2 per\u00f2 la carica in FIAT.\nDe Benedetti diede varie volte la sua versione dei fatti, l'ultima dopo la morte dei fratelli Agnelli, nell'occasione della conferenza stampa tenutasi il 26 gennaio 2009 a palazzo Mezzanotte, con la quale annunciava le sue dimissioni dalla presidenza di tutte le societ\u00e0 che aveva fondato: sostenne che le divergenze consistevano nella forte esitazione da parte della famiglia Agnelli a ridurre in modo drastico il numero degli addetti alla manodopera. L'ingegnere, proseguendo il discorso, ribad\u00ec che queste difficili scelte furono comunque prese dal Lingotto quattro anni pi\u00f9 tardi; ma dopo aver subito ingenti perdite (una \"barcata\" di denaro, secondo le sue testuali parole).\nL'acquisizione di CIR e l'ingresso in Olivetti.\nNel dicembre del 1976 De Benedetti rilev\u00f2 le \"Concerie industriali riunite\" dai Conti Bocca. De Benedetti cambi\u00f2 la denominazione della societ\u00e0 in CIR - Compagnie Industriali Riunite, vendette l'originaria attivit\u00e0 nelle concerie e trasform\u00f2 la CIR in una grande \"holding\" industriale. La prima acquisizione fu quella della Sasib di Bologna dall'americana AMF. Nel 1978 entr\u00f2 in Olivetti, di cui divenne presidente. In questa azienda, dal nome glorioso, ma molto indebitata e dal futuro incerto, pose le basi per un nuovo periodo di sviluppo, fondato sulla produzione di \"personal computer\" e sull'ampliamento ulteriore dei prodotti, che vide aggiungersi stampanti, telefax, fotocopiatrici e registratori di cassa. In soli 24 mesi l'azienda pass\u00f2 da una perdita di 70 miliardi all'anno ad un profitto di 50 miliardi che raggiunse i 350 miliardi nel 1983.\nProprio nel 1983 la Olivetti apr\u00ec il capitale sociale ad un colosso americano delle telecomunicazioni, l'AT&amp;T: un investimento di 450 miliardi di lire, considerato all'epoca un record come singolo investimento americano effettuato in Italia, in cambio del 25% del capitale. L'alleanza durer\u00e0 cinque anni. Nel 1984 l'Olivetti inglob\u00f2 l'inglese Acorn Computers. E l'immagine di un De Benedetti imprenditore illuminato (all'epoca dichiarava di votare repubblicano e di avere votato solo una volta liberale per aiutare Valerio Zanone) raggiunse il livello pi\u00f9 alto. Gi\u00e0 nel 1979 sostenne che la distanza tra la classe politica e ci\u00f2 che la gente vuole era aumentata negli ultimi anni trascinando l'Italia verso una nuova Repubblica; nell'estate del 1982 dichiar\u00f2 a \"l'Unit\u00e0\" che \"l'azienda Italia \u00e8 in fallimento\" e che \"non si pu\u00f2 ghettizzare un terzo del paese, il PCI, e poi lamentarsi che faccia l'opposizione. D'altra parte il PCI non pu\u00f2 isolarsi, rendendo gli altri felici per gli alibi che offre loro\"; nel 1983 afferm\u00f2 di essere il paladino del capitalismo italiano: \"Io, Carlo De Benedetti, anni quarantanove, cittadino italiano di professione imprenditore, dico che mi piace fare il capitalista e che sono fiero di esserlo\". Proprio all'inizio degli anni ottanta, \"pur continuando a conservare una preferenza pubblica per il Partito Repubblicano\", cominci\u00f2 a \"instaurare un legame\" con il PCI di Berlinguer.\nNel 1981 CIR diede vita a SOGEFI, societ\u00e0 globale di componentistica auto, di cui Carlo De Benedetti \u00e8 stato presidente per venticinque anni prima di cedere il posto al primogenito Rodolfo, conservando per\u00f2 la carica di presidente onorario. Nel 1985 fu acquisito il gruppo SME dall'IRI per un valore di 500 miliardi di lire Buitoni-Perugina (settore alimentare-dolciario), venduto circa tre anni dopo alla Nestl\u00e9 per un valore di 1.600 miliardi di lire. Sempre nel 1988 l'Ingegnere tent\u00f2 la scalata alla Soci\u00e9t\u00e9 g\u00e9n\u00e9rale de Belgique, importante conglomerato industriale belga pronunciando una frase diventata famosa: \"Sono venuto a suonare la fine della ricreazione\", ma fu contrastato con successo dall'opposizione dell'\"establishment\" locale e del gruppo francese Suez. Nel 2009, parlando dei suoi errori, disse in una conferenza stampa che \"il pi\u00f9 grosso e penoso \u00e8 stato, dal punto di vista patrimoniale, quello della Soci\u00e9t\u00e9 G\u00e9n\u00e9rale de Belgique\".\nA causa di una grave crisi della Olivetti, nel 1996 De Benedetti decise di lasciare l'azienda (di cui rimase presidente onorario fino al 1999), dopo aver fondato la Omnitel. In uno scambio di lettere sulla vicenda con il numero uno di Mediobanca, Enrico Cuccia gli rispose: \"Ella \u00e8 proprio sicuro che il coraggio \u00e8 un buon consigliere, specialmente quando si rischiano, oltre ai propri, i soldi degli altri?\".\nIl Banco Ambrosiano.\nNel 1981 entr\u00f2 nell'azionariato del Banco Ambrosiano guidato allora dall'enigmatico presidente Roberto Calvi. Con l'acquisto del 2% del capitale, De Benedetti ricevette la carica di vicepresidente del Banco. Dopo appena due mesi, l'Ingegnere lasci\u00f2 l'istituto, gi\u00e0 alle soglie del fallimento, motivandone le ragioni sia alla Banca d'Italia sia al ministero del Tesoro e cedendo la sua quota azionaria. De Benedetti fu accusato di aver realizzato una plusvalenza di 40 miliardi di lire e per questo processato per concorso in bancarotta fraudolenta. Fu condannato in primo grado e in appello a 8 anni e 6 mesi di reclusione, sentenze poi annullate dalla Cassazione con la motivazione che non esistevano i presupposti per i quali era stato processato.\nCon l'ingresso nell'Ambrosiano inizi\u00f2 ad accentuarsi l'interesse di De Benedetti per la finanza, attirato anche dal \"boom\" di quegli anni della Borsa, che gli permise di raccogliere tremila miliardi di mezzi freschi. Cominci\u00f2 ad acquisire una miriade di partecipazioni finanziarie, assicurative, industriali. Compr\u00f2 anche un robusto pacchetto di azioni Montedison che poi decise di vendere a Raul Gardini, entr\u00f2 direttamente nel mondo finanziario di massa rilevando il fondo Spring, creato da un gruppo di agenti di cambio, si espanse all'estero attraverso la Cerus rilevando la Valeo e una quota rilevante di Yves Saint Laurent. Da met\u00e0 degli anni ottanta l'immagine del finanziere fin\u00ec per prevalere su quella dell'imprenditore illuminato.. Pi\u00f9 di una volta De Benedetti afferm\u00f2: \"Devo fare in una generazione quello che altri hanno fatto in tre\". Gianni Agnelli, che lo ebbe pi\u00f9 volte di fronte come avversario, lo defin\u00ec \"un centometrista\". Nel luglio 1992 De Benedetti disse al \"New York Times\": \"Questo \u00e8 il paese del bonsai. Se resti piccolo, nel mondo degli affari nessuno ti d\u00e0 fastidio. Ma se vuoi crescere, cominciano ad accusarti di essere un comunista o un sovversivo\".\nIl caso SME.\nIl 29 aprile 1985 Romano Prodi, in qualit\u00e0 di presidente dell'IRI, e Carlo De Benedetti in qualit\u00e0 di presidente della Buitoni, stipularono un accordo preliminare per la vendita del pacchetto di maggioranza, 64,36% del capitale sociale, della SME, finanziaria del settore agro-alimentare dell'IRI, per 497 miliardi di lire. Il consiglio di amministrazione dell'IRI, del quale solo il comitato di presidenza era gi\u00e0 informato della trattativa, approv\u00f2 il 7 maggio. Il governo richiese una verifica sull'opportunit\u00e0 dell'operazione e Bettino Craxi dichiar\u00f2: \"Se ci\u00f2 che ci viene proposto risulter\u00e0 un buon affare lo faremo. Se no, no\". Si poneva quindi un problema di valutazione economica e sociale. Il 24 maggio (la scadenza per l'entrata in vigore dell'accordo, gi\u00e0 prorogata dal 10 maggio, era prevista per il 28) l'IRI ricevette dallo studio legale dell'Avv. Italo Scalera un'offerta per 550 miliardi (10% in pi\u00f9 dell'offerta Buitoni, il minimo per rilanciare); l'offerta non indicava i nomi dei mandanti, che sarebbero apparsi solo al momento della eventuale stipula, e l'avvocato Scalera, dopo quella prima e unica lettera, non ebbe pi\u00f9 contatti con l'IRI.\nPoco prima della mezzanotte del 28 maggio, data di scadenza dei termini, arriv\u00f2 un'offerta via telex di 600 miliardi (altro rilancio minimo del 10%), apparentemente pi\u00f9 vantaggiosa, da una cordata, la IAR (Industrie Alimentari Riunite) composta da Barilla, Ferrero, Fininvest, a cui successivamente si sarebbe aggiunta Conserve Italia, lega di cooperative \"bianche\". Di seguito arrivarono ulteriori offerte ma il governo non diede la prevista autorizzazione alla vendita a nessuno dei potenziali compratori e decise di mantenere la SME in ambito pubblico. Contro questa decisione De Benedetti cit\u00f2 l'IRI davanti al tribunale di Roma. Sia in primo sia in secondo grado, per\u00f2, i giudici non accolsero le tesi della Buitoni.\nLa SME fu successivamente venduta ma non in blocco. Dalla vendita separata di solo alcune delle societ\u00e0 del Gruppo, si ricav\u00f2 pi\u00f9 del doppio rispetto a quanto offerto solo alcuni anni prima da De Benedetti.\nGruppo Espresso-Repubblica e il Lodo Mondadori.\nDopo aver tentato inutilmente di acquisire, insieme a Bruno Visentini, presidente dell'Olivetti e presidente del PRI, il \"Corriere della Sera\" travolto dallo scandalo P2 e aver tentato di mettere le mani su \"Il Tempo\" di Roma, nel 1987 De Benedetti entr\u00f2, attraverso la CIR, nell'editoria acquisendo una partecipazione rilevante nella Arnoldo Mondadori Editore e, attraverso di essa, nel gruppo Espresso-Repubblica. Nel 1990 ebbe inizio la \"guerra di Segrate\" che per molti mesi vide contrapposti Carlo De Benedetti e Silvio Berlusconi. Sia la CIR sia la Fininvest, infatti, rivendicavano accordi con la famiglia Formenton, erede delle quote Mondadori. Un collegio di tre arbitri diede ragione a De Benedetti. Ma la famiglia Formenton impugn\u00f2 il Lodo arbitrale davanti alla Corte d'Appello di Roma e, nel settembre dello stesso, intervenne nel giudizio di appello, insieme agli altri partecipanti al patto di sindacato fra gli azionisti della Holding Mondadori, la Fininvest.\nLa Corte d'Appello di Roma, con la sentenza del 14 gennaio 1991 (Relatore Dott. Vittorio Metta) annull\u00f2 il Lodo favorevole a De Benedetti e cos\u00ec spian\u00f2 la strada a Berlusconi per la successiva trattativa per la spartizione finale: \"La Repubblica\", \"L'Espresso\" e i quotidiani locali Finegil a De Benedetti, a Berlusconi invece \"Panorama\", tutto il resto della Mondadori e un conguaglio di 365 miliardi di lire.\nNel 1996, per\u00f2, la Procura di Milano avvi\u00f2 inchieste che, come cristallizzato dalla Cassazione nel 2007, hanno svelato che la sentenza del 1991 della Corte d'Appello di Roma sfavorevole a De Benedetti fu in realt\u00e0 comprata corrompendo il giudice Vittorio Metta con 400 milioni Fininvest. Nel 2011 la vicenda si \u00e8 conclusa con la sentenza della Corte di Appello di Milano che, in parziale riforma della sentenza di 1\u00ba grado, ha determinato in euro 540.141.059,32 (invece che euro 749.955.611,93) l'importo dovuto dalla Fininvest a CIR a titolo di risarcimento danni. In Cassazione nel 2013 viene confermata la sentenza dell'Appello.\nNel 1997 \"l'Espresso\" incorpor\u00f2 \"Repubblica\" e assunse la denominazione di Gruppo Espresso. All'inizio degli anni Novanta l'Ingegnere favor\u00ec l'ingresso nel gruppo del suo primogenito Rodolfo, che nel 1993 divenne amministratore delegato di CIR e nel 1995 della controllante Cofide-Gruppo De Benedetti.\nL'influenza sul centrosinistra italiano.\nDe Benedetti editore (ma, osserva Giampaolo Pansa, \"lui non ha creato nessuno dei giornali che possiede. Si \u00e8 limitato ad acquistarli\") ha svolto un \"ruolo molto importante\" nell'evoluzione del centrosinistra italiano.\nHa rivendicato di essere stato decisivo nella designazione di Francesco Rutelli come candidato \"premier\" del centrosinistra alle elezioni politiche del 2001, \u00e8 stato il primo \"sponsor\" della \"leadership\" di Walter Veltroni alle politiche del 2008 e nel dicembre 2005, dopo avere indicato in Veltroni e Rutelli i due \"leader\" del nascente Partito Democratico, ha dichiarato che la sua sarebbe stata la tessera numero 1 del nuovo PD; frase che sar\u00e0 poi smentita e ridimensionata a semplice \"boutade\" dal diretto interessato. In seguito ha espresso giudizi molto severi su Massimo D'Alema (\"Credo che D'Alema abbia fatto tantissimi errori e non capisca pi\u00f9 la sua gente\"), ed ha rivolto qualche critica anche nei confronti di Pier Luigi Bersani: \"Io stimo moltissimo Bersani, \u00e8 stato un eccellente ministro (...). Ma come leader? Suvvia, \u00e8 totalmente inadeguato. Lui e d'Alema stanno ammazzando il PD\".\nAlla fine del 2014 definisce il segretario del PD e Presidente del Consiglio Matteo Renzi \"un fuoriclasse\". Tre anni pi\u00f9 tardi, nel dicembre 2017, quando ormai il suo ruolo \u00e8 solo quello di presidente onorario del gruppo di aziende che ha donato ai figli, De Benedetti dichiara in un'intervista al \"Corriere della Sera\" di essere deluso da Renzi (\"Ha sbagliato sul referendum, soprattutto ha sbagliato dopo a non trarne le conseguenze\") e di poter anche votare scheda bianca alle successive elezioni.\nConvocato dalla CONSOB nel febbraio 2016, in tale sede De Benedetti parl\u00f2 dei suoi assidui rapporti con il Presidente del Consiglio Matteo Renzi, oltre ai suoi ministri Maria Elena Boschi e Pier Carlo Padoan. Rivendic\u00f2 inoltre la paternit\u00e0 del \"Jobs Act\" e giunse ad affermare del governo Renzi che \u00absi chiama governo, ma sono quattro persone\u00bb. La trascrizione fu resa nota nel gennaio del 2018.\nTangentopoli.\nNel 1993, in piena bufera Tangentopoli, Carlo De Benedetti present\u00f2 al \"pool\" di Mani pulite un memoriale in cui si assunse la responsabilit\u00e0 di tutte le vicende di cui era al corrente e di quelle di cui non era al corrente. Nessun altro dirigente di Olivetti fu oggetto di provvedimenti della Magistratura. In particolare, De Benedetti ammise di aver pagato tangenti per 10 miliardi di lire ai partiti di governo e funzionali all'ottenimento di una commessa dalle Poste italiane. Su iniziativa della Procura di Roma, fu arrestato e liberato nella stessa giornata per poi essere assolto da alcune accuse e prescritto da altre. Il titolare dell'inchiesta era il PM Maria Anna Cordova; il GIP che dispose la misura cautelare degli arresti domiciliari era invece Augusta Iannini (moglie di Bruno Vespa).\nGli anni 2000.\nNegli anni 2000, superati i problemi derivanti dalla crisi di Olivetti, il gruppo CIR si rifocalizz\u00f2 puntando sulle attivit\u00e0 tradizionali nei media (Gruppo Editoriale L'Espresso) e nella componentistica auto (SOGEFI) e dando vita a nuove attivit\u00e0 nella sanit\u00e0 socio-assistenziale con il gruppo KOS e nell'energia con Sorgenia, che in pochi anni sarebbe diventato uno dei principali operatori italiani nell'elettricit\u00e0 e nel gas ma attirandosi dure critiche per il ritorno al carbone e per i morti causati da Tirreno Power, del gruppo Sorgenia .\nNell'estate 2005 De Benedetti fond\u00f2 la societ\u00e0 di investimenti Management&amp;Capitali (M&amp;C) tramite la controllata Cdb Web Tech Spa. Inizialmente il capitale di M&amp;C era detenuto al 90% da questa societ\u00e0 e il 10% dal management, successivamente, con un aumento di capitale, entrarono nell'azionariato anche Schroders Investment Management, Cerberus Capital Management LP e Goldman Sachs. Nel capitale di M&amp;C, destinato al recupero delle imprese in difficolt\u00e0 e per questo motivo conosciuto come \"salva imprese\", avrebbe dovuto entrare con una consistente quota anche Silvio Berlusconi, suo avversario di lunga data nella vicenda SME e nel lodo Mondadori. A causa delle reazioni e delle insinuazioni che ne seguirono, De Benedetti rinunci\u00f2 alla partecipazione dell'imprenditore milanese. L'impennata in Borsa del valore delle azioni, dovuta alla notizia dell'ingresso di Fininvest, produsse un beneficio finanziario e accuse di \"insider trading\" per le quali De Benedetti avrebbe pagato una sanzione di 30.000 euro. Sotto accusa di insider trading fin\u00ec anche Cdb Web Tech: nell'estate 2010 la Consob commin\u00f2 una multa di 3,5 milioni di euro a carico di una societ\u00e0 e sei persone fisiche (tra cui anche familiari di De Benedetti) per abuso di informazioni privilegiate proprio in occasione della nascita di M&amp;C..\nDal 2006 De Benedetti torna a guidare in prima persona le sue attivit\u00e0 editoriali, subentrando a Carlo Caracciolo nel ruolo di presidente del Gruppo Editoriale L'Espresso. Il 26 gennaio del 2009, nel corso di una conferenza stampa, De Benedetti annunci\u00f2 la sua decisione di lasciare tutte le cariche operative all'interno del gruppo CIR per ragioni anagrafiche, mantenendo solo - su richiesta del Consiglio di Amministrazione - la presidenza del Gruppo Editoriale L'Espresso. Le deleghe operative del gruppo CIR furono affidate all'amministratore delegato Rodolfo, suo figlio primogenito. Nei mesi successivi l'Ingegnere abbandon\u00f2 anche tutti gli incarichi in Management&amp;Capitali.\nDal 2008 \u00e8 membro del consiglio di sorveglianza della Compagnie financi\u00e8re Edmond de Rothschild banque di Parigi. Nel 2008 l'assetto azionario cambi\u00f2 nuovamente con l'uscita di alcuni soci iniziali e l'entrata, come secondo azionista, di SeconTip, societ\u00e0 del gruppo TIP SpA, facente capo al banchiere Giovanni Tamburi e ad alcune importanti famiglie imprenditoriali. A fine 2010, l'Ingegnere ha lanciato un'offerta pubblica sulla societ\u00e0 attraverso il veicolo Per SpA. Durante la campagna per la successione alla presidenza di Confindustria nel 2012, sosteneva il candidato Bombassei e contemporaneamente si dichiarava favorevole al mantenimento dell'articolo 18.\nNel 2014 promuove la nascita della \"Fondazione Make in Italy Cdb onlus\", di cui ricopre la carica di Presidente Onorario. La Fondazione ha come scopo il supporto alla nascita di FabLab e in generale di iniziative di diffusione della fabbricazione digitale.\nI rapporti con Scalfari.\nSono sempre stati buoni, tanto pi\u00f9 che De Benedetti \u00e8 stato uno dei finanziatori che hanno permesso la nascita di \"Repubblica\". Un po' di tensione c'\u00e8 stata alla fine degli anni ottanta quando De Benedetti voleva il controllo di \"Repubblica\" mentre Eugenio Scalfari e Carlo Caracciolo temevano di rimanere \"circondati\" come \"una casetta all'interno di un grande piano di lottizzazione\" tanto da offrire a Silvio Berlusconi una parte del giornale. Non si era fatto poi niente con Berlusconi, l'Ingegnere aveva rilevato la propriet\u00e0 di \"Repubblica\", Scalfari e Caracciolo avevano incassato un bel po' di quattrini.\nNel dicembre 2017, quando De Benedetti \u00e8 fuori dall'azienda, Scalfari dichiara pubblicamente in una trasmissione televisiva, \"Di marted\u00ec\", che se alle prossime elezioni avesse dovuto scegliere tra Silvio Berlusconi e Luigi Di Maio la sua scelta sarebbe stata a favore di Berlusconi. De Benedetti allora rilascia una polemica intervista al \"Corriere della Sera\" in cui sostiene che con quella dichiarazione Scalfari ha \"gravemente nuociuto\" a \"Repubblica\". Afferma: \"Scalfari \u00e8 stato talmente grande nell'inventare \"Repubblica\" e uno stile di giornale che farebbe meglio a preservare il suo passato. (...) Penso che l'abbia fatto per vanit\u00e0, per riconquistare la scena. Ma \u00e8 stato un pugno nello stomaco per gran parte dei lettori di \"Repubblica\", me compreso\". De Benedetti dice anche dell'altro: definisce \"bellissima, elegante, innovativa\" la nuova grafica di \"Repubblica\" (\"Un restyling molto riuscito\") ma ricorda anche che \"un giornale ha bisogno di spifferi, correnti, energie. Un giornale non \u00e8 solo latte e miele; \u00e8 carne, \u00e8 sangue. Pu\u00f2 avere curve, ma deve avere anche spigoli\". Dice anche di non essere \"assolutamente d'accordo\" sulla formula della condirezione scelta per il quotidiano.\nPochi giorni dopo Marco De Benedetti, presidente del Gruppo Gedi, editore di \"Repubblica\", \u00e8 intervenuto con una lettera sostenendo che le \"opinioni del padre non rispecchiano quelle degli azionisti n\u00e9 dei dirigenti di Gedi\". Scalfari, in una trasmissione televisiva, \"Carta Bianca\", risponde invece alle dichiarazioni di De Benedetti: \"Io non ho pi\u00f9 rapporti con lui\".\nIl 17 gennaio 2018, intervenendo nella trasmissione televisiva \"Otto e mezzo\", De Benedetti segna ulteriormente la sua distanza da Eugenio Scalfari, che definisce \"signore molto anziano che non \u00e8 pi\u00f9 in grado di sostenere domande e risposte. Gli ho dato un pacco di miliardi, \u00e8 un ingrato\"; e inoltre critica la direzione di \"Repubblica\" di Mario Calabresi (recentemente affiancato nella direzione da Tommaso Cerno, gi\u00e0 direttore de \"L'Espresso\") e il momento che il quotidiano sta attraversando con l'affermare: \"Un consiglio a \"Repubblica\". Don Abbondio diceva che chi non ha il coraggio non se lo pu\u00f2 dare\". In un'intervista a \"Repubblica\" Scalfari risponde chiedendosi se le dichiarazioni di De Benedetti siano compatibili con la sua carica di presidente onorario della societ\u00e0 editrice; dice anche: \"Ama \"Repubblica\" come quegli ex che provano a sfregiare la donna che hanno amato male e che non amano pi\u00f9\".,\nLa successione e la polemica coi figli.\nNel 2012 lascia ai tre figli le quote di controllo del gruppo, con Rodolfo, il primogenito, presidente esecutivo della CIR e di Cofide. Il passaggio di consegne completa il percorso di successione iniziato tre anni prima con la rinuncia, all'inizio del 2009, delle cariche operative al vertice del gruppo con la sola eccezione di quelle relative all'attivit\u00e0 editoriale. L'ultimo passaggio nel giugno 2017 quando lascia al secondogenito Marco la presidenza della GEDI Gruppo Editoriale, la societ\u00e0 editoriale nata poco prima, in maggio, dalla fusione del Gruppo Editoriale L'Espresso (editore del quotidiano \"la Repubblica\") con \"La Stampa\" e \"Il Secolo XIX\" di John Elkann e Carlo Perrone.\nNella primavera del 2019 una cordata formata dall'imprenditore Flavio Cattaneo (gi\u00e0 noto come ad di Telecom dal 2005 al 2014), il fondo Peninsula e una terza persona che non rivela la propria identit\u00e0, mostra interesse nel rilevare il gruppo Gedi, valutato circa 190 milioni di euro. L'offerta non viene comunque formalizzata. Poco tempo dopo mostra interesse anche Vivendi societ\u00e0 francese, ma senza seguito. A met\u00e0 ottobre 2019 fa rumore l'inaspettata offerta avanzata da Carlo De Benedetti, presidente onorario del gruppo editoriale: attraverso la sua finanziaria Romed, l'Ingegnere propone di rilevare il 29,9% di Gedi per circa quaranta milioni, a 25 centesimi per azione, valutando l'azienda 129 milioni. In una lettera, Carlo De Benedetti sostiene che \"l'iniziativa \u00e8 volta a rilanciare il gruppo\". La proposta, non concordata, viene rifiutata con uno strascico di polemiche tra il padre, che lascia la presidenza onoraria, e i figli Rodolfo e Marco.\nDopo che gi\u00e0 a fine novembre 2019 circolano voci su una vendita del gruppo a John Elkann, la conferma ai primi di dicembre: Exor NV, la finanziaria olandese che \u00e8 la cassaforte della famiglia Agnelli e che in Gedi ha gi\u00e0 una partecipazione di quasi il 6%, acquisir\u00e0 per 102,4 milioni (28 centesimi per azione) il pacchetto di maggioranza del gruppo editoriale. La controparte \u00e8 la Cir, holding dei De Benedetti che detiene il 43,7% del gruppo e che comunque manterr\u00e0 una quota del 5% nella societ\u00e0. Exor compra la quota Cir con un premio di oltre il 64% sulla chiusura di Borsa di venerd\u00ec del titolo Gedi e in seguito avvier\u00e0 allo stesso prezzo anche un'Opa obbligatoria sull'intero capitale che ancora non possiede attraverso una nuova societ\u00e0 \"veicolo\"; infine condurr\u00e0 il titolo al delisting.\nLa cessione \u00e8 finalizzata il 23 aprile 2020, quando il fondo Exor (di propriet\u00e0 di Elkann) acquista la totalit\u00e0 delle azioni della Cir tramite la Giano Holding, divenendo azionista di maggioranza del gruppo e concordando inoltre l'acquisto anche delle azioni di propriet\u00e0 di Giacaranda Caracciolo (figlia del principe Carlo Caracciolo) e di Carlo Perrone. La vendita \u00e8 duramente criticata da Carlo De Benedetti in un'intervista a \"Il Foglio\", in cui accusa Elkann di voler \"snaturare\" \"Repubblica\".\nNasce il giornale Domani.\nIl 4 maggio 2020, a 85 anni De Benedetti costituisce a Torino la societ\u00e0 \"Editoriale Domani Spa\" con un capitale di 10 milioni per lanciare in autunno un quotidiano di centro-sinistra di nome \"Domani\". Presidente della societ\u00e0, di cui l'Ingegnere \u00e8 azionista unico, \u00e8 Luigi Zanda, che si dimette dall'incarico di tesoriere del Pd. Direttore designato del giornale \u00e8 Stefano Feltri, gi\u00e0 vice direttore de \"Il Fatto Quotidiano\" e responsabile del blog ProMarket.org. Il consiglio di amministrazione \u00e8 composto da Giovanni Canetta, Federica Mariani, Massimo Segre, Virginia Ripa di Meana, Grazia Volo.\nIl 25 maggio 2020 la Domani Spa acquisisce il 15% della casa editrice Skira Editore.\nVita privata.\nDal primo matrimonio nel 1959 con Mita Crosetti ha avuto tre figli: Rodolfo De Benedetti, sposato con la scrittrice Emmanuelle de Villepin, Marco, sposato con la giornalista Paola Ferrari, Edoardo, sposato con Ilgi Suna Erel. Nel 1997 ha sposato l'attrice Silvia Monti.\nLa cittadinanza svizzera.\nDal 2009 ha acquisito anche la cittadinanza svizzera. Ha giustificato questa scelta con motivi affettivi, dichiarando di voler comunque continuare a pagare le tasse in Italia. Ha per\u00f2 ricevuto pesanti accuse, da parte di alcuni organi di stampa, di aver fatto questa scelta per motivi fiscali. A tali accuse De Benedetti ha ribattuto di aver sempre pagato le tasse in Italia.\nNel 2010 ha trasferito la sua residenza civile a Dogliani (CN), ma nel 2015 ha annunciato di aver spostato la propria residenza anagrafica e domicilio fiscale a Sankt Moritz, in Svizzera.\nVicende giudiziarie.\nDiffamazione.\nNel gennaio 2015 prende il via un processo per diffamazione contro Marco Tronchetti Provera che aveva detto che De Benedetti \u00ab\u00e8 stato molto discusso per certi bilanci Olivetti, per lo scandalo legato alla vicenda di apparecchiature alle Poste Italiane, che fu allontanato dalla Fiat, coinvolto nella bancarotta del Banco Ambrosiano, che fin\u00ec dentro per le vicende di Tangentopoli\u00bb.\nIl 21 settembre dello stesso anno Tronchetti viene assolto dal Tribunale di Milano; De Benedetti aveva chiesto un risarcimento danni di 500.000 euro mentre la procura aveva chiesto 1.000 euro di multa.\nAmianto.\nNell'ottobre seguente De Benedetti viene rinviato a giudizio dal Tribunale di Ivrea, insieme ad altre 16 persone tra cui Corrado Passera, Roberto Colaninno e il fratello Franco, in riguardo alle indagini per le morti d'amianto di quattordici ex-lavoratori degli stabilimenti Olivetti. Il processo di primo grado, iniziato a novembre, si conclude il 18 luglio 2016 con la condanna dell'imprenditore a cinque anni e due mesi di reclusione per sette casi di omicidio colposo e due di lesioni. Tale sentenza \u00e8 stata ribaltata in appello con l'assoluzione dell'aprile del 2018, a cui \u00e8 per\u00f2 seguito il ricorso della Procura di Torino in Cassazione. Nell'ottobre 2019 la Cassazione ha assolto Carlo De Benedetti in via definitiva.\nInsider trading.\nSu segnalazione della CONSOB, nel 2015 la procura di Roma apr\u00ec un'indagine sull'\"insider trading\", nell'ambito della quale furono ascoltati anche De Benedetti e il Presidente del consiglio Matteo Renzi; agli atti d'inchiesta appartiene una registrazione telefonica la cui trascrizione fu resa nota nel gennaio 2018. Nella telefonata, avvenuta il 16 gennaio 2015, De Benedetti invitava il proprio operatore finanziario Gianluca Bolengo a comprare azioni delle banche popolari, rivelando che Renzi lo aveva informato della sicura approvazione di l\u00ec a pochi giorni del decreto banche da parte del governo; ci\u00f2 gli permise di investire 5 milioni di euro guadagnando in poco tempo euro di plusvalenza."}
{"id": "2615597", "revid": "547034", "url": "https://it.wikipedia.org/wiki?curid=2615597", "title": "Ancaria", "text": "Ancaria, scritto anche Ancharia, \u00e8 la divinit\u00e0 femminile che gli abitanti della citt\u00e0 di Ascoli Piceno hanno venerato come la loro dea protettrice, nume tutelare della patria e adorato per preservare il territorio da distruzioni e saccheggi.\nIl luogo del tempio.\nSebastiano Andreantonelli riferisce che gli ascolani eressero un tempio dedicato alla dea, poco distante dalla citt\u00e0, nella localit\u00e0 dove si elevava il fortilizio che prendeva il nome dalla stessa divinit\u00e0: il castello di Ancarano, localit\u00e0 che dista sette miglia da Ascoli seguendo la direzione est. Nel sito dove sarebbe sorto il luogo di culto di Ancaria un contadino rinvenne, scavando, la testa di marmo della statua che la raffigurava. L'Andreantonelli precisa che il reperto era conservato in un orto, presso il borgo di Porta Solest\u00e0, da Antonio Migliori, uomo erudito ed antiquario, che aveva raccolto e riunito molte altre testimonianze dell'antichit\u00e0.\nMemoria dell'esistenza dello stesso luogo di culto \u00e8 riportata anche da Emidio Luzi che descrive l\"'Ancariae Fanum\" come un tempio noto e magnifico che sorgeva nella \u00ab\"terra appellata Ancarano\"\u00bb. Secondo l'autore sarebbe stato eretto dagli Etruschi, popolo che venerava la stessa dea, e, col trascorrere del tempo, sarebbe stato migliorato ed arricchito di decori. Il parallelismo con questa civilt\u00e0 potrebbe essere motivato da nomi simili, adottati nella toponomastica, che si trovano nelle zone soggette all'influenza di questa cultura.\nAltri storici collocano l'ubicazione del tempio in altri siti, alcuni fuori dalle mura della citt\u00e0 di Ascoli, oltre Porta Gemina, in direzione Roma, sulla piana di San Panfilo, nella zona dove sorge la chiesa di San Salvatore di Sopra. Altri ritengono di individuarlo all'interno del tessuto urbano di Ascoli in via d'Ancaria, una traversa del centro storico che si apre lungo Corso Mazzini e fiancheggia la chiesa di San Francesco.\nTestimonianze.\nQuinto Settimio Fiorente Tertulliano, apologeta latino, la nomin\u00f2 nei suoi scritti come: e la ricord\u00f2 nelle sue opere: Apologeticum e Ad Nationes elencandola tra le divinit\u00e0 non riconosciute a Roma, ma tra quelle venerate in parti di territorio come provincie e municipi.\nGiovanni Guglielmo Stuck la menzion\u00f2 nella sua opera Antiquitates convivales, (appendice I, libro II), testo dove l'autore riporta la descrizione dell'episodio accaduto nella citt\u00e0 di Ascoli quando l'imperatore Massenzio vi giunse con lo scopo di assoldare uomini per il suo esercito. Il tiranno, per ingraziarsi la benevolenza dei soldati ascolani, ordin\u00f2 la fusione di una statua di bronzo in onore di Ancaria ed alla base fece apporre l'iscrizione:\nLa raffigurazione della dea voluta da Massenzio, come riportato da Stuckio, Andreantonelli, Moroni e Paolo Antonio Appiani, fu poi gettata nelle acque del fiume Tronto per volere di sant'Emidio con l'intento di distruggerne il culto.\nAltre tracce sulla divinit\u00e0 giungono da Osimo, riportate sia da Andreantonelli sia da Tullio Lazzari nei loro scritti. Nella cittadina marchigiana, dove non era praticato il culto per la dea, si trovava una base marmorea che recava la scritta:\nQuesta epigrafe, precisa Andreantonelli, fu trascritta dall'ascolano Franceschino Calvi, uomo colto e di nobile discendenza, mentre non fu annoverata tra le trascrizioni patrie di Francesco Gallo da Osimo. Lo storico elenca, oltre a Calvi e Tertulliano, altri autori che hanno trattato della dea Ancaria, quali: Giusto Lipsio, Giovanni Ravisio, Lilio Giraldi da Ferrara, Pietro Crinito, Celio Rodigino, Alessandro D'Alessandro di Napoli e Carlo Stefano. Di quest'ultimo Colucci trascrive la definizione che l'autore stesso dette nel suo dizionario storico, geografico, poetico al nome di Ancaria: \u00ab\"Ancaria, Dea ab Asculanis populis colebantur, ut patria tutelaris, ne hostium vastarentur incursu\"\u00bb.\nGiuseppe Cappelletti riferisce dell'esistenza di una lapide rinvenuta a cinque miglia da Ascoli, sulla via Salaria, nella piana di San Panfilo. Il reperto recava questa incisione: \u00ab\"IAN PAI ANCA MVN SOL DEOR VN\"\u00bb, letta come: \u00ab\"Jano Patri Ancariae Municipi soli Deorum universitati\"\u00bb. L'autore ipotizza che il frammento epigrafico potesse essere stato destinato ad ornamento del \u00ab\"frontispizio di un qualche tempio\"\u00bb. Si sofferma a precisare che di Ancaria hanno trattato anche scrittori toscani di Fiesole, in particolare i copisti di antiche opere che avevano trascritto erroneamente, come dimostrato da Colucci, il testo di Tertulliano interpretandolo come: \u00ab\"Faesulanorum Ancaria\"\u00bb anzich\u00e9 \u00ab\"Asculanorum Ancaria\"\u00bb. Colucci non esclude che la dea potesse essere stata venerata anche a Fiesole, ma sostiene che non fu una divinit\u00e0 \u00ab\"propria di quella citt\u00e0\"\u00bb e che il passo di Tertulliano la definisce come la \u00ab\"dea municipale di Ascoli e degli ascolani\"\u00bb. L'autore riferisce che Ancarano era stato un Principato dei Vescovi Ascolani e che Ferdinando Ughelli nel suo testo \"Italia sacra\" (Tomo I) lo descrive come: \u00ab\"Consuetum est Ancaranum in eo loco, in quo olim magnificentissimum Templum Deae Ancariae erat consacratum\"\u00bb.\nLe patere pesaresi.\nIl culto per la divinit\u00e0 di Ancaria si diffuse anche nella citt\u00e0 di Pesaro. Giuseppe Colucci riporta l'esistenza di due patere di creta, di consistenza molto dura e di colore scuro, scoperte da Annibale Olivieri, rese pubbliche dall'opera di Proposto Gori. Questi bassorilievi ornamentali, rinvenuti nel territorio pesarese, sono appartenuti alla collezione del museo di Giambattista Passeri, in esse si leggevano impresse lettere etrusche, ornamenti ed il simulacro di una dea, in entrambe, si trovava scritto il nome di Ancaria.\nIdentificazione con la divinit\u00e0 romana di Furrina.\nProposto Gori descrive la figura della spaventevole divinit\u00e0 femminile che compare ritratta nelle petere pesaresi tra rami di elce. Il corpo \u00e8 nudo fino all'altezza del petto, con braccia nude, privo di spille e collane, con i capelli dritti, con grandi occhi incorniciati da un volto terribile, alato ed altre ali compaiono sugli omeri e sono simili a quelle dei pipistrelli. L'autore paragona la rappresentazione di questa dea con la figura mitologica della romana Furina, prima di tutte le Furie, ma diversamente appellata.\nDivinit\u00e0 Italiche affini.\nL'autore Giuseppe Marinelli riferisce alcune ipotesi e paragoni che sembrerebbero attendibili fra il culto della dea degli ascolani e Cerere, dea romana delle messi, individuabile anche nella figura di Angizia nel culto pagano del popolo dei Marsi e di Anceta Cerri adorata dai corfinesi, tuttavia riporta che alcuni storici non riconoscono validit\u00e0 a questi accostamenti e ritengono di poter assimilare il nome di Ancaria alla citt\u00e0 turca di Ankara, toponimo che proviene dal termine persiano \"angara\". Questa parola era correntemente utilizzata in Persia per definire il luogo dove si avvicendavano gli \"angari\": emissari e corrieri a cavallo che consegnavano notizie al re. L'ipotesi che ne scaturisce \u00e8 quella di ritenere che la via Salaria fosse stata la sede di questo servizio e che nella citt\u00e0 di Ascoli vi fosse una stazione in cui si davano il cambio i corrieri."}
{"id": "2615598", "revid": "125594139", "url": "https://it.wikipedia.org/wiki?curid=2615598", "title": "Orvieto", "text": "Orvieto, dal latino \"urbs vetus\" (\"citt\u00e0 vecchia\"), \u00e8 un comune italiano di abitanti della provincia di Terni in Umbria.\nGeografia politica.\nIl comune di Orvieto si trova nel settore sud-occidentale dell'Umbria, in provincia di Terni, confinando ad est con la provincia di Perugia e a sud con la provincia di Viterbo nel Lazio.\nGeografia fisica.\nTerritorio.\nOrvieto sorge su una rupe di tufo (ignimbrite di Orvieto - Bagnoregio), tra i 280 (Piazza Cahen) e i 325 (S. Francesco) m s.l.m., che domina la valle del fiume Paglia, affluente di destra del Tevere e che proprio sotto la citt\u00e0 riceve da sinistra il Chiani, proveniente dalla Val di Chiana. Questa enorme mesa tufacea, che si erge dai venti ai cinquanta metri dal piano della campagna, si deve al collasso di \"ground sourge\" (correnti piroclastiche, nubi e valanghe ardenti) dall'attivit\u00e0 quaternaria dei vulcani del sistema Volsinio, relitto della caldera che ospita il lago vulcanico maggiore d'Europa, quello di Bolsena.\nCon 281\u00a0km\u00b2 di superficie, \u00e8 uno dei cinquanta comuni pi\u00f9 estesi d'Italia. Il punto pi\u00f9 alto \u00e8 il monte Peglia (837 m s.l.m.), al confine con il comune di San Venanzo. Il territorio di Orvieto era parte della comunit\u00e0 montana Monte Peglia e Selva di Meana e parte di esso insiste nella valle del Tevere oggi parco fluviale del Tevere.\nStoria.\nPreistoria.\nNel territorio comunale sono noti resti archeologici che attestano la presenza di gruppi umani fin dal Paleolitico. Per quanto riguarda il pianoro su cui sorge il nucleo antico della citt\u00e0, i reperti, per la maggior parte frammenti raccolti ai piedi del ciglione (scavi in loc. Cannicella ed esplorazioni sistematiche) e provenienti dagli impianti insediativi e dalle attivit\u00e0 che hanno avuto sede sul pianoro stesso, si datano in piccola parte all\u2019\"Et\u00e0 del bronzo\" e in maggioranza alla prima et\u00e0 del \"ferro\".\nPer le fasi pi\u00f9 antiche vanno citati un frammento di vaso con decorazione di stile \u201cappenninico\u201d (XV-XIV sec. a.C.) ed altri dell\u2019et\u00e0 del bronzo finale (XII-X sec. a.C.), ma resta incerto se i gruppi stanziati avessero individuato il potenziale strategico della mesa orvietana gi\u00e0 in epoche in cui non erano in grado di occuparla e controllarla per intero.\n\u00c8 alla fine del X secolo a.C. che, in concomitanza con la nascita degli altri grandi centri urbani etruschi, anche sulla vasta e idonea rupe di Orvieto si insedia una comunit\u00e0 che vi struttura un vasto e attivo abitato unitario; la consistenza demografica della comunit\u00e0 residente dovette subito consentire di difendere il perimetro, di circa 4\u00a0km e gi\u00e0 di per se munito di difese naturali, ma \u00e8 certo che l\u2019incremento demografico, dovuto anche alla nuova situazione organizzativa, fece s\u00ec che gi\u00e0 nel corso della prima et\u00e0 del ferro sul plateau di Orvieto (circa 85 ettari) si costituisse una comunit\u00e0 protourbana di varie migliaia di individui, anche qui, come in tutte le grandi citt\u00e0 dell\u2019Etruria, caratterizzata dall\u2019aspetto archeologico detto villanoviano.\nPeriodo etrusco.\nLe testimonianze archeologiche di epoca etrusca, fornite da campagne di scavo e studi condotti fino ad anni recenti, offrono un quadro abbastanza attendibile, anche se ancora incompleto, della citt\u00e0 antica, identificata dopo molte incertezze e polemiche tra archeologi, nella citt\u00e0 di \"Velzna\", una delle dodici citt\u00e0-stato etrusche. Denominata dai Romani \"Volsinii\" sorgeva nei pressi di un famoso santuario etrusco, \"Fanum Voltumnae\", meta ogni anno degli abitanti dell'Etruria che vi confluivano per celebrare riti religiosi, giochi e manifestazioni. La citt\u00e0 ebbe, dall'VIII al VI secolo a.C., un notevole sviluppo economico, di cui beneficiavano principalmente ricche famiglie in un regime fortemente oligarchico, e un incremento demografico che, nella composizione della popolazione, mostra l'apertura ad una citt\u00e0 multietnica; di tutto ci\u00f2 si ha riscontro dai resti della citt\u00e0 sulla rupe e principalmente dalle vicine necropoli. La citt\u00e0 raggiunse il massimo splendore tra il VI e il IV secolo a.C., diventando un fiorente centro commerciale e artistico, con una supremazia militare garantita dalla sua posizione strategica che le dava l'aspetto di una fortezza naturale.\nPeriodo romano.\nTra la fine del IV e l'inizio del III secolo a.C. l'assetto sociale che aveva permesso la crescita della citt\u00e0 si incrin\u00f2. I ceti prima esclusi conquistarono il governo della cosa pubblica e il dissidio tra le classi divenne violento, finch\u00e9 i nobili non chiesero aiuto ai Romani. Questi, nel 264 a.C., colsero l'occasione per inviare l'esercito a Volsinii e, invece di sottometterla, la distrussero e deportarono gli abitanti scampati all'eccidio sulle rive del vicino lago di Bolsena, dove sorse Volsinii Novi (Bolsena). Non si conosce il motivo di tale accanimento nei confronti della citt\u00e0 da parte dei Romani i quali, secondo le notizie letterarie, trasportarono a Roma oltre duemila statue razziate dai santuari orvietani, ed evocarono nell'Urbe il dio \"Vertumnus\", la principale divinit\u00e0 degli Etruschi.\nLa traslazione della citt\u00e0 fisica della Orvieto antica da un sito all'altro si ripeter\u00e0 in senso inverso, provocata ancora da altre invasioni. Fu rifondata allora sulla rupe orvietana la cittadella altomedievale di \"Ourbibentos\" che, nell'arco di qualche secolo, diverr\u00e0 una nuova citt\u00e0 con il nome di Urbs Vetus (citt\u00e0 vecchia).\nPeriodo altomedioevale.\nDopo il crollo dell'Impero romano d'Occidente, Orvieto divenne dominio dei Goti fino al 553 quando, dopo una cruenta battaglia e un assedio, fu conquistata dai Bizantini di Belisario. Successivamente, dopo l'istituzione del Ducato di Spoleto, divenne longobarda. Poco prima dell'anno Mille la citt\u00e0, posta sulla linea di confine dell'Italia bizantina, di cui costituiva un importante nodo strategico, torn\u00f2 a rifiorire, espandendo il suo tessuto urbanistico con la costruzione di fortificazioni, palazzi, torri e chiese.\nLibero Comune.\nOrvieto, sede residenziale delle corti pontificie in ripetute occasioni, \u00e8 la Citt\u00e0 del Corpus Domini: da qui, l'11 agosto 1264, papa Urbano IV istitu\u00ec la solennit\u00e0 universale cristiana del Corpus et Sanguis Domini, celebrata in tutto il mondo cattolico. L'officio della messa fu redatto da San Tommaso d'Aquino, cattedratico nello Studium orvietano.\nSi costitu\u00ec in Comune, ma anche se non faceva parte ufficialmente del patrimonio di San Pietro, si trovava sotto il suo controllo; per essere riconosciuto governo comunale ebbe bisogno di una dichiarazione di consenso da parte di papa Adriano IV nel 1157.\nNel XII secolo Orvieto, forte di un agguerrito esercito, inizi\u00f2 ad ampliare i propri confini che, dopo vittoriose battaglie contro Siena, Viterbo, Perugia e Todi, la videro dominare su un vasto territorio che andava dalla Val di Chiana fino alle terre di Orbetello e di Talamone sul mar Tirreno. In questa sua espansione, Orvieto si era fatto un potente alleato: Firenze (rivale di Siena) che ne aveva appoggiato l'ascesa. I secoli XIII e XIV furono il periodo di massimo splendore per Orvieto che, con una popolazione di circa trentamila abitanti (superiore perfino a quella di Roma), divenne una potenza militare indiscussa, e vide nascere nel suo territorio urbano splendidi palazzi e monumenti.\nLe lotte interne.\nMa paradossalmente questa epoca vide anche il nascere di furibonde lotte interne nella citt\u00e0. Due famiglie patrizie, la guelfa Monaldeschi e la ghibellina Filippeschi, straziarono la citt\u00e0 con cruenti battaglie che, insieme alle successive lotte religiose tra i Malcorini, filoimperiali, ed i Muffatti, papalini, indebolirono il potere comunale favorendo, nel 1354, la conquista da parte del cardinale Egidio Albornoz. Nel 1351 era stato installato il primo orologio meccanico con automi in Italia, il cosiddetto \"Maurizio\", sulla torre all'angolo tra via del Duomo e Piazza del Duomo, tutt'ora funzionante. \nIn questo lasso di tempo altri avvenimenti, degni di nota, si erano registrati ad Orvieto:Papa Innocenzo III, dai pulpiti della chiesa di Sant'Andrea, aveva proclamato la Quarta crociata; nel 1281, nella stessa chiesa, alla presenza di Carlo I d'Angi\u00f2, veniva elevato al pontificato Papa Martino IV e, nel 1297, nella chiesa di San Francesco, avveniva la canonizzazione di Luigi IX di Francia, presente papa Bonifacio VIII.\nDopo il cardinale Albornoz, Orvieto venne assoggettata a varie signorie: Rinaldo Orsini, Biordo Michelotti, Giovanni Tomacello e Braccio Fortebraccio per ritornare poi, nel 1450, definitivamente a far parte dello Stato della Chiesa, divenendone una delle province pi\u00f9 importanti e costituendo l'alternativa a Roma per molti pontefici, vescovi e cardinali che vi venivano a soggiornare. I secoli XVII e XVIII furono periodi di tranquillit\u00e0 per la citt\u00e0. Sotto l'Impero Napoleonico assurse a cantone inserito nell'arrondissement di Todi durante una breve decadenza. Si riprese pi\u00f9 tardi e nel 1831, sotto la Chiesa, venne elevata a delegazione apostolica.\nNel Regno d'Italia.\nDurante il Risorgimento italiano, Orvieto rimase parte dello Stato Pontificio fino alla campagna piemontese in Italia centrale del settembre 1860; ancor prima dell'arrivo delle truppe regolari piemontesi impegnate a sconfiggere l'esercito Pontificio, i volontari dei cosiddetti \"cacciatori del Tevere\", guidati da Luigi Masi, il 12 settembre 1860 costrinsero alla resa la guarnigione pontificia della citt\u00e0. Dopo la fine delle ostilit\u00e0, il destino finale di Orvieto inizialmente rimase in dubbio; si parl\u00f2 di restaurazione del Dominio Pontificio e di arrivo delle truppe francesi del corpo d'occupazione di Roma che erano gi\u00e0 giunte a Viterbo per salvaguardare il Potere Temporale della Chiesa nel Lazio. Il 15 ottobre 1860 Cavour in persona intervenne direttamente con il ministro degli esteri francese \u00c9douard Thouvenel e con il principe Gerolamo Napoleone, sottolineando come lo stesso imperatore Napoleone III avesse in precedenza assicurato che Orvieto non avrebbe pi\u00f9 fatto parte del dominio della Chiesa. Il 18 ottobre 1860, le autorit\u00e0 francesi assicurarono che la citt\u00e0 non sarebbe stata occupata e sarebbe rimasta compresa nel territorio dell'Umbria da sottoporre a plebiscito per l'ammissione nel nuovo Regno d'Italia.\nIl 4-5 novembre 1860 il plebiscito in Umbria decret\u00f2 l'annessione della regione, compresa la citt\u00e0 di Orvieto, al nuovo stato italiano unificato.\nNella seconda guerra mondiale.\nDurante la seconda guerra mondiale la citt\u00e0 e il territorio di Orvieto assunsero una notevole importanza strategica; durante l'operazione Achse le truppe tedesche della 3. Panzergrenadier-Division, schierate in un'ampia area tra Umbria, Lazio settentrionale e Toscana meridionale, agirono con rapidit\u00e0 e occuparono fin dalle prime ore dopo l'8 settembre la citt\u00e0, insieme a Viterbo, Montefiascone e Orte, prima di avanzare verso Roma. Nei mesi dell'occupazione i tedeschi utilizzarono i campi di aviazione presenti nell'area.\nNella fase della campagna d'Italia successiva alla liberazione di Roma, il 5 giugno 1944, il feldmaresciallo Albert Kesselring fece ripiegare le sue forze sulla linea Albert che collegava la zona del lago Trasimeno con Orvieto. Le truppe tedesche dell 29. Panzergrenadier-Division difesero tenacenente le vie di accesso alla citt\u00e0 fino al 14 giugno quando evacuarono Orvieto e ripiegarono verso Siena. La citt\u00e0 venne liberata da reparti britannici della 78\u00aa Divisione di fanteria mentre nell'area furono anche impiegate forze meccanizzate sudafricane della 6\u00aa Divisione corazzata.\nSimboli.\nIn base ad un decreto del 1928, lo stemma del Comune di Orvieto \u00e8 costituito da uno scudo ripartito in quattro sormontato da una corona. Nelle quattro ripartizioni sono rappresentati quattro simboli: la Croce, l'Aquila, il Leone e l'Oca.\nLa croce rossa in campo bianco simboleggia la fedelt\u00e0 del Comune alla fazione dei Guelfi e fu riconosciuto al Comune di Orvieto dal papa Adriano IV nel 1157.\nL'aquila nera con una corona d'oro in campo rosso fa riferimento alla dominazione dei Romani. Il lambello d'oro con cinque pendenti fu posto al collo dell'aquila quando Carlo d'Angi\u00f2 concesse ad Orvieto il titolo di \u201ccitt\u00e0\u201d, dopo essere stato incoronato nella cattedrale di Orvieto re del Regno di Sicilia da parte del papa Clemente IV. Il lambello richiama quello rosso della casa d'Angi\u00f2.\nIl leone in campo rosso tiene una spada d'argento con la zampa destra e le chiavi di San Pietro con la sinistra. Esso richiama il leone fiorentino, a ricordo della storica alleanza fra le due citt\u00e0. Le chiavi, con il motto \"fortis et fidelis\", sono una concessione del papa Adriano IV come riconoscimento della lunga fedelt\u00e0 di Orvieto al papato.\nL'oca, con una zampa sollevata sopra un sasso, rimanda alle leggendarie oche del Campidoglio che, con il loro schiamazzo, salvarono Roma dall'attacco dei nemici.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di persone (9,71%). Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nIstruzione.\nUniversit\u00e0.\n\u00c8 sede della Fondazione per il Centro Studi \"Citt\u00e0 di Orvieto\" - Universit\u00e0, Ricerca, Alta Formazione.\nGeografia antropica.\nIl paese di Orvieto, arroccato su una roccia di tufo, conta quasi 9000 abitanti. Le altre frazioni pi\u00f9 popolate sono Ciconia (4280 abitanti), Orvieto Scalo (2142 abitanti) e Sferracavallo (1710 abitanti).\nFrazioni.\nBagni, Bardano, Baschi Scalo, Benano, Biagio, Botto, Buon Viaggio, Canale, Canonica, Capretta, Ciconia, Colonnetta di Prodo, Corbara, Fossatello, Gabelletta, Morrano, Mossa del Palio, Orvieto Scalo, Osa, Osarella, Osteria Nuova, Padella, Pian del Vantaggio, Ponte del Sole, Prodo, Rocca Ripesena, San Bartolomeo, San Faustino, San Quirico, Sferracavallo, Stazione di Castiglione in Teverina, Villanova, Sugano, Titignano, Tordimonte, Torre San Severo.\nOsarella.\nOsarella \u00e8 una frazione del comune di Orvieto (TR). Si trova sulla traversa della Strada statale 79 bis Orvietana che si dirama nei pressi dell'ospedale civile di Ciconia e termina nei pressi delle frazioni San Giorgio e Capretta.\nFa parte del consiglio di zona 11 \"Corbara-Fossatello-Osarella\".\nOsarella pare essere un diminutivo di Osa, altra frazione di Orvieto sita nei pressi di Prodo.\nEconomia.\nArtigianato.\nTra le attivit\u00e0 economiche pi\u00f9 tradizionali, diffuse e attive vi sono quelle artigianali, come la lavorazione della ceramica, del ferro battuto, quella orafa e l'arte del merletto. Sono rinomati anche i laboratori di intarsio, di intaglio, di scultura, di ebanisteria e di falegnameria.\nInfrastrutture e trasporti.\nOrvieto \u00e8 servita da importanti collegamenti nazionali sia stradali che ferroviari: la valle del Paglia \u00e8 attraversata dall'autostrada A1 Milano-Napoli e dalle due linee ferroviarie (linea lenta e direttissima) che collegano Firenze con Roma. Inoltre diverse strade statali (la maggior parte di esse \u00e8 classificata dal 2001 come strada regionale) collegano la citt\u00e0 con il resto della regione e con importanti centri della Toscana e del Lazio.\nStrade.\nIl casello autostradale di Orvieto \u00e8 una delle tre uscite dell'autostrada A1 nel territorio della regione Umbria. Si trova al chilometro 451, a circa 150\u00a0km dal casello di Firenze sud e 80\u00a0km dalla diramazione per Roma nord. Il casello si trova nella frazione di Orvieto Scalo sulla strada statale SS 205 a pochi chilometri dal centro cittadino.\nOrvieto \u00e8 attraversata da alcune ex strade statali:\nFerrovie.\nIl territorio del comune di Orvieto \u00e8 attraversato dalla linea lenta Firenze-Roma, che serve la stazione di Orvieto, e dalla Direttissima che attraversa in sopraelevata l'abitato di Orvieto Scalo affiancando l'autostrada A1. La stazione, distante 189\u00a0km da Firenze Santa Maria Novella e 125\u00a0km da Roma Termini, \u00e8 collegata alla linea direttissima dalle due interconnessioni \"Orvieto Nord\" e \"Orvieto Sud\", permettendo la fermata anche di treni a lunga percorrenza ed \u00e8 collegata al centro della citt\u00e0 con la funicolare di Orvieto. Il rapido collegamento con la Capitale (un'ora e mezza con i treni regionali e un'ora con gli interCity) ha innescato un intenso fenomeno di pendolarismo di studenti e lavoratori.\nMobilit\u00e0 urbana.\nI trasporti urbani e interurbani di Orvieto vengono svolti con autoservizi di linea gestiti da Umbria Mobilit\u00e0. (Societ\u00e0 assorbita da Busitalia-Sita Nord), la mobilit\u00e0 urbana si basa su alcune reti di bus e su una funicolare.\nAmministrazione.\nGemellaggi.\nOrvieto \u00e8 gemellata con le citt\u00e0 di:\nSport.\nLa principale squadra di calcio cittadina \u00e8 l'Orvietana, nel calcio a 5 figura l\u2019Orvieto F.C, mentre la squadra di pallavolo maschile \u00e8 la Libertas Pallavolo Orvieto.\nOrvieto \u00e8 stata 6 volte arrivo di tappa del Giro d'Italia:"}
{"id": "2615600", "revid": "287204", "url": "https://it.wikipedia.org/wiki?curid=2615600", "title": "Pilot Pen Classic 1986", "text": "Il Pilot Pen Classic 1986 \u00e8 stato un torneo di tennis giocato sul cemento. \u00c8 stata l'11\u00aa edizione del \"Torneo di Indian Wells\" che fa parte del Nabisco Grand Prix 1986. Il torneo si \u00e8 giocato a La Quinta in California, dal 24 al 3 marzo 1986.\nCampioni.\nSingolare maschile.\n Joakim Nystr\u00f6m ha battuto in finale Yannick Noah 6\u20131, 6\u20133, 6\u20132\nDoppio maschile.\n Peter Fleming / Guy Forget hanno battuto in finale Yannick Noah / Sherwood Stewart 7\u20136, 6\u20132"}
{"id": "2615601", "revid": "1005847", "url": "https://it.wikipedia.org/wiki?curid=2615601", "title": "It's All About the Pentiums", "text": "It's All About the Pentiums \u00e8 un singolo di \"Weird Al\" Yankovic estratto dall'album \"Running with Scissors\". \u00c8 la parodia di \"It's All About the Benjamins\" di Puff Daddy.\nSignificato.\nLa canzone parla di un uomo con l'ossessione degli hardware del computer.\nYankovic ammise che aveva scritto la canzone pochi giorni prima che l'intero album fosse masterizzato.\nIl video.\nIl video ha due ambientazioni: da una parte si vede Al cantare e ballare in un ufficio insieme a delle ballerine, dall'altra si vede Al esibirsi dal vivo insieme alla sua band e, come pubblico, ci sono dei programmatori.\nNel video appaiono anche, come guest star, Emo Philips, che interpreta un impiegato."}
{"id": "2615602", "revid": "1776051", "url": "https://it.wikipedia.org/wiki?curid=2615602", "title": "Forgiven (Within Temptation)", "text": "Forgiven \u00e8 il quarto singolo degli olandesi Within Temptation estratto dall'album \"The Heart of Everything\" (2007). Pubblicato nel 2008, funge come \"promo\" a favore del terzo live album della band, \"Black Symphony\"."}
{"id": "2615604", "revid": "92723", "url": "https://it.wikipedia.org/wiki?curid=2615604", "title": "Ibridoma", "text": "Un ibridoma \u00e8 una cellula ingegnerizzata per la produzione massiva di anticorpi monoclonali, cio\u00e8 anticorpi monospecifici perch\u00e9 prodotti da un singolo tipo di cellula madre. Essi sono quindi identici tra loro. Per produrre ibridomi le cellule B (un tipo di leucociti) sono rimosse dalla milza dell'animale immunizzato (ratto o coniglio), e poi fuse con mielomi (linee tumorali delle cellule B), per la loro immortalizzazione.\nLa procedura di ibridizzazione inizia con l'iniezione di un antigene in un topo (o un altro mammifero), provocando una risposta immunitaria.\nUn tipo di leucociti, cellule B produce anticorpi che legano all'antigene iniettato. Questi anticorpi neoprodotti sono poi ottenuti dal topo.\nQueste cellule B isolate sono fuse a turno con una linea di cellule B tumorali immortalizzate, di tipo mieloma, per produrre una linea cellulare ibrida chiamata \"ibridoma\", che possiede sia l'abilit\u00e0 di produrre anticorpi delle cellule B sia longevit\u00e0 e riproduttivit\u00e0 esasperate tipiche del mieloma.\nGli ibridomi possono crescere in coltura, ciascuna coltura inizia con una cellula vitale di ibridoma, producendo colture ciascuna delle quali consiste di ibridoma geneticamente identici che possono produrre un anticorpo per coltura (monoclonale) piuttosto che complessi di anticorpi differenti (policlonali).\nLa linea cellulare mielomica utilizzata in questa procedura \u00e8 selezionata per la capacit\u00e0 di crescere in colture di tessuti e per l'assenza di sintesi di anticorpi. A differenza degli anticorpi policlonali, i quali sono commistioni di diverse molecole di anticorpi, gli anticrpi monoclonali prodotti da ciascuna linea di ibridoma sono tutti chimicamente identici.\nLa prima idea di produrre anticorpi monoclonali nacque nel 1975, quando C\u00e9sar Milstein cre\u00f2 una procedura sperimentale insieme a Georges J. F. K\u00f6hler. Nel 1984 i due condivisero il premio Nobel per la Medicina e la Fisiologia con Niels Kaj Jerne, il quale apport\u00f2 grandi contributi all'immunologia.\nIl termine \"ibridoma\" fu coniato da Leonard Herzenberg durante l'anno sabbatico nel laboratorio di C\u00e9sar Milstein tra il 1976 e il 1977.\nMetodo.\nLe cavie mammiferi, per esempio il topo sono i primi ad essere stati esposti all'antigene contro cui l'anticorpo \u00e8 stato generato.\nSolitamente questo \u00e8 fatto da una serie di iniezioni dell'antigene in questione, nel corso di molte settimane. \nQueste iniezioni sono tipicamente seguite dall'uso di elettroporazione in vivo, che aumenta in modo significativo la risposta immunitaria.\nUna volta che lo splenocita \u00e8 isolato dalla milza del mammifero, le cellule B sono fuse con le cellule immortalizzate del mieloma. La fusione delle cellule B con le cellule del mieloma pu\u00f2 essere effettuata tramite elettrofusione. La Elettrofusione fa in modo che le cellule B e le cellule del mieloma si allineino e si fondano con l'applicazione di un campo elettrico.\nIn alternativa, la fusione tra i linfociti B e le cellule del mieloma \u00e8 ottenuta per intervento di promotori chimici della fusione di membrane, come il polietilenglicole.\nLe cellule di mieloma sono selezionate in precedenza per assicurare che non secernano anticorpi esse stesse e che manchino del gene HGPRT hypoxanthin-guanina fosforibosiltransferasi (HGPRT) gene, rendendole sensibili al terrendo di coltura HAT medium (in basso).\nLe cellule fuse sono incubate nel terreno di coltura HAT (hypoxanthine-aminopterin-thymidine medium) per circa 10-14 giorni. L'Aminopterina blocca il pathway che permette la sintesi nucleotidica. Quindi, le cellule mielomiche non fuse muoiono, poich\u00e9 non sono in grado di produrre nucleotidi \"de novo\" or salvage pathways per l'assenza di HGPRT.\nLa rimozione di queste ultime \u00e8 necessaria perch\u00e9 rischiano di superare le altre cellule, specialmente quelle debolmente.\nLe cellule B che non si sono fuse muoiono per il ciclo vitale breve. In questo modo, solamente le cellule B ibridizzate con quelle mielomiche sopravvivono, dal momento che il gene HGPRT delle cellule B \u00e8 funzionale. Queste cellule producono anticorpi (propriet\u00e0 delle cellule B) e sono immortali (propriet\u00e0 delle cellule mielomiche).\nIl terreno di incubazione \u00e8 poi diluito in piastre multi pozzetto cosicch\u00e9 ciascun pozzetto contenga una sola cellula.\nPoich\u00e9 gli anticorpi in un pozzetto provengono dalla stessa cellula B, essi saranno diretti verso lo stesso epitopo, e sono quindi anticorpi monoclonali.\nIl punto successivo \u00e8 un rapido processo di screening, che identifica e seleziona solamente quegli ibridomi che producono anticorpi di specificit\u00e0 appropriata.\nLa prima tecnica di screening utilizzata \u00e8 chiamata ELISA. Vengono incubati insieme la coltura dell'ibridoma surnatante, l'enzima secondario coniugato, e un substrato colorato. La formazione di un prodotto colorato indica un ibridoma positivo. In alternativa, pu\u00f2 essere impiegato uno screening di tipo immunocitochimico.\nLa cellula B che produce gli anticorpi desiderati pu\u00f2 essere clonata per produrre molti cloni identici. Terreni supplementari contenenti un'interleukina-6 come il briclone sono essenziali per questo punto.\nUna volta che la colonia dell'ibridoma si \u00e8 stabilizzata, crescer\u00e0 continuamente nel terreno di coltura come RPMI 1640 (con antibiotici e siero) e produrr\u00e0 anticorpi.\nInizialmente per far crescere gli ibridomi sono utilizzate delle piastre multi pozzetto. In seguito alla selezione si trasferir\u00e0 la coltura nelle fiasche (flask).\nCi\u00f2 permette di mantenere la salute degli ibridomi e fa in modo che ci siano abbastanza cellule per la crioconservazione e il surnatante per ulteriori accertamenti.\nIl surnatante ha una resa che va da 1 a 60\u00a0\u00b5g/ml di anticorpo monoclonale, che si conserva a -20\u00a0\u00b0C o meno fin quando richiesto\nUtilizzando il surnatante della coltura o una preparazione purificata di immunoglobuline, possono essere condotte ulteriori analisi di un potenziale anticorpo monoclonale ibridizzato, in termini di reattivit\u00e0, specificit\u00e0 e reattivit\u00e0 incrociata."}
{"id": "2615605", "revid": "322321", "url": "https://it.wikipedia.org/wiki?curid=2615605", "title": "Edizioni Dehoniane Bologna", "text": "Edizioni Dehoniane Bologna, abbreviata in EDB, \u00e8 una casa editrice italiana di orientamento cattolico, con sede a Bologna, ove venne fondata nei primi anni sessanta, come costola della rivista \"Il Regno\".\nLa sua gestione fu affidata dapprima alla comunit\u00e0 di via Nosadella e in seguito alla provincia italiana settentrionale dei sacerdoti del Sacro Cuore di Ges\u00f9, ordine religioso fondato da L\u00e9on Dehon.\nNelle sue pubblicazioni di monografie e riviste periodiche ha tenuto fissi alcuni criteri di riferimento: \nTra le molte opere pubblicate spiccano l\"Enchiridion Symbolorum\" in edizione bilingue, cos\u00ec come gli altri \"Enchiridia\": \"Enchiridion Vaticanum\" (raccolta di tutti i documenti della Santa Sede dal 1962 a oggi), \"Enchiridion\" delle Encicliche dei papi, della Conferenza Episcopale Italiana, dei documenti sulla Sacra Scrittura, della Pace, della Famiglia, della Vita Consacrata...) e la Bibbia di Gerusalemme, molto utilizzata in ambito parrocchiale. Nel corso della sua storia ha pubblicato anche 13 periodici.\nNel novembre 2017 il Centro editoriale dehoniano, proprietario delle \"Edizioni Dehoniane\", ha acquisito il marchio e il catalogo Marietti 1820, una tra le pi\u00f9 antiche case editrici italiane.\nIl 12 ottobre 2021 il Tribunale fallimentare di Bologna dichiara ufficialmente fallite le dehoniane. Le pubblicazioni proseguono per esercizio provvisorio."}
{"id": "2615611", "revid": "287204", "url": "https://it.wikipedia.org/wiki?curid=2615611", "title": "Pilot Pen Classic 1985", "text": "Il Pilot Pen Classic 1985 \u00e8 stato un torneo di tennis giocato sul cemento. \u00c8 stata la 10\u00aa edizione del \"Torneo di Indian Wells\" che fa parte del Nabisco Grand Prix 1985. Il torneo si \u00e8 giocato a La Quinta in California, dal 18 al 25 febbraio 1985.\nCampioni.\nSingolare maschile.\n Larry Stefanki ha battuto in finale David Pate 6\u20131, 6\u20134, 3\u20136, 6\u20133\nDoppio maschile.\n Heinz G\u00fcnthardt / Bal\u00e1zs Tar\u00f3czy hanno battuto in finale Ken Flach / Robert Seguso 7\u20136, 7\u20135"}
{"id": "2615617", "revid": "136801", "url": "https://it.wikipedia.org/wiki?curid=2615617", "title": "Pilot Pen Classic", "text": ""}
{"id": "2615618", "revid": "767487", "url": "https://it.wikipedia.org/wiki?curid=2615618", "title": "Elena Giusti", "text": "Biografia.\nNasce nell'isola di Malta alla Valletta, per puro caso (i genitori si trovavano in tourn\u00e9e nell'isola); a Roma frequenta il Conservatorio di Santa Cecilia, dove si diploma nel 1938 in pianoforte, studiando contemporaneamente anche canto lirico.\nScritturata per cantare accanto ad Alberto Rabagliati, debutta nel teatro di rivista insieme a Odoardo Spadaro, nella Compagnia di riviste di Tot\u00f2 nel 1943, in \"Aria nuova\" , ricoprendo il ruolo di soubrette anche per gli anni successivi.\nNei primi anni 50 \u00e8 con Ugo Tognazzi, in una serie di spettacoli di variet\u00e0, nel 1959, si trasferisce per una lunga tourn\u00e9e, negli Stati Uniti, per poi tornare in Italia e dopo aver abbandonato qualsiasi forma di spettacolo si occupa di commercio gestendo una boutique nel centro di Milano."}
{"id": "2615619", "revid": "729019", "url": "https://it.wikipedia.org/wiki?curid=2615619", "title": "Mercat Nou (metropolitana di Barcellona)", "text": "Mercat Nou \u00e8 una stazione della Linea 1 della metropolitana di Barcellona situata nel distretto di Sants-Montju\u00efc di Barcellona.\nDurante il 2008 e i primi sei mesi del 2009 la stazione \u00e8 stata chiusa per lavori di ristrutturazione, infatti \u00e8 stata completamente ricostruita coperta; la stazione ha riaperto al pubblico il 30 giugno 2009.\nL'antica stazione di superficie era stata inaugurata nel 1926 con il nome di \"Mercado Nuevo\" e faceva parte dell'antico tracciato del \"Ferrocarril Metropolitano Trasversal\". Nel 1982 con la riorganizzazione delle linee la stazione \u00e8 passata alla L1 ed ha assunto l'attuale nome in catalano."}
{"id": "2615620", "revid": "1444886", "url": "https://it.wikipedia.org/wiki?curid=2615620", "title": "Papello", "text": "Il papello (termine derivato dal siciliano \"papeddu\") \u00e8 un biglietto o uno scritto, lungo e circostanziato, una lettera, un ricorso o un rapporto. Nell'ambito del giornalismo italiano il termine indica un foglio scritto contenente le richieste di cosa nostra ai rappresentanti dello Stato nel corso della trattativa Stato-mafia avvenuta agli inizi degli anni novanta. Il 15 ottobre del 2009 una copia del papello fu consegnata da Massimo Ciancimino attraverso il suo legale Francesca Russo al pubblico ministero di Palermo.\nContesto storico.\nLa trattativa stato-mafia.\nLe vicende di mafia degli anni novanta, con gli attentati a Giovanni Falcone e Paolo Borsellino e le successive bombe del '92 e '93 di Milano, Firenze e Roma, sono state pi\u00f9 volte oggetto di indagini che hanno coinvolto diversi personaggi, tra cui Vito Ciancimino, Tot\u00f2 Riina e Bernardo Provenzano. Negli anni successivi alcuni pentiti di mafia hanno rilasciato dichiarazioni che hanno messo in dubbio la versione originaria dei fatti, testimoniando il coinvolgimento di pubblici ufficiali dello Stato in una trattativa con Cosa Nostra.\nNel 2009, in relazione a tale vicenda, sono stati ascoltati come testimoni anche i politici Nicola Mancino e Luciano Violante.\nSecondo le dichiarazioni rilasciate da Massimo Ciancimino (figlio dell'ex-sindaco di Palermo Vito Ciancimino), la trattativa, avviata da Tot\u00f2 Riina e Bernardo Provenzano all'inizio degli anni novanta, sarebbe proseguita almeno fino al 2000, con l'aggiunta della partecipazione dei fratelli Filippo e Giuseppe Graviano.\nA quanto emerge dai primi risultati dell'indagine avviata nel 2009 (nella quale \u00e8 stato sentito come testimone anche l'ex-ministro Claudio Martelli) la trattativa avrebbe avuto inizialmente due fasi distinte, prima e dopo le stragi che hanno ucciso Giovanni Falcone e Paolo Borsellino. In entrambi i casi, emerge un ruolo attivo svolto da Vito Ciancimino.\nSecondo quanto testimoniato da Massimo Ciancimino nel processo per favoreggiamento intentato dalla Procura di Palermo contro il Gen. Mario Mori ed il Col Mauro Obinu, nell'estate del 1992, subito dopo l'uccisione del giudice Giovanni Falcone, i Carabinieri avrebbero avviato una trattativa, tramite Vito Ciancimino, con i vertici di cosa nostra. Per tutta risposta, cosa nostra avrebbe avanzato delle richieste allo stato, attraverso il famigerato papello. Il documento \u00e8 stato portato alla luce dal figlio di Vito Ciancimino, Massimo Ciancimino.\nNel corso del citato processo, Massimo Ciancimino \u00e8 stato ascoltato numerose volte come teste principale dell'accusa, e i documenti da lui prodotti, compreso il papello, sono stati oggetto di approfondita analisi da parte della difesa dei due imputati che ne ha evidenziarne numerose incongruenze e manipolazioni. Nello specifico, Massimo Ciancimino ha presentato due versioni del papello: una redatta da Vito Ciancimino ed un'altra in una grafia che non \u00e8 stato possibile ricondurre a nessuno dei capimafia fino ad oggi conosciuti. Inoltre, nessuno dei documenti prodotti, compreso il papello, erano in originale, bens\u00ec in fotocopia.\nIl processo si \u00e8 concluso il 17 luglio 2013 con la seguente sentenza: \"Il Tribunale di Palermo, visti gli articoli 378 e 530 del Codice di procedura penale, assolve Mori Mario e Obinu Mauro dell'imputazione ai medesimi ascritta perch\u00e9 il fatto non costituisce reato. Visto l'articolo 207 del Codice di procedura penale ordina la trasmissione di copia della presente sentenza delle deposizioni rese da Ciancimino Massimo e da Riccio Michele all'ufficio del Procuratore della Repubblica in sede per quanto di sua competenza\".\nIl Tribunale ha quindi assolto con formula piena Mori e Obinu dall'accusa di aver favorito la latitanza di Bernardo Provenzano e ha ravvisato, a carico dei due principali testi dell'accusa, Massimo Ciancimino e Michele Riccio, ai sensi dell'art. 207 del Codice di Procedura Penale, indizi del reato previsto dall'articolo 372 del Codice Penale (falsa testimonianza).\nDescrizione.\nIl papello.\nLe richieste che Cosa nostra avanz\u00f2 allo Stato per mano di Vito Ciancimino sarebbero state riassunte in dodici punti:\nAl primo elenco di richieste, prodotte direttamente da \"Cosa nostra\", ne fu allegato un secondo, con modifiche alle richieste prodotte da Vito Ciancimino (come mostrato dal figlio dell'ex sindaco di Palermo, che ha consegnato ai giudici che si occupano del caso entrambi i manoscritti).\nIl \"contropapello\".\nMassimo Ciancimino ha presentato anche altri documenti che la polizia scientifica ha confermato essere stati scritti esattamente nei periodi da lui indicati e firmati dal padre Vito Ciancimino, tra cui un \"contropapello\", cio\u00e8 una revisione del papello. Il contropapello sarebbe stato scritto da Vito Ciancimino in quanto le richieste del papello originale di Riina sarebbero state troppo grandi per lo Stato, impossibili da applicare. Nel documento erano indicati due nomi: Mancino e Rognoni. Nel film \"La trattativa\", Sabina Guzzanti ha ipotizzato che Tot\u00f2 Riina sia stato arrestato perch\u00e9 le richieste del papello erano inaccettabili e che la trattativa tra Stato e mafia sia proseguita con Bernardo Provenzano tramite Vito Ciancimino, che aveva scritto il contropapello.\nDibattito sull'autenticit\u00e0.\nIl pentito Giovanni Brusca \u00e8 stato tra i primi a parlare del papello. Nel 1999 anche il pentito Salvatore Cancemi ne conferma l'esistenza. Afferma poi che Riina aveva preparato un papello, presentato ad una riunione, con cui chiedeva l'annullamento dell'ergastolo, la scarcerazione di alcuni boss, l'abolizione della legge sui collaboratori di giustizia e altre cose.\nIl 20 ottobre 2009, l'ex colonnello dei ROS, Mario Mori, imputato per favoreggiamento aggravato di Cosa nostra, ha dichiarato al tribunale di Palermo che non ci fu nessuna trattativa tra la mafia e lo Stato, e in una intervista successiva, Mori ha smentito di aver mai ricevuto dalle mani di Massimo Ciancimino o di altri il presunto \"papello\", preannunciando azioni legali in merito.\nAnche il capitano \"Ultimo\" ha ritenuto non attendibili le dichiarazioni di Massimo Ciancimino sulla collaborazione tra Stato e mafia nella cattura di Provenzano, indicando nel figlio dell'ex sindaco di Palermo un \"servo di Tot\u00f2 Riina\".\nLa citata sentenza del 17 luglio 2013, getta una seria ombra sulla veridicit\u00e0 del papello presentato da Massimo Ciancimino, essendo stato lo stesso segnalato alla procura, dallo stesso Tribunale giudicante, per il reato di falsa testimonianza e nelle motivazioni esclude \"patti o accordi per la mancata cattura del boss corleonese\"\nSecondo quanto affermato dal maresciallo Saverio Masi, il papello sarebbe stato ritrovato gi\u00e0 nel 2005 nella villa di Massimo Ciancimino all'Addaura, durante una perquisizione effettuata dai carabinieri (alla quale partecip\u00f2 anche personale della Guardia di Finanza). La circostanza gli sarebbe stata riferita dal capitano dei carabinieri Antonello Angeli che condusse e coordin\u00f2 quella perquisizione. Sempre secondo Masi, il capitano Angeli avrebbe fatto fotocopiare il papello, lasciando poi per\u00f2 l'originale a casa del Ciancimino perch\u00e9 dai superiori sarebbe arrivato l'ordine di non procedere al sequestro\u201d, in quanto si trattava di \u201cdocumentazione gi\u00e0 acquisita\u201d. Il racconto del maresciallo Masi \u00e8 stato sempre smentito dal capitano Angeli. Esso risulta peraltro inconciliabile anche con la versione di Massimo Ciancimino. Secondo quest'ultimo, quando i carabinieri effettuarono quella perquisizione (a cui il Ciancimino non presenzi\u00f2 poich\u00e9 si trovava all'estero), il papello si trovava all'interno di una cassaforte che per\u00f2 i militari non aprirono. Sentiti in diversi procedimenti, nessuno dei partecipanti a quella perquisizione, carabinieri e finanzieri, ha mai riferito della presenza di una cassaforte. \nLa Polizia Scientifica ha infine confermato l'autenticit\u00e0 del Papello e di molti altri documenti presentati da Massimo Ciancimino, 55 in tutto, e ha smentito l'autenticit\u00e0 di un altro documento, per il quale Ciancimino \u00e8 stato indagato."}
{"id": "2615621", "revid": "1418004", "url": "https://it.wikipedia.org/wiki?curid=2615621", "title": "Julia Franck", "text": "Biografia.\nNasce nella parte orientale di Berlino, nella Repubblica Democratica Tedesca filo-comunista, ma ad otto anni si trasferisce con la famiglia nella parte occidentale, nella Repubblica Federale Tedesca filo-statunitense, poi ancora nel Schleswig-Holstein, sul confine con la Danimarca. Studia Lettereratura tedesca, lingua e cultura inglese presso la prestigiosa Freie Universit\u00e4t Berlin. Viaggia e soggiorna poi negli States, in Messico e in Guatemala.\nTornata in Germania, lavora per la Sender Freies Berlin (Radio Berlino), scrivendo allo stesso tempo per diverse riviste. \u00c8 nipote della scultrice Ingeborg Hunzinger. Sono questi gli anni del successo come scrittrice: riceve nel 1995 il Literaturwerkstatt Berlin, nel 1998 l'Alfred-D\u00f6blin-Stipendium, nel 2000 un premio speciale in occasione dell'assegnazione del Ingeborg Bachmann Prize a Georg Klein, nel 2004 il Marie-Luise-Kaschnitz-Preis, nel 2005 il Premio Roswitha (conferito anche al Premio Nobel Herta M\u00fcller) e nel 2007 vince il Deutscher Buchpreis per il romanzo \"Die Mittagsfrau\"."}
{"id": "2615627", "revid": "599013", "url": "https://it.wikipedia.org/wiki?curid=2615627", "title": "Mario Bolatti", "text": "\u00c8 soprannominato \"El Gringo\", per via dei suoi capelli biondi.\nCaratteristiche tecniche.\nCentrocampista centrale dall'imponente fisico, bravo in interdizione e dotato di buona visione di gioco.\nCarriera.\nClub.\nIl giocatore argentino \u00e8 di origini italiane; la nonna di sua madre era piemontese. Cresciuto calcisticamente nel Belgrano, ha debuttato in prima squadra nel 2003, rimanendovi fino al 2007. Ha segnato una rete in 86 presenze di campionato.\nNell'estate del 2007 viene acquistato dal Porto, con cui disputa 18 partite del campionato portoghese.\nNel 2009 viene ceduto in prestito all'Hurac\u00e1n.\nIl 19 gennaio del 2010 viene acquistato dalla Fiorentina che versa nelle casse del Porto circa 3,8 milioni di euro per la compartecipazione, mentre il resto del cartellino del calciatore rimane al procuratore Marcelo Simonian. Il centrocampista firma con la societ\u00e0 viola un contratto di 4 anni pi\u00f9 un'opzione per il quinto. Esordisce in Serie A il 24 gennaio nella trasferta siciliana persa per 3 a 0 contro il , entrando all'84' al posto di Riccardo Montolivo.\nL'8 febbraio 2011, mentre il calciomercato brasiliano \u00e8 ancora aperto, viene ceduto a titolo definitivo all'Internacional, che lo preleva con la stessa cifra che la Fiorentina aveva versato un anno prima.\nAl suo arrivo nel nuovo club sceglie la maglia numero 24, ma dopo tre partite la cambia prendendo la numero 8.\nIl 1\u00ba febbraio 2015 torna al Internacional ma dopo pochi giorni rescinde il contratto.\nIl 21 agosto 2017, passa dal Belgrano, club nel quale era tornato dopo gli inizi della sua carriera, al Boca Unidos, che parteciper\u00e0 alla Primera B Nacional nella stagione 2017/2018.\nNell'inverno tra il 2018 e il 2019, appende i scarpini al chiodo. Dando cos\u00ec termine alla sua carriera da calciatore, tra Sud America e Italia, da cui deriva la sua origine.\nNazionale-2.\nDebutta nella Nazionale argentina nel 2007; il 14 ottobre del 2009, alla sua terza presenza, mette a segno la rete che consente alla \"Selecci\u00f3n\" di Maradona di vincere 1-0 in Uruguay, e di qualificarsi alla fase finale dei Mondiali 2010 in Sudafrica.\nStatistiche.\nPresenze e reti nei club.\n\"Statistiche aggiornate al 18 dicembre 2016.\""}
{"id": "2615641", "revid": "106131311", "url": "https://it.wikipedia.org/wiki?curid=2615641", "title": "Non deve mancare", "text": "Non deve mancare \u00e8 la prima raccolta degli Studio 3. \u00c8 un doppio album, contenente alcuni successi dei precedenti lavori e due inediti (\"Sto quasi bene\" e \"Non deve mancare\", canzone che d\u00e0 il titolo al disco). Inoltre, sono presenti alcune versioni spagnole di alcune canzoni ed alcune versioni dell\u2019album forse un angelo (versione 2010)\nTracce.\nCD.1\nCD.2"}
{"id": "2615648", "revid": "104458", "url": "https://it.wikipedia.org/wiki?curid=2615648", "title": "Filologia comparata", "text": ""}
{"id": "2615651", "revid": "337866", "url": "https://it.wikipedia.org/wiki?curid=2615651", "title": "Longhorns Grosseto", "text": ""}
{"id": "2615653", "revid": "107293401", "url": "https://it.wikipedia.org/wiki?curid=2615653", "title": "Volata (ciclismo)", "text": "La volata o sprint (anche arrivo in volata) indica, nel ciclismo, la fase terminale di una gara (normalmente in linea) la cui vittoria finale \u00e8 contesa da un gruppo di due o pi\u00f9 corridori, differenziandosi invece dall'arrivo in solitaria o per distacco, in cui il corridore vincitore giunge con apprezzabile vantaggio rispetto agli immediati inseguitori.\nLe volate sono in genere la specialit\u00e0 dei velocisti, ovvero corridori capaci di esprimere una notevole accelerazione e velocit\u00e0 di punta nell'arco di pochi secondi, che possono raggiungere i 65/70 km/h (bench\u00e9 non esista un cronometraggio ufficiale e un record per tale singola fase di gara, vi sono atleti come il britannico Mark Cavendish accreditati di una velocit\u00e0 di punta in volata di oltre 77\u00a0km/h).\nDescrizione.\nClassificazione.\nIn base al numero di partecipanti, si pu\u00f2 parlare di:\nIl primo tipo \u00e8 pi\u00f9 frequente nelle corse pianeggianti, mentre il secondo e il terzo sono pi\u00f9 frequenti nelle tappe collinari o di montagna.\nIn base al tipo di traguardo, si pu\u00f2 parlare di:\nSvolgimento.\nVi sono tre modi di fare le volate: il primo, usato dai velocisti di squadre meno attrezzate o con altre priorit\u00e0, prevede di seguire (in gergo \"succhiare la ruota\") i corridori favoriti. Il secondo, usato dai velocisti delle squadre pi\u00f9 attrezzate e \"inventato\" negli anni novanta da Mario Cipollini alla Saeco, prevede l'organizzazione del cosiddetto \"treno\", ossia un gruppetto di corridori della stessa squadra aventi compiti specifici. Esso \u00e8 solitamente cos\u00ec composto:\nIl terzo modo di avvicinarsi alla volata \u00e8 intermedio tra i primi due: un \"mini-treno\" formato solo dall'ultimo uomo ed il velocista, risale il gruppo seguendo un altro \"treno\" pi\u00f9 grande, per poi uscire allo scoperto parallelamente o di anticipo nelle fasi immediatamente precedenti allo sprint.\nLe volate non sono esenti da rischi quali cadute dovute alle concitazioni delle varie fasi e all'alta velocit\u00e0 raggiunta, che richiedono riflessi e grandi doti di abilit\u00e0 di guida della bicicletta; tra i casi pi\u00f9 noti e clamorosi figura l'arrivo del campionato del mondo su strada 1979 a Valkenburg (Paesi Bassi) in cui il corridore di casa, Jan Raas, tagli\u00f2 la strada al tedesco Didi Thurau il quale per spostarsi provoc\u00f2 la caduta dell'italiano Giovanni Battaglin che stava rinvenendo e sorpassando entrambi; nonostante i reclami della federazione italiana la manovra di Raas fu giudicata regolare e l'arrivo convalidato.\nIn alcuni casi, quando a vista non \u00e8 evidente il distacco in volata, \u00e8 necessario ricorrere al fotofinish per decretare il vincitore tra i due o pi\u00f9 corridori che a occhio nudo sembrano avere tagliato contemporaneamente la linea del traguardo; il caso pi\u00f9 recente \u00e8 l'arrivo in volata al campionato del mondo su strada 2017 a Bergen (Norvegia) dove lo slovacco Peter Sagan ha dovuto attendere il responso dell'elettronica per celebrare il suo terzo titolo iridato consecutivo, essendo arrivato al traguardo insieme al norvegese Alexander Kristoff."}
{"id": "2615659", "revid": "767487", "url": "https://it.wikipedia.org/wiki?curid=2615659", "title": "William Rainey Marshall", "text": " Egli fu il 5\u00ba governatore del Minnesota dall'8 gennaio 1866 al 9 gennaio 1870 e fu membro del partito repubblicano. Serv\u00ec come ufficiale nel Minnesota del 7\u00ba Reggimento durante la guerra civile americana (1861-65).\nNel 1849 attravers\u00f2 il fiume San Croce per stabilirsi a St. Paul, dove svolse l'attivit\u00e0 di banchiere. La sua carriera politica inizi\u00f2 nella prima legislatura del territorio, e la sua fama crebbe quando divenne presidente della Convenzione che fond\u00f2 il Partito Repubblicano del Minnesota. Fu, oltre che banchiere, produttore di latte, editore di giornali e volontario sia nella guerra civile e sia nella guerra del Dakota del 1862.\nEroe di battaglia, imprenditore di grande esperienza e forza nel partito repubblicano, Marshall vinse nel 1865 e nel 1867 le elezioni come governatoredel Minnesota. Come governatore, sollecit\u00f2 ripetutamente il passaggio di un emendamento sul suffragio nero. Dopo due fallimenti, l'emendamento fu finalmente adottato e Marshall dichiar\u00f2 che il \"libero giovane Stato del Minnesota,\" \u00e8 \"ora davvero libero\". Durante l'amministrazione di William Marshall, grazie anche alla sua esperienza nella guerra civile, si verificarono crescita e sviluppo: la sua popolazione raddoppi\u00f2, raggiungendo i 350.000 abitanti, il chilometraggio ferroviario fu quadruplicato, ed i suoi sforzi commerciali fiorirono.\nDopo aver lasciato l'incarico come governatore, Marshall rimase attivo come avvocato, banchiere e come Commissario di ferrovia. Era socio di uno studio legale con Jude Kerr e Robertson Howard mentre risiedeva a St. Paul, ma successivamente le sue imprese commerciali vacillarono, come la sua salute. Si trasfer\u00ec in California nel 1894 e vi mor\u00ec due anni dopo.\nLa Contea di Marshall nel Minnesota fu cos\u00ec chiamata in suo onore."}
{"id": "2615661", "revid": "287204", "url": "https://it.wikipedia.org/wiki?curid=2615661", "title": "VdB 3", "text": "vdB 3 \u00e8 una piccola nebulosa diffusa, visibile nella costellazione di Cassiopea.\nCollocazione astronomica.\nSi individua al confine con la costellazione di Cefeo, circa un grado a nordest del complesso nebuloso di NGC 7822; la stella centrale che illumina la nube \u00e8 una gigante arancione di magnitudine 8,4, catalogata come HD 3037, la cui luce conferisce alle polveri illuminate un colore arancione. Il sistema \u00e8 posto all'interno del Braccio di Orione in direzione dell'estremit\u00e0 orientale del Complesso di Cefeo, a una distanza di poco inferiore ai 600\u00a0parsec, e si trova sul bordo di un campo stellare di fondo molto ricco, mentre pochi primi d'arco ad ovest si trovano alcune regioni oscure."}
{"id": "2615663", "revid": "422900", "url": "https://it.wikipedia.org/wiki?curid=2615663", "title": "William R. Marshall", "text": ""}
{"id": "2615667", "revid": "290948", "url": "https://it.wikipedia.org/wiki?curid=2615667", "title": "Acciaio", "text": "L'acciaio \u00e8 una lega ferrosa composta principalmente da ferro e carbonio, quest'ultimo in percentuale non superiore al 2,06%; oltre tale limite, le propriet\u00e0 del materiale cambiano e la lega assume la denominazione di ghisa.\nStoria.\nL'importanza dell'acciaio \u00e8 enorme e i suoi usi sono innumerevoli, come anche le variet\u00e0 in cui esso viene prodotto; senza la disponibilit\u00e0 di acciaio in quantit\u00e0 e a basso costo, la rivoluzione industriale non sarebbe stata possibile. Col passare del tempo, le tecniche di produzione dell'acciaio si sono andate perfezionando e diversificando, per cui ai nostri giorni esistono molteplici tipologie di acciai, ciascuna relativa a diverse esigenze progettuali e di mercato.\nDescrizione.\nClassificazione.\nIn base al tenore di carbonio.\nIl carbonio si presenta esclusivamente sotto forma di cementite o carburo di ferro.\nGli acciai sono leghe sempre plastiche a caldo, cio\u00e8 fucinabili, a differenza delle ghise.\nIn base al tasso di carbonio gli acciai si dividono in:\nGli acciai dolci sono i pi\u00f9 comuni e meno pregiati.\nIn base ai tenori di altri leganti.\nSono presenti degli ulteriori elementi alliganti aggiunti per lo pi\u00f9 sotto forma di ferroleghe. In base alla composizione chimica gli acciai si possono distinguere in due gruppi:\nPer convenzione gli acciai legati si suddividono in:\nElementi di lega e propriet\u00e0 dell'acciaio.\nGli elementi di lega, naturalmente presenti nell'acciaio o aggiunti per conferire caratteristiche specifiche, determinano alcune modifiche delle propriet\u00e0 chimico/fisiche del materiale, quali ad esempio:\nProduzione dell'acciaio.\nNel mondo si producono ogni anno oltre 1,864 milioni di tonnellate di acciaio, ottenute sia dal ciclo integrale con l'affinazione della ghisa dell'altoforno sia con la fusione dei rottami ferrosi, e successivamente lavorate tramite diversi processi di produzione industriale, quali ad esempio la laminazione, l'estrusione, la trafilatura, la forgiatura, il trattamento termico e lo stampaggio.\nEstrazione e preparazione dei minerali di ferro.\nIl processo industriale siderurgico comincia con l'estrazione dei minerali metalliferi contenenti il ferro (che non si trova allo stato puro in natura) dalle cave o dalle miniere. Come per molti metalli, si effettua la frantumazione dei minerali estratti e una successiva macinazione. Questi vengono lavati da polveri e impurit\u00e0 e categorizzati a seconda della concentrazione dei metalli contenuti mediante separazione magnetica o gravitazionale. Seguono poi le operazioni di flottazione, vagliatura, calibratura, essiccazione, calcinazione e arrostimento dei minerali. A questo punto i minerali di ferro sono stati ripuliti dalla maggior parte delle impurit\u00e0 e sono pronti per essere fusi negli altiforni.\nProduzione della ghisa grezza.\nLa ghisa \u00e8 una lega ferro-carbonio a tenore di carbonio relativamente alto (&gt; 2,06% fino al 6%); \u00e8 il prodotto finito risultante dai processi chimici e termici che avvengono all'interno dell'altoforno. L'altoforno \u00e8 composto dal crogiolo (parte bassa) e dal tino (parte alta). La lavorazione nell'altoforno inizia con la preparazione della cosiddetta \"carica\", ossia un composto a strati di minerale ferroso, coke e calcare, dopodich\u00e9 questa \u00e8 introdotta nella bocca dell'altoforno, sita sulla cima del tino, da montacarichi a piano inclinato. La disposizione della carica \u00e8 a strati alterni di minerale ferroso, coke e calcare. L'aria calda proviene dal Cowper che \u00e8 un tipo di scambiatore di calore rigenerativo in cui una corrente (d'aria) viene scaldata dal calore delle pareti divisorie di refrattario che a loro volta sono riscaldate dai gas usciti dalla bocca dell'altoforno. L'aria calda immessa nella parte bassa dell'altoforno reagisce sul coke che diventa subito incandescente grazie all'ossigeno in essa contenuto:\nossia viene separato l'ossigeno dal ferro presente nei minerali caricati. Quindi il ferro fuso per via delle alte temperature d'esercizio mescolandosi col carbonio del coke, si raccoglie nel crogiolo. La corrente dei gas caldi che defluisce dalla parte alta del tino (dell'altoforno) preriscalda i materiali appena immessi provocandone anche la disidratazione. L'estrazione della ghisa fusa (spillatura) e delle scorie avviene dal basso con l'altoforno acceso, in funzione. Lo spillaggio avviene solitamente ogni 2-3 ore, ma tra il caricamento e l'estrazione del prodotto finito si calcola che intercorrano 6 ore. Durante la colata della ghisa in siviera o carri siluro, all'esterno, il vento caldo proveniente dal Cowper viene arrestato (il crogiolo rimane caldo per circa un'ora senza aria calda). Il processo di produzione della ghisa \u00e8 continuo, lo si interrompe solo quando il rivestimento refrattario dell'altoforno, dopo anni d'utilizzo, deve essere rifatto o riparato.\nA partire dagli anni novanta del novecento \u00e8 disponibile industrialmente il processo Corex che pu\u00f2 sostituire l'altoforno introducendo numerosi vantaggi (tra cui l'eliminazione della cokeria). La ghisa liquida cos\u00ec prodotta pu\u00f2 essere inviata in acciaieria o essere colata in lingottiere; lasciata raffreddare per essere inviata alla fonderia per ulteriori lavorazioni o essere venduta cos\u00ec com'\u00e8.\nRaffinazione della ghisa grezza per la produzione degli acciai.\nAll'uscita dall'altoforno la ghisa presenta un tasso di carbonio ancora elevato, superiore normalmente al 4%, quindi, allo stato liquido, viene inviata e trattata in apposite strutture (convertitori), e qui \u00e8 decarburata; il carbonio si combina con l'ossigeno formando anidride carbonica.\nDurante tutto il processo d'affinazione della ghisa in acciaio, si toccano temperature prossime ai 1750\u00a0\u00b0C e non \u00e8 necessario fornire ingenti quantit\u00e0 di calore, in quanto le reazioni di ossidazione di carbonio, manganese, ferro e soprattutto silicio, con formazione dei relativi ossidi, sono esotermiche e consentono al processo di autoalimentarsi. Per la fabbricazione dell'acciaio sono state usate diverse tecniche per l'affinazione della ghisa:\nProduzione di acciaio al forno elettrico (Processo EAF) per fusione di rottami ferrosi.\nLa nascita dei primi forni elettrici risale all'inizio del Novecento. Il sistema \u00e8 costituito da un trasformatore, dal forno, dalle ceste di carico del rottame e dall'impianto di aspirazione fumi. Il processo consiste nella fusione dei rottami ferrosi preparati in apposita pezzatura, grazie al calore sprigionato da un arco voltaico generato fra tre elettrodi di grafite e il rottame sottostante. Il rottame pu\u00f2 essere preriscaldato dai fumi caldi emessi dal forno, e per agevolarne la fusione si possono utilizzare bruciatori a gas metano e lance a ossigeno. Il forno in funzione della sua capacit\u00e0 avr\u00e0 un diametro di 4-8 metri, il suo fondo \u00e8 ricoperto di refrattari. Le pareti del tino e la volta sono costituiti da pannelli di rame raffreddati esternamente da acqua. La volta \u00e8 rotante per permettere la carica del rottame contenuto in ceste. Contemporaneamente al bagno di metallo durante la fusione si deve formare la scoria costituita da calcare in quantit\u00e0 tale da combinare gli ossidi di ferro, silicio e manganese e altri minori. L'iniezione nella scoria, che \u00e8 pi\u00f9 leggera del metallo quindi galleggia, di carbone in polvere con una lancia, provoca la riduzione dell'ossido di ferro e la formazione di gas anidride carbonica che contribuisce alla creazione di una scoria voluminosa, schiumosa, che avvolge l'arco voltaico, tra la punta degli elettrodi e il bagno, proteggendo le pareti del forno dalla sicura erosione. Lo spillaggio del metallo avviene dal becco o foro di spillaggio che pu\u00f2 essere a sifone o a cassetto, per trattenere la scoria in forno e poter iniziare in siviera il processo di affinazione.\nProcessi di affinazione: elaborazione fuori forno LF (solo per acciai speciali).\nL'acciaio, sia di provenienza convertitore L.D. sia forno elettrico, spillato in siviera, con un minimo quantitativo di scoria proveniente dal forno, viene elaborato con aggiunta di ferro leghe. Il sistema \u00e8 definito LF (Ladle Furnace) dove l'omogeneit\u00e0 del bagno \u00e8 garantita da un flusso di gas inerte Argon, dal fondo; la temperatura da un sistema ad arco voltaico simile a quello del forno elettrico. Una volta centrata l'analisi chimica desiderata e la temperatura, la siviera viene destinata a uno dei processi di colaggio descritti dopo.\nElaborazione sotto vuoto RH (solo per acciai speciali).\nL'acciaio proveniente dall'LF o raramente direttamente dal forno elettrico viene ricircolato sotto vuoto in un impianto per la rimozione dell'idrogeno. A volte il processo di deidrogenazione si effettua contemporaneamente al processo LF insilando la siviera in una camera stagna e generando poi il vuoto. In quest'ultimo caso il processo non sar\u00e0 pi\u00f9 RH.\nProduzione di acciai inossidabili AOD.\nLa base si ottiene fondendo rottami e ferroleghe in forno elettrico. L'acciaio semilavorato viene spillato in siviera e trasferito nel convertitore AOD, del tutto simile al convertitore LD con l'unica varianza che l'elemento ossidante viene insufflato dal fondo attraverso ugelli detti tubiere. La miscela \u00e8 costituita da Ossigeno e Argon in rapporti variabili e tali da garantire sempre la limitata ossidazione del Cromo a discapito di quella del Carbonio e il controllo della temperatura, che avviene anche attraverso immissioni di rottami e/o ferroleghe. Una volta centrata l'analisi chimica desiderata e la temperatura adeguata, l'acciaio inossidabile \u00e8 spillato in siviera e inviato a uno dei processi di colaggio descritti dopo.\nColata dell'acciaio.\nColata in lingotti.\nLa siviera dove \u00e8 stato colato l'acciaio presenta un foro sul fondo aperto da un dispositivo a spina; sulla parete del contenitore sono posti due perni per il suo sollevamento e un maniglione per il suo rovesciamento. Una volta sollevata, la siviera \u00e8 posta sopra a delle lingottiere in ghisa e si procede al colaggio del metallo. Esistono tre sistemi per versare l'acciaio nelle lingottiere:\nDopo il colaggio le lingottiere vengono portate nel reparto per lo strippaggio, ossia si estraggono i lingotti appena solidificati dalle lingottiere. Queste sono capovolte e, tramite due becchi posti ai lati, con due speciali tenaglie si provvede a sfilare il lingotto dal contenitore.\nColata continua.\nLa colata continua \u00e8 un procedimento pi\u00f9 recente della colata in lingotti, che abbina il processo di solidificazione alla laminazione primaria.\nL'acciaio liquido, elaborato coi metodi elencati in precedenza, viene portato con recipienti detti \"siviere\" alla macchina di colaggio; le siviere a sezione tronco-conica con conicit\u00e0 rivolta al basso, sono contenitori in acciaio rivestiti di adeguato materiale refrattario essenzialmente dolomitico. A seconda della capacit\u00e0 del forno, le siviere hanno una portata di 60\u00f7350 t e vengono posizionate stabilmente sopra la macchina di colata continua.\nL'acciaio liquido dalla siviera, esce dal basso attraverso un foro calibrato, cade, protetta da un tubo refrattario, in un recipiente detto \"paniera\", e da questo, tramite un tubo, detto \"tuffante\" (o \"scaricatore\"), o a getto libero, in una lingottiera di rame raffreddata da acqua demineralizzata che scorre in una intercapedine avvolgendo e raffrescando tutte le pareti a contatto con l'acciaio liquido. La lingottiera di rame pu\u00f2 avere varie forme; parallelepipedo con base rettangolare, quadrata o cilindro. La superficie dell'acciaio liquido sia in paniera sia in lingottiera a possibile contatto con l'atmosfera viene ricoperta di polveri isolanti per impedirne l'ossidazione e anche in paniera conservare la temperatura. L'acciaio liquido in paniera ha una temperatura di 25 ~ 35 \u00b0C superiore alla temperatura di solidificazione. A volte si inseriscono esternamente all'intercapedine di raffreddamento delle bobine per creare un campo magnetico che influisce sulla velocit\u00e0 di solidificazione e sulla qualit\u00e0 interna dell'acciaio grezzo. A seconda della forma del prodotto finale, grezzo, colato il processo si differenzia per prodotti piani o lunghi o tondi. I prodotti piani hanno solitamente in sezione lato stretto di 150\u00f7250 mm e lato largo almeno 4 volte il lato stretto. I prodotti lunghi possono essere a sezione quadra, rettangolare o tonda dove il rapporto lato stretto lato largo \u00e8 inferiore a 4.\nNella lingottiera l'acciaio inizia la solidificazione (raffreddamento primario) formando un guscio solido. La solidificazione si completa anche internamente nella fase immediatamente successiva, attraverso il raffreddamento secondario. L'acciaio nella forma voluta viene trascinato verso il basso scorrendo in apposite guide, descrivendo un arco a raggio calcolato per consentirne la solidificazione completa che avviene tramite acqua industriale spruzzata da una serie di ugelli direttamente sulla superficie. A solidificazione ultimata, il prodotto grezzo viene sezionato nella macchina di taglio in parti di lunghezza definita ed \u00e8 quindi pronto per la fase successiva di laminazione, eventualmente preceduta da trattamenti termici.\nDesignazione alfanumerica degli acciai.\nEsistono moltissimi tipi di acciaio, le cui composizioni e denominazioni sono stabilite da apposite norme tecniche: in Europa le euronorme (EN) emesse dal Comitato europeo di normazione (CEN) e nel continente americano l'ASTM (\"American Society Testing Materials\"), in collaborazione con l'AISI (\"American Iron and Steel Institute\") e internazionalmente le ISO (\"International Standard Institute\").\nGli acciai possono essere classificati in:\nGruppo I (UNI EN 10027-2).\nCostituiscono il tipo pi\u00f9 comune e meno costoso. Comprendono gli acciai di base e di qualit\u00e0, anche detti \"acciai da costruzione di uso generale\".\nHanno caratteristiche meccaniche inferiori rispetto agli acciai speciali. In particolare, sono adatti a resistere a sollecitazioni soprattutto statiche (come nel caso delle costruzioni civili).\nAttualmente, sono di solito posti in opera mediante saldatura, da cui la necessit\u00e0 di un'adeguata saldabilit\u00e0. Per questo motivo, viene riposta attenzione alla percentuale di carbonio presente alle estremit\u00e0 dei componenti da saldare, la quale deve essere inferiore allo 0,41%, conteggiando, oltre al carbonio, anche la percentuale di altri elementi di lega che contribuiscono all'infragilimento della ZTA (Zona Termicamente Alterata), immediatamente adiacente al punto di saldatura, a causa della probabile formazione di martensite, microstruttura dura ma soprattutto fragile, inadatta ad utilizzi di tipo strutturale. Sono generalmente impiegati allo stato grezzo di laminazione (non hanno quindi bisogno di essere sottoposti a trattamento termico), anche se in qualche caso sono sottoposti a normalizzazione, un trattamento che porta alla omogeneizzazione dei grani del materiale, con conseguente riduzione di eventuali rischi dovuti a deformazioni o trattamenti precedenti.\nA temperature molto basse possono perdere resilienza, diventando fragili (fenomeno della transizione duttile-fragile). \nLa designazione deve comprendere i seguenti simboli:\nRequisiti particolari:\nGruppo II.\nCorrisponde agli acciai speciali, che sono acciai con caratteristiche particolari.\nTalvolta hanno caratteristiche meccaniche superiori, che si ottengono a seguito di un appropriato trattamento termico. Si possono dividere in 4 sottogruppi:\nLa designazione deve comprendere i seguenti simboli: La lettera C, un numero corrispondente alla percentuale media di carbonio moltiplicata per 100 (ad esempio C50).\nLa designazione deve comprendere i seguenti simboli: Un numero corrispondente alla percentuale media di carbonio moltiplicata per 100, i simboli degli elementi di lega se superano un limite loro caratteristico (es. Mn 0,8-1%, Si 1%), il tenore percentuale in massa del primo elemento moltiplicato per 4 per Ni e Cr, 10 per Mo, 1000 per B e arrotondato all'intero pi\u00f9 vicino (ad esempio 36 CrNiMo7).\nLa designazione deve comprendere i seguenti simboli: La lettera X, un numero corrispondente alla percentuale media di carbonio moltiplicata per 100, i simboli degli elementi di lega se superano il limite loro caratteristico, le percentuali in massa degli elementi citati solo se superano il 5%, scritti in 2 numeri e separati da trattino (ad esempio X 10CrNi 18-08). Gli acciai inox rientrano in questa tipologia.\nLa designazione deve comprendere i seguenti simboli: Lettere HS, i numeri corrispondenti agli elementi in lega separati da trattini. I numeri corrispondono ai seguenti elementi in questo ordine: W, Mo, V, Co (ad esempio Hs 2-9-1-8).\nClassificazione in base alla destinazione d'uso.\nAcciaio da bonifica.\n\u00c8 adatto a sopportare carichi elevati, urti e soprattutto a resistere a fatica. Possiede il miglior compromesso fra resistenza meccanica e tenacit\u00e0. Ha una concentrazione di carbonio compreso fra lo 0,21% e lo 0,60%.\nGli elementi leganti, oltre a permettere di diminuire la concentrazione di carbonio alla quale si ha la massima tenacit\u00e0, hanno le seguenti funzioni:\n\u00c8 di solito trattato con la tempra, in acqua o in olio, e con il rinvenimento a circa 620\u00a0\u00b0C.\nEsempi di acciai da bonifica: C40, 39NiCrMo3, 42CrMo4, 36CrMn5.\nAcciaio da nitrurazione.\nSono di solito acciai dolci o da bonifica con la presenza di alluminio o altri elementi leganti (nichel, cromo, molibdeno), che possano formare nitruri a azoturi (composti superficiali molto duri).\nPoich\u00e9 contengono un basso tenore di carbonio (circa lo 0,4% in peso di carbonio) riescono ad accogliere, nella loro superficie, azoto per una profondit\u00e0 fino a 0,5\u00a0mm. Lo strato nitrurato \u00e8 ottenuto con un processo di precipitazione dell'azoto.\nSi ottiene mediante un trattamento termochimico in vasche a una temperatura che varia tra i 500 e i 520\u00a0\u00b0C in presenza di ammoniaca, per una durata di circa 50 ore. Dopo aver subito il suddetto trattamento, tali acciai presentano una superficie indurita mentre nel cuore mantengono ancora caratteristiche di tenacit\u00e0.\nQuesti acciai sono impiegati per costruire ruote dentate, alberi di distribuzione, perni, rulli, boccole, spinotti, alberi a camme, ecc.\nAcciaio autotemprante.\nQuesti acciai hanno una velocit\u00e0 di raffreddamento talmente bassa che assumono una struttura di tempra (martensitica) per semplice raffreddamento all'aria. Ulteriore caratteristica \u00e8 la temperatura del rinvenimento, generalmente intorno ai 200\u00a0\u00b0C. Queste caratteristiche sono dovute al notevole tenore di elementi pregiati in lega, quali il nichel, il cromo, il molibdeno e il tungsteno, che spostano nettamente verso destra le curve anisoterme. Anche le caratteristiche meccaniche sono eccezionali, con resistenze a trazione elevatissime (dell'ordine di 2.000\u00a0MPa) e una tenacit\u00e0 soddisfacente anche in virt\u00f9 del raffreddamento meno drastico in aria. Sono autotempranti anche gli acciai al manganese e al nichel corrispondenti a punti della zona a struttura perlitica dei rispettivi diagrammi di Guillet, vicini alla zona di transizione con quelli a struttura martensitica, ma queste leghe non hanno applicazioni pratiche perch\u00e9 troppo fragili.\nInteressanti applicazioni hanno invece gli acciai al cromo-nichel con C = 0,3% ~ 0,5%; Ni = 3% ~ 6%; Cr = l% ~ 2%, e somma dei tre elementi almeno uguale a 5%. Tali materiali dopo ricottura presentano struttura perlitica, assumono facilmente struttura martensitica con semplice raffreddamento all'aria e hanno sia elevata durezza sia duttilit\u00e0 e tenacit\u00e0 soddisfacenti: possono rappresentare una valida alternativa ad acciai cementati o nitrurati. Caratteristiche di questi acciai sono:\nUn esempio di acciaio autotemprante \u00e8: 36NiCrMo16\nAcciaio da cementazione.\nll termine \"cementazione\" non \u00e8 molto corretto anche se ormai universalmente accettato; per essere precisi si dovrebbe usare il termine \"carbocementazione\" o \"cementazione carburante\".\nDato che contengono meno dello 0,2% in peso di carbonio, essi possono accogliere altro carbonio nella loro superficie per una profondit\u00e0 fino a 2\u00a0mm.\nDopo aver subito un particolare trattamento termico essi presentano una superficie indurita mentre il cuore dell'acciaio mantiene ancora caratteristiche di tenacit\u00e0.\nLa superficie indurita resiste bene all'usura e all'azione di forze concentrate.\nEssendo la cementazione costosa, non conviene risparmiare sulla tempra, che invece \u00e8 indispensabile per massimizzare la durezza ottenibile. Il rinvenimento si ferma sempre al primo stadio.\nPossono essere acciai non legati (C10, C16) oppure debolmente legati.\nSi utilizzano i leganti tipici dell'acciaio da bonifica:\nEsempi: C10 (\u00e8 il pi\u00f9 debole), C16, Acciaio 16NiCrMo12 (\u00e8 il pi\u00f9 forte), Acciaio 20NiCrMo2, Acciaio 18NiCrMo5.\nQuesti acciai servono a costruire ruote dentate, alberi di distribuzione, perni, rulli, boccole, spinotti etc.\nAcciaio per molle.\nPropriet\u00e0 richieste sono:\nCon le leghe al solo carbonio, in concentrazione superiore allo 0,40%, si hanno gli acciai armonici, per cemento armato precompresso, funi (in questo caso vengono patentati), strumenti musicali.\nPer usi pi\u00f9 impegnativi si aggiunge soprattutto il silicio fino al 2%, che rafforza ma infragilisce; il cromo aumenta la temprabilit\u00e0, il nichel aumenta la tenacit\u00e0. Alcuni esempi: 55Si7 per sospensioni e balestre dei treni; 52SiCrNi5 per molle di pregio; 50CrV4 (KVRG). Si esegue sempre il rinvenimento a 450\u00a0\u00b0C cos\u00ec che i carburi precipitino ma non inizino a coalescere.\nAcciaio per cuscinetti a rotolamento.\nSono acciai di altissima qualit\u00e0, sono esenti da materiali intermetallici. Hanno un alto tenore di carbonio e si ottengono da una tempra seguita da rinvenimento a circa 150\u00a0\u00b0C.\nIl pi\u00f9 utilizzato \u00e8 l'acciaio 100Cr6.\nAcciaio inossidabile.\nAcciaio inox o acciaio inossidabile \u00e8 il nome dato correntemente agli acciai con un tenore di cromo indicativamente superiore al 13%, per la loro propriet\u00e0 di non arrugginire se esposti all'aria e all'acqua: il cromo, ossidandosi a contatto con l'ossigeno, si trasforma in diossido di cromo che crea uno strato aderente e molto resistente, impedendo un'ulteriore ossidazione (tale fenomeno \u00e8 noto come passivazione).\nSono una classe estremamente importante di acciai, usata per gli scopi pi\u00f9 disparati: a partire dalla loro scoperta nel 1913, e grazie soprattutto ai successivi progressi della metallurgia fra gli anni quaranta e sessanta, hanno ampliato il loro sviluppo e le loro applicazioni; tuttora vengono perfezionati e adattati alle richieste dei vari settori industriali, come il petrolifero/petrolchimico, minerario, energetico, nucleare e alimentare (molto noto in quest'ultimo settore l'acciaio inox 18/10, contenente il 18% di cromo e il 10% di nichel).\nAcciaio per utensili.\nPer le applicazioni meno severe si possono usare acciai al solo carbonio, altrimenti \u00e8 necessario aggiungere elementi leganti per aumentare la durezza.\nData la presenza di carburi di difficile soluzione, la tempra \u00e8 eseguita ad alta temperatura; si deve comunque valutare bene quest'ultima in quanto, se troppo bassa, il carbonio non si scioglie e si forma martensite povera; se troppo alta, un'eccessiva quantit\u00e0 di carbonio entra nell'austenite stabilizzandola fino a bassa temperatura.\nNel caso di acciai per lavorazioni a caldo e rapidi, si ha un indurimento secondario aumentando la temperatura di rinvenimento oltre i 400\u00a0\u00b0C.\nAcciaio rapido.\n\u00c8 la pi\u00f9 importante tipologia di acciaio utilizzato nella costruzione di utensili per la lavorazione veloce del metallo. Se ne pu\u00f2 fare la seguente schematizzazione:\nNormalmente l'acciaio rapido \u00e8 ricotto a 800 ~ 900\u00a0\u00b0C, temprato a 1180-1300\u00a0\u00b0C e rinvenuto a 550\u00a0\u00b0C anche pi\u00f9 volte (a causa dell'enorme quantit\u00e0 di austenite residua).\nAcciaio per lavorazioni a caldo.\n\u00c8 una tipologia di acciaio utilizzato nelle lavorazioni con temperatura maggiore di 300\u00a0\u00b0C e le sue caratteristiche principali sono:\nLe ultime due caratteristiche derivano dall'elevata tenacit\u00e0 del materiale dovuta alla bassa concentrazione di carbonio (0,3% ~ 0,4% C) e alla presenza del Vanadio che serve per mantenere ridotte le dimensioni del grano ad alte temperature.\nAcciaio per lavorazioni a freddo.\nL'elevata durezza \u00e8 solitamente dovuta all'alto tenore di carbonio; altre propriet\u00e0, quali tenacit\u00e0, resistenza all'usura, indeformabilit\u00e0 al trattamento termico, penetrazione di tempra, capacit\u00e0 di taglio, ecc., sono raggiunte con ulteriori elementi in soluzione. Non ci si deve stupire quindi della composizione molto varia di questi acciai: al carbonio, al cromo-carbonio, al tungsteno-cromo, al tungsteno e al manganese-vanadio.\nIl rinvenimento deve essere attorno ai 200\u00a0\u00b0C, altrimenti si decompone la martensite. Esempi di acciaio di questa categoria sono X210Cr13, che si pu\u00f2 usare per la costruzione di lame per sega circolare, 107WCr5KU, impiegato negli utensili per la lavorazione del legno, X205Cr12KU, utile per esempio per la produzione di punzoni per stampi di pressatura di polveri metalliche.\nAcciaio amorfo (Vetro metallico).\n Normalmente l'acciaio ha una struttura cristallina, tuttavia, con velocit\u00e0 di raffreddamento estremamente rapide \u00e8 possibile inibire la nucleazione, ottenendo una struttura amorfa (\"stato vetroso\"). Questo tipo di materiale detto acciaio amorfo o acciaio vetroso pu\u00f2 essere considerato come un liquido super-viscoso, alla pari del comune vetro. \nEsistono da tempo procedimenti (quali il melt spinning o l'atomizzazione), che permettono di ottenere tali strutture.\nRecentemente (articolo sulla rivista \"Physical Review Letters\" del 18 giugno 2004) \u00e8 stato descritto un procedimento pi\u00f9 efficace, a lungo inseguito dai metallurgici, per ottenere acciai amorfi.\nAlla base del processo, vi \u00e8 l'aggiunta alla lega di opportuni elementi, quali l'ittrio, che inibiscono la nucleazione, favorendo il mantenimento dello stato amorfo. L'acciaio risultante ha una durezza e una resistenza circa doppia/tripla rispetto a quelle dei migliori acciai convenzionali.\nTrattamenti termici.\nI \"trattamenti termici degli acciai\" sono delle modificazioni a caldo della struttura molecolare di tali leghe che conferiscono diverse caratteristiche meccaniche agli stessi.\nPossono essere suddivisi in due grosse categorie a seconda che si abbia trasformazione di fase o meno.\nTrattamenti superficiali.\nCarbocementazione.\nDetto anche semplicemente \"cementazione\", \u00e8 un trattamento termico che consiste nell'aumentare il contenuto di carbonio nello strato superficiale a una temperatura superiore a quella che rende il reticolo cristallino in grado di assorbire carbonio; questo permette, con la successiva tempra, di ottenere uno strato superficiale molto duro di martensite (una struttura non presente nel diagramma di equilibrio Fe-C), permettendo al pezzo di mantenere buone caratteristiche meccaniche di elasticit\u00e0. Si pu\u00f2 fare in forma solida, liquida o gassosa, ed \u00e8 seguita dalla tempra del materiale. I pezzi cementati perdono per\u00f2 gradatamente le loro caratteristiche superficiali se sottoposti a temperature oltre i 200\u00a0\u00b0C.\nLa fase pi\u00f9 lenta del processo, e quindi quella dominante, \u00e8 la diffusione all'interno della matrice metallica; essa \u00e8 regolata dalla seconda legge di Fick.\nNitrurazione.\nCome la carbocementazione, anche questo \u00e8 un processo di indurimento superficiale: l'acciaio viene portato a 500\u00a0\u00b0C e investito da una corrente di ammoniaca gassosa che si dissocia in azoto e idrogeno. L'azoto viene assorbito dagli strati superficiali del metallo con cui forma nitruri, prevalentemente Fe4N, molto duri. Lo spessore dello strato indurito \u00e8 minore di quello ottenuto per cementazione, ma in compenso la sua durezza \u00e8 molto maggiore e rimane stabile fino a temperature di 600 ~ 700\u00a0\u00b0C. Esiste inoltre la carbonitrurazione: tale processo di indurimento \u00e8 simile, ma avviene a temperature molto superiori ai 500\u00a0\u00b0C.\nCianurazione.\nIl trattamento di \"cianurazione\" degli acciai consiste nel riscaldare i pezzi a una temperatura di circa 800\u00a0\u00b0C immergendoli o cospargendoli di cianuro di potassio.\nSi mantengono nel bagno liquido per circa 10 ~ 15 minuti e quindi si raffreddano rapidamente. Si applica solitamente agli acciai a basso tenore di carbonio, per aumentarne la durezza. I componenti essenziali dei bagni al cianuro consistono nel cianuro complesso di cadmio, nel cianuro di sodio o di potassio libero e nell'idrossido di sodio o di potassio. Accanto a questi costituenti si trova sempre il carbonato alcalino che si forma spontaneamente con l'anidride carbonica dell'aria.\nBorurazione.\nComunemente chiamato \"cementazione al boro\", \u00e8 un trattamento in grado di conferire durezze superiori a 2000 HV. Il processo viene condotto a temperature prossime agli 850\u00a0\u00b0C posizionando i pezzi meccanici in cassette in acciaio inossidabile alla presenza di carburo di boro e fluoruri alcalini. Il tempo di permanenza a temperatura \u00e8 direttamente proporzionale alla profondit\u00e0 che si vuole ottenere.\nCalmaggio.\nIl calmaggio \u00e8 una fase del processo di produzione dell'acciaio, che consiste nella disossidazione totale o parziale del tenore di ossigeno disciolto nel bagno di acciaio liquido.\nNell'acciaio liquido \u00e8 presente, al termine dell'affinazione in convertitore, dell'ossigeno disciolto nel bagno metallico che combinandosi con il carbonio residuo in soluzione genera monossido di carbonio (CO) gassoso. Nel caso di acciai non calmati (cio\u00e8 non disossidati) lo sviluppo di CO \u00e8 particolarmente evidente e tali acciai sono detti \"effervescente\". L'acciaio cos\u00ec prodotto non \u00e8 facilmente deformabile. Per ridurre tale fenomeno si deve disossidare l'acciaio; allo scopo (in fase liquida, in siviera) vengono aggiunte opportune dosi di alluminio, silicio e manganese, che formano con l'ossigeno degli ossidi solidi. Si produce cos\u00ec acciaio \"calmato\", \"semicalmato\" o \"equilibrato\". L'alluminio \u00e8 aggiunto sotto forma di alluminio nocelle o alluminio in filo, mentre il silicio e il manganese comunemente come ferroleghe.\nIl mercato dell'acciaio.\nL'acciaio \u00e8 quotato nelle maggiori borse del mondo. Nel XXI secolo, la scalata del colosso siderurgico indiano Mittal su Arcelor aveva creato il primo gruppo mondiale dell'acciaio, la ArcelorMittal. Il maggior produttore al mondo nel 2020 \u00e8 stato il gruppo cinese Baowu con oltre 115 milioni di tonnellate.\nA oggi non esiste una Borsa dell'acciaio in cui vengano quotati i prodotti siderurgici. Sono tuttavia allo studio dei progetti finalizzati a crearne una per poter consentire alle aziende l'utilizzo di strumenti derivati di copertura.\nClassificazione dei prodotti siderurgici.\nI manufatti finiti di acciaio che interessano maggiormente sono quelli laminati a caldo.\nEssi si distinguono in prodotti piatti e prodotti profilati.\nDel primo gruppo fanno parte:\nI prodotti profilati si distinguono in:"}
{"id": "2615670", "revid": "36426", "url": "https://it.wikipedia.org/wiki?curid=2615670", "title": "Piazza Anfiteatro", "text": ""}
{"id": "2615675", "revid": "599013", "url": "https://it.wikipedia.org/wiki?curid=2615675", "title": "Reto Zanni", "text": "Carriera.\nClub.\nHa giocato nella prima divisione svizzera.\nNazionale.\nHa partecipato agli Europei Under-21 del 2002."}
{"id": "2615676", "revid": "287204", "url": "https://it.wikipedia.org/wiki?curid=2615676", "title": "Cowboy Casanova", "text": "Cowboy Casanova \u00e8 il primo singolo estratto dal terzo album della cantante statunitense Carrie Underwood, Play On. Il brano \u00e8 stato pubblicato il 14 settembre 2009 in tutte le radio. Il brano \u00e8 stato scritto da Brett Jame e da Mike Elizondo'. Il brano \u00e8 stato certificato negli Stati Uniti disco di platino per aver venduto pi\u00f9 di 1.000.000 di copie in modo digitale.\nIl brano ha raggiunto la posizione numero 1 e numero 2 della classifica country statunitense e canadese, facendo s\u00ec che Carrie abbia avuto dieci brani nella top 10 nella classifica country, superando cos\u00ec anche le regine del country come Faith Hill e Martina McBride. Con questo Carrie diventa l'artista femminile ad aver avuto maggior brani nella classifica country nell'ultimo decennio.\nVideo.\nIl video \u00e8 stato diretto da Theresa Wingbert ed \u00e8 stato possibile visualizzarlo per la prima volta il 2 ottobre 2009 durante la premi\u00e8re del CTM. Il video \u00e8 stato girato New Orleans e vuol far vedere che la maggior parte degli uomini pensa solo una cosa sulla donna, credendo che si pi\u00f9 inferiore, e allora stufata di questo la cantante nel video ballando con delle ballerine vestite con corsaretti e giarrettiere respinge tutti i cowboy che provano a corteggiarla, facendoli cos\u00ec sentire meno sicuri di s\u00e9."}
{"id": "2615683", "revid": "1005847", "url": "https://it.wikipedia.org/wiki?curid=2615683", "title": "Pretty Fly for a Rabbi", "text": "Pretty Fly for a Rabbi \u00e8 un singolo di \"Weird Al\" Yankovic estratto dall'album \"Running with Scissors\" ed \u00e8 la parodia di \"Pretty Fly (for a White Guy)\" degli Offspring.\nSignificato.\nLa canzone parla di un rabbino \"alla moda\".\nNella canzone si sentono anche delle citazioni del programma educativo \"Pee-Wee's Playhouse\".\nLa canzone \u00e8 stata incisa in Australia.\nIl video.\nVenne assemblato un \"video\" per questa canzone, ma non venne mai trasmesso all'infuori dell'Australia. Il video era composto da alcune scene del concerto \"\"Weird Al\" Yankovic Live!\"."}
{"id": "2615684", "revid": "287204", "url": "https://it.wikipedia.org/wiki?curid=2615684", "title": "Z\u00fcrcher Schlittschuh Club Lions 2009-2010", "text": "La rosa dei ZSC Lions che ha vinto la Victoria Cup 2009 conto la squadra della americana dei Chicago Blackhawks.\nVoci correlate.\nVictoria Cup"}
{"id": "2615688", "revid": "287204", "url": "https://it.wikipedia.org/wiki?curid=2615688", "title": "Congoleum Classic 1984", "text": "Il Congoleum Classic 1984 \u00e8 stato un torneo di tennis giocato sul cemento. \u00c8 stata la 9\u00aa edizione del \"Torneo di Indian Wells\" che fa parte del Volvo Grand Prix 1984. Il torneo si \u00e8 giocato a La Quinta in California dal 13 al 19 febbraio 1984.\nCampioni.\nSingolare maschile.\n Jimmy Connors ha battuto in finale Yannick Noah 6\u20132, 6\u20137, 6\u20133\nDoppio maschile.\n Bernard Mitton / Butch Walts hanno battuto in finale Scott Davis / Ferdi Taygan 4\u20136, 6\u20134, 7\u20136"}
{"id": "2615690", "revid": "1318658", "url": "https://it.wikipedia.org/wiki?curid=2615690", "title": "Maitland Ward", "text": "Ha interpretato Rachel McGuire in \"Crescere, che fatica! e\" Jessica Forrester in \"Beautiful\". Nel 2019 \u00e8 passata dalla recitazione tradizionale alla recitazione in film pornografici.\nBiografia.\nDi origini inglesi, tedesche e norvegesi, il 21 ottobre 2006 ha sposato l'agente immobiliare Terry Baxter; la coppia ha vissuto per due anni a New York, dove Ward ha studiato scrittura e sceneggiatura presso l'Universit\u00e0 di New York. Nel 2009 si \u00e8 trasferita a Los Angeles insieme al marito ed ha proseguito gli studi all'Universit\u00e0 della California.\nAttrice televisiva (1994-2007).\nNel 1994, mentre era ancora al liceo, ha debuttato ufficialmente come attrice nella soap opera \"Beautiful i\"nterpretando il personaggio di Jessica Forrester\";\" Ward ha scelto di utilizzare il nome Maitland al posto di quello di Ashley poich\u00e9 le fu detto di cambiarlo in quanto quest'ultimo era considerato troppo banale. Per questa sua interpretazione, nel 1995 ha vinto lo \"Young Artist Award\" per la migliore interpretazione da parte di una giovane attrice all'interno di una serie televisiva diurna ed una nomination nella categoria migliore giovane attrice debuttante in una soap opera del \"Soap Opera Digest Awards\".Ha recitato nel ruolo della Forrester fino al 1996.\nNel 1997 ha fatto parte, insieme a Jay Thomas e Mario L\u00f3pez, del cast del film televisivo \"L'ultima lezione del professor Griffin\". Nel 1998 ha avuto la parte di Tina nella serie televisiva \"USA High\" e di Eleanor nella settima stagione di \"Quell'uragano di pap\u00e0\"; nello stesso anno Ward \u00e8 entrata a far parte del cast fisso della serie televisiva \"Crescere, che fatica!\" con il ruolo di Rachel McGuire.\nNel 2000 ha recitato insieme a Brian Dennehy e Sean Astin nel film indipendente americano \"Dish Dogs\". Nel 2002 ha poi avuto la parte di Rachel Newman nella serie televisiva \"Boston Public\" e nel 2004 ha recitato nel film \"White Chicks\" la parte di Brittany Wilson. Nel 2005 ha interpretato il ruolo di Staci nella serie televisiva \"Out of Practice - Medici senza speranza\". Nel 2007 ha avuto ruoli nella serie televisiva \"Le regole dell'amore\" e nella soap opera \"Febbre d'amore\".\nAttivit\u00e0 come cosplayer (2013-2017).\nDopo essersi ritirata dalla recitazione, Ward ha iniziato a dedicarsi al cosplay, partecipando a varie convention di fumetti. Nel 2014 ha partecipato al \"Comix Expo\" di Long Beach indossando un costume ispirato al bikini metallico della principessa Leila e suggerito da alcuni fotografi con cui ha lavorato. Ha inoltre interpretato, sempre come cosplayer, vari personaggi tra cui il personaggio dei fumetti Red Sonja. Ha partecipato anche ad alcune convention di fumetti con indosso un cosplay composto esclusivamente da pittura corporale.\nAttivit\u00e0 come attrice pornografica (2019-).\nParticolarmente attiva sui social media, dalla met\u00e0 del 2013 Ward ha iniziato a pubblicare sue foto in topless su \"Snapchat\" e \"Instagram\", ottenendo un ampio seguito su entrambe le piattaforme; sugli stessi profili, nell'aprile 2016 ha postato anche le sue prime foto di nudo, realizzate per la mostra \"Living Art\" in programma a Los Angeles.\nNel maggio 2019 ha firmato un contratto con l'agenzia di talenti per adulti \"Society 15\"; a tal proposito ha dichiarato di essere stata avvicinata dalla regista Kayden Kross e che la decisione di intraprendere la carriera da attrice pornografica, definita come un \"drastico cambiamento di carriera\" da alcuni media americani, \u00e8 stata un qualcosa di naturale, che voleva comunque esplorare e fare. Ha tatuata una farfalla sulla spalla, un sole con la luna sulla schiena e un trifoglio sul pube.\nIn seguito al rilascio di \"Drive\" sul sito Deeper.com \u00e8 apparsa in pi\u00f9 scene porno aggiuntive rilasciate sullo stesso sito ed ha ribadito di considerare la sua transizione alla pornografia come una mossa imprenditoriale saggia, che le sta aprendo molte altre possibilit\u00e0. Nel 2022 ha condotto la rassegna annuale degli XBIZ Awards. \nPremi e riconoscimenti.\nAttrice televisiva.\nSoap Opera Digest Awards\nYoung Artist Award\nAttrice pornografica.\nAVN Awards\nNomination\nXBIZ Awards\nNomination\nXBIZ Cam Awards\nNomination\nXRCO Award\nNomination\nXCritic Awards\nNomination\nSpank Bank Awards\nNomination\nFleshbot Awards (Straight)\nNomination\nFleshbot Awards (Trans)\nNightMoves Awards\nAltPorn Awards\nNomination"}
{"id": "2615691", "revid": "125643009", "url": "https://it.wikipedia.org/wiki?curid=2615691", "title": "Mother 3", "text": "Mother 3 (conosciuto come \"EarthBound 2\") \u00e8 un videogioco di ruolo sviluppato da Brownie Brown e HAL Laboratory. \u00c8 stato pubblicato da Nintendo per il Game Boy Advance e distribuito solo in Giappone. \u00c8 il terzo videogame della serie \"EarthBound\" e seguito del titolo pubblicato per il Super Nintendo Entertainment System dodici anni prima. \u00c8 stato ideato da Shigesato Itoi, il creatore della serie, e diretto da Nobuyuki Inoue. La colonna sonora \u00e8 composta da Shogo Sakai.\nTrama.\n\"Mother 3\" \u00e8 ambientato nelle \"Isole di Nessun Luogo\", una serie di isole scarsamente abitate sulla Terra. Il gioco passa punti di vista tra i personaggi principali, che sono tutte le persone (o animali) che vivono sulle isole. Il gioco si concentra su una coppia di gemelli di nome Lucas e Claus, la loro famiglia, il padre Flint e gli amici che li uniscono per combattere contro il misterioso esercito dei Pigmask . La storia del gioco \u00e8 una tragedia: i suoi temi principali prevedono far fronte alla perdita di familiari ed i pericoli del consumismo. Per esempio, la prima persona che muore \u00e8 Hinawa, la madre di Lucas e Claus, con una zanna di drago impiantata nel cuore. Si scoprir\u00e0 che il capo dei Pigmask \u00e8 Porky Minch, il vicino di casa di Ness che non viene mai nominato nel gioco fino al capitolo 7. Il gioco ha anche molti elementi comici, come la parodia di altri videogiochi. Il gioco \u00e8 stato pubblicizzato come \"divertente, strano, e straziante\".\nSviluppo.\nLo sviluppo di Mother 3 ebbe inizio nel 1994 per lo SNES e vedeva Shigeru Miyamoto e Satoru Iwata come produttori. Nella squadra di produzione erano inoltre presenti molti degli sviluppatori presenti nella creazione del precedente Mother 2 (altres\u00ec conosciuto con il nome di EarthBound). Visto che lo SNES stava ormai per essere soppiantato da altre console si pens\u00f2 che non sarebbe stato proficuo sviluppare il gioco su tale sistema. Il team decise di spostarsi cos\u00ec sul Nintendo 64 spinti anche dall'idea di convertire l'intero gioco dal classico 2D all'allora innovativo 3D. Dal momento che il progetto si rivel\u00f2 essere al di sopra dei limiti hardware offerti dal Nintendo 64, il team decise in seguito di muovere il progetto sul 64DD, vale a dire un'espansione per il Nintendo 64 rilasciata solo in Giappone nel 1999. Tale prodotto si rivel\u00f2 di scarso successo e cos\u00ec l'idea fu accantonata puntando un'altra volta lo sviluppo sul normale Nintendo 64.\nCon lo sviluppo che proseguiva, Nintendo pot\u00e9 mostrare una demo di Mother 3 al Nintendo Space World del 1999. In origine il gioco doveva essere rilasciato anche negli Stati Uniti in una cartuccia sotto il nome di EarthBound 64. Le scarse fonti a testimonianza di EarthBound 64 rivelarono che il gioco doveva seguire le stesse mecchaniche di .\nDopo svariati ritardi nella pubblicazione del titolo, Shigesato Itoi annunci\u00f2 ufficialmente la cancellazione di Mother 3 ad Agosto dell'anno 2000. Tuttavia il progetto non fu completamente cancellato in quanto si pensava di ricominciare il lavoro a partire dal GameCube. Nonostante i lavori procedessero su questo nuovo sistema, Satoru Iwata si rese conto di quanto l'adattamento in 3D si stesse rivelando problematico per l'intera creazione del gioco dovendo cos\u00ec interrompere ulteriormente la produzione di Mother 3.\nNel 2003 fu rilasciata per il GameBoy Advance una cartuccia chiamata Mother 1+2 la quale era una conversione degli originali Mother e Mother 2 in grado di funzionare sulla sopraccitata console portatile. I lavori per la creazione del gioco furono cos\u00ec assegnati alla Brownie Brown che ultim\u00f2 il progetto permettendo cos\u00ec la messa in vendita ufficiale il 20 aprile 2006 in Giappone. \nDistribuzione.\nMother 3 venne ufficialmente distribuito in Giappone a partire dal 20 aprile 2006 diventando uno dei titoli pi\u00f9 venduti. Prima della sua distribuzione il gioco era nella lista dei \"cinque giochi pi\u00f9 attesi\" della rivista videoludica giapponese Famitsu ed era inoltre uno dei titoli pi\u00f9 richiesti nelle pre-ordinazioni dei negozi di videogiochi. Del gioco \u00e8 stata inoltre distribuita una versione in edizione limitata che conteneva un GameBoy Micro con il logo della serie, la cartuccia di gioco e una spilletta che ricreava la Fraklin Badge. Il 17 dicembre 2015 Mother 3 ha visto un'ulteriore pubblicazione sulla Virtual Console della Wii U seppur in via esclusiva per il Giappone.\nDistribuzione all'estero.\nSino ad oggi, Mother 3 non \u00e8 mai stato tradotto ed esportato ufficialmente per il mercato occidentale. In origine era prevista una localizzazione in lingua inglese da parte di Nintendo, tuttavia \u00e8 stata poi cancellata a causa dei temi trattati all'interno del gioco e dei riferimenti pi\u00f9 o meno espliciti riguardo l'utilizzo di droghe e violenza sugli animali da parte dei personaggi di gioco.\nNonostante non esista nessuna traduzione ufficiale, il 17 ottobre del 2008 \u00e8 stata rilasciata una versione interamente in inglese da parte di alcuni ammiratori della serie facenti parte della comunit\u00e0 Starmen.net. La realizzazione dell'intero progetto ha richiesto due anni di lavoro e i costi stimati per una simile operazione si aggirerebbero intorno ai 30,000 dollari.\nA quanto dichiarato dal team di Starmen.net, Nintendo of America era a conoscenza del loro progetto, tuttavia non c'\u00e8 stato alcun intervento legale da parte dell'azienda. Il progetto non \u00e8 comunque finalizzato allo scopo di lucro; il team ha infatti dichiarato di terminare il loro progetto se Nintendo avesse deciso in futuro di pubblicare ufficialmente il gioco o se quest'ultima avesse direttamente detto loro di cessare la creazione e la distribuzione del loro adattamento. \nModalit\u00e0 di gioco.\nIl gameplay di \"Mother 3\" \u00e8 molto simile ai giochi precedenti della serie. Il giocatore controlla un personaggio principale dal punto di vista ambientale e si sposta per esplorare, parlare con i personaggi nonch\u00e9 attraversare dungeon combattendo contro mostri. Nelle zone pericolose i nemici come Pigmasks, animali selvatici e robot sono programmati per inseguire il giocatore: se questi viene a contatto con un nemico avr\u00e0 inizio un combattimento: se qualcuno venisse toccato da dietro, inizier\u00e0 lo scontro girato di spalle e l'altro potr\u00e0 attaccarlo per primo. Fino a tre altri personaggi possono seguire il giocatore, per formare una squadra di quattro elementi. Novit\u00e0 rispetto ai videogiochi precedenti: nella fase di esplorazione \u00e8 possibile \"caricare\" in corsa i nemici per sconfiggere istantaneamente quelli pi\u00f9 deboli.\nIl gioco mantiene il sistema di battaglia trovato in \"Mother\" e \"EarthBound\", caratterizzata da nemici fermi visti frontalmente e uno sfondo animato. Il giocatore controlla un massimo di quattro personaggi in combattimento, con l'eccezione di alcuni personaggi non giocanti che seguono il giocatore nel corso della storia e contribuiscono in modo automatico alla lotta. Tutti i personaggi possono attaccare i nemici con armi e utilizzare gli oggetti in combattimento, e ogni personaggio ha delle abilit\u00e0 uniche. Ogni personaggio ha anche delle statistiche individuali tipici di giochi di ruolo, come Attacco, Difesa e Velocit\u00e0.\nIl combattimento in \"Mother 3\" include la possibilit\u00e0 di premere dei tasti a ritmo della musica di sottofondo (che con l'avanzare del gioco avr\u00e0 ritmi sempre pi\u00f9 complessi): ci\u00f2 permetter\u00e0 di eseguire degli attacchi combo per incrementare i danni inflitti."}
{"id": "2615694", "revid": "174925", "url": "https://it.wikipedia.org/wiki?curid=2615694", "title": "Kaito Kid (personaggio)", "text": ""}
{"id": "2615697", "revid": "287204", "url": "https://it.wikipedia.org/wiki?curid=2615697", "title": "Congoleum Classic 1983", "text": "Il Congoleum Classic 1983 \u00e8 stato un torneo di tennis giocato sul cemento. \u00c8 stata l'8\u00aa edizione del \"Torneo di Indian Wells\" che fa parte del Volvo Grand Prix 1983. Il torneo si \u00e8 giocato a La Quinta in California, dal 21 al 28 febbraio 1983.\nCampioni.\nSingolare maschile.\n Jos\u00e9 Higueras ha battuto in finale Eliot Teltscher 6\u20134, 6\u20132\nDoppio maschile.\n Brian Gottfried / Ra\u00fal Ram\u00edrez hanno battuto in finale Tian Viljoen / Danie Visser 6\u20133, 6\u20133"}
{"id": "2615700", "revid": "599013", "url": "https://it.wikipedia.org/wiki?curid=2615700", "title": "Johan Radet", "text": "Carriera.\nClub.\nDebutta nel 1996 con la maglia dell', dove rimane fino al 2007, anno in cui, nel trasferirsi allo , grazie alle visite mediche, viene a conoscenza di un problema cardiaco, e lascia definitivamente il calcio."}
{"id": "2615708", "revid": "287204", "url": "https://it.wikipedia.org/wiki?curid=2615708", "title": "Congoleum Classic 1982", "text": "Il Congoleum Classic 1982 \u00e8 stato un torneo di tennis giocato sul cemento. \u00c8 stata la 7\u00aa edizione del \"Torneo di Indian Wells\" che fa parte del Volvo Grand Prix 1982. Il torneo si \u00e8 giocato a La Quinta in California, a partire dal 15 febbraio 1982.\nCampioni.\nSingolare maschile.\n Yannick Noah ha battuto in finale Ivan Lendl 6\u20133, 2\u20136, 7\u20135\nDoppio maschile.\n Brian Gottfried / Ra\u00fal Ram\u00edrez hanno battuto in finale John Lloyd / Dick Stockton 6\u20134, 3\u20136, 6\u20132"}
{"id": "2615712", "revid": "547034", "url": "https://it.wikipedia.org/wiki?curid=2615712", "title": "Teri Ann Linn", "text": "Biografia.\nNel 1980 vinse il titolo di Miss Hawaii e l'anno seguente fu tra le finaliste del concorso Miss USA, vinto da Kim Seelbrede. Dopo aver preso parte a numerose serie tv, dal 1987 al 1994 interpreta il ruolo di Kristen Forrester nella soap opera \"Beautiful\" . \u00c8 inoltre comparsa in altre serie TV come \"Magnum, P.I.\", \"Flamingo Road\", \"Dallas\" e \"T.J. Hooker\". Nel 1999 ha interpretato il ruolo di Giulia Colombo al fianco di Ezio Greggio in \"Anni '60\", miniserie diretta da Carlo Vanzina. Il suo CD \"Teri\" ha ricevuto commenti favorevoli dalla stampa di settore."}
{"id": "2615716", "revid": "292162", "url": "https://it.wikipedia.org/wiki?curid=2615716", "title": "Saturae Menippeae", "text": ""}
{"id": "2615718", "revid": "76963", "url": "https://it.wikipedia.org/wiki?curid=2615718", "title": "Tracy Melchior", "text": "Biografia.\nDopo aver recitato in nel 1999 ha interpretato il ruolo di Tess Marin nella serie tv Sunset Beach.\nDal 2001 al 2017 ha recitato nella soap opera Beautiful nel ruolo di Kristen Forrester."}
{"id": "2615723", "revid": "110157", "url": "https://it.wikipedia.org/wiki?curid=2615723", "title": "Judith Borne", "text": "Biografia.\nHa recitato nella soap opera \"Beautiful\" nel ruolo di Angela Forrester (pi\u00f9 esattamente Denveny Dixon, la postulante che si spaccia per la figlia terzogenita dei Forrester) dal 1988 al 1989, dall'episodio 288 al 616 per un totale di 218 episodi.\nIl personaggio di finzione ha usato anche un alias: Denveny Dixon. L'attrice Judith Borne \u00e8 stata doppiata, nella distribuzione per la televisione italiana, da due differenti attrici: Paola Valentini e Claudia Razzi."}
{"id": "2615724", "revid": "287204", "url": "https://it.wikipedia.org/wiki?curid=2615724", "title": "Grand Marnier Tennis Games 1981", "text": "Il Grand Marnier Tennis Games 1981 \u00e8 stato un torneo di tennis giocato sul cemento. \u00c8 stata la 7\u00aa edizione del \"Torneo di Indian Wells\" che fa parte del Volvo Grand Prix 1981. Il torneo si \u00e8 giocato a La Quinta in California dal 16 al 22 febbraio 1981.\nCampioni.\nSingolare maschile.\n Jimmy Connors ha battuto in finale Ivan Lendl 6\u20133, 7\u20136\nDoppio maschile.\n Bruce Manson / Brian Teacher hanno battuto in finale Terry Moor / Eliot Teltscher 7\u20136, 6\u20132"}
{"id": "2615728", "revid": "116385838", "url": "https://it.wikipedia.org/wiki?curid=2615728", "title": "Esetidina", "text": "L'esetidina \u00e8 un farmaco ad attivit\u00e0 antisettica, antibatterica e antimicotica, utilizzato sia in ambito veterinario sia umano. \u00c8 utilizzato anche come anestetico locale, astringente e, per via orale, ha attivit\u00e0 antiplacca.\nL'esetidina \u00e8 dotata di elevata attivit\u00e0 antisettica e di ampio spettro d'azione includente batteri Gram-positivi e Gram-negativi, nonch\u00e9 mostra attivit\u00e0 verso alcune infezioni micotiche.\nUtilizzi.\nViene particolarmente utilizzato in formulazioni orali quali collutori per il trattamento di faringite streptococcica, tonsillite, faringite, laringite, gengivite, Mughetto e Stomatite di Vincent.\nL'esetidina ha dimostrato anche attivit\u00e0 antinfiammatoria ed \u00e8 perci\u00f2 anche utile come antiessudante in tutte le affezioni del cavo orale con componente infiammatoria.\nMeccanismo d'azione.\nL'attivit\u00e0 dell'esetidina \u00e8 di tipo battericida. Il meccanismo di funzionamento \u00e8 riconducibile all'attivit\u00e0 competitiva nei confronti della tiamina, che \u00e8 un fattore di crescita indispensabile per i microorganismi. Usata per via topica orale, l'esetidina viene rimossa lentamente dalla superficie delle mucose, facendo in modo che l'attivit\u00e0 del farmaco permanga a lungo nel cavo orale."}
{"id": "2615747", "revid": "1543377", "url": "https://it.wikipedia.org/wiki?curid=2615747", "title": "Stefano Ayroldi", "text": "\u00c8 fratello dell'ex-arbitro di Serie A Nicola Ayroldi. Anche suo figlio Giovanni ha intrapreso la carriera arbitrale.\nCarriera arbitrale.\nAppartenente alla sezione AIA di Molfetta, come arbitro ha raggiunto la C.A.N. C, dove ha diretto dal 1995 fino al 2000. Nel 2000 passa al ruolo di Assistente Arbitrale e viene inserito nell'organico della Commissione Arbitri Nazionale. Il debutto in Serie A avviene un anno pi\u00f9 tardi. \nIn totale ha raccolto 155 presenze in Serie A, tra cui numerose \"classiche\" del campionato italiano, come una Juventus-Inter, un derby di Milano, due derby di Roma, un Milan-Juventus, quattro Juventus-, un -Roma, due derby di Genova e gli spareggi-promozione della Serie B 2005-2006 (Torino-) e della Serie B 2008-2009 (-Brescia).\nA livello nazionale, Ayroldi \u00e8 stato impegnato, tra le altre, nelle finali di Coppa Italia del 2009 tra - (diretta da Roberto Rosetti) ed in quella di ritorno del 2006 tra - (diretta da Domenico Messina). \nIn totale ha raccolto 155 presenze in Serie A.\nInternazionale.\nInternazionale dal 2006, nel maggio 2009 viene designato insieme ai suoi colleghi abituali per la finale della Coppa dell'Emiro del Qatar (Vinta per 2 a 1 dall'Al-Rayyan sull'Al-Gharafa). Pochi mesi dopo, a ottobre viene convocato per il Campionato mondiale di calcio Under-20 in Egitto. Nel dicembre 2009 giunge la convocazione per assistere Rosetti in occasione della Coppa del mondo per club FIFA 2009, negli Emirati Arabi Uniti. Vanta anche due presenze da assistente di Rosetti nelle semifinali di UEFA Champions League (nel 2009 e nel 2010).\nSi \u00e8 trovato frequentemente in terna con i colleghi Roberto Rosetti e Paolo Calcagno e tutti e tre sono stati selezionati dalla FIFA, in rappresentanza alla classe arbitrale italiana, in vista dei Mondiali di calcio 2010 in Sudafrica. \nIl 31 dicembre 2010 l'AIA lo ritira dalle liste internazionali.\nControversie.\nHa fatto molto discutere l'atteggiamento tenuto alla fine della partita - (33a giornata del campionato di Serie A 2009-2010, 10 aprile 2010), conclusasi col punteggio di 2-2: dopo il fischio finale Ayroldi, assistente durante la partita, \u00e8 stato visto esultare a pugni chiusi urlando \"e andiamo, andiamo...\". La cosa non sfugg\u00ec all'allenatore dell'Inter Mourinho, che chiese invano spiegazioni ad Ayroldi. In seguito, la FIGC fece sapere che si tratt\u00f2 \"di un gesto di soddisfazione degli arbitri per una partita diretta ottimamente\".\nUn altro episodio controverso accadde ai mondiali 2010 in Sudafrica: l'assistente barese non segnal\u00f2 un netto fuorigioco dell'argentino Carlos T\u00e9vez, il quale segner\u00e0 il gol dell'1-0 nell'ottavo di finale Argentina-Messico (3-1 risultato finale). A causa di questo errore, la FIFA escluder\u00e0 la terna italiana dal prosieguo dei mondiali.\nIl 22 settembre 2010 \u00e8 al centro di nuove polemiche a seguito dei presunti errori della gara Brescia-.\nSettore tecnico.\nIl 30 giugno 2011 viene dismesso dalla C.A.N. A per raggiunti limiti di permanenza nel ruolo. In seguito \u00e8 componente del Settore Tecnico Nazionale, mentre il figlio Giovanni \u00e8 inquadrato tra gli arbitri nazionali a disposizione della Commissione Arbitri Nazionale C (CAN C).\nImpegno politico.\nNel 2013 si candida al Senato della Repubblica col partito Fratelli d'Italia - Centrodestra Nazionale, guidato da Ignazio La Russa, nella circoscrizione Puglia."}
{"id": "2615753", "revid": "287204", "url": "https://it.wikipedia.org/wiki?curid=2615753", "title": "Congoleum Classic 1980", "text": "Il Congoleum Classic 1980 \u00e8 stato un torneo di tennis giocato sul cemento. \u00c8 stata la 5\u00aa edizione del \"Torneo di Indian Wells\" che fa parte del Volvo Grand Prix 1980. Il torneo si \u00e8 giocato a Rancho Mirage in California, dall'11 al 17 febbraio 1980.\nCampioni.\nSingolare maschile.\nIl torneo si interruppe nelle semifinali a causa della pioggia, erano rimasti ancora in corsa i 4 americani Jimmy Connors, Brian Teacher, Peter Fleming e Gene Mayer\nDoppio maschile.\nIl torneo del doppio si interruppe nel 2\u00ba turno a causa della pioggia"}
{"id": "2615754", "revid": "767487", "url": "https://it.wikipedia.org/wiki?curid=2615754", "title": "William deVry", "text": "Biografia.\nHa preso tra cui la soap opera \"La valle dei pini\" dal 2003 al 2004 nel ruolo di Michael Cambias.\nDal 2006 al 2008 ha interpretato il ruolo di Storm Logan nella soap opera \"Beautiful\". Dal 2012 interpreta il ruolo del Dott. Soreson nella serie tv statunitense \"Beauty and the Beast\"."}
{"id": "2615758", "revid": "765341", "url": "https://it.wikipedia.org/wiki?curid=2615758", "title": "Don't Download This Song", "text": "Don't Download This Song \u00e8 un singolo di \"Weird Al\" Yankovic estratto dall'album \"Straight Outta Lynwood\" ed \u00e8 nello stile delle canzoni gospel.\nLa canzone \u00e8 stata pubblicata solo in formato digitale.\nSignificato.\nLa canzone \u00e8 una satira verso le persone che scaricano la musica illegalmente dai computer.\nOrigine.\n\"Don't Download This Song\" si riferisce alle cause legali compiute dalla RIAA riguardanti violazioni di copyright legate allo scaricamento illegale di musica. Tra queste spiccano le cause contro \"una nonna\" (presumibilmente Gertrude Walton, che fu denunciata per violazione di copyright dopo sei mesi dalla sua morte) e una \"bambina di 7 anni\" (possibile riferimento alla figlia di Tanya Andersen denunciata a 10 anni per presunta violazione di copyright all'et\u00e0 di 7 anni), oltre alle forti opinioni contrarie di Lars Ulrich nei confronti della violazione di copyright nel periodo di Napster. La canzone inoltre mette in dubbio la dichiarazione della RIAA riguardo al fatto che scaricare illegalmente musica impoverisca gli artisti stessi, mentre la stessa canzone argomenta il fatto di come gli stessi artisti siano gi\u00e0 finanziariamente stabili grazie ai danarosi contratti con le case discografiche: (\"Don't take away money from artists just like me/How else can I afford another solid-gold Humvee?\" ovvero \"Non togliere i soldi agli artisti come me/senn\u00f2 come posso permettermi un altro SUV in oro massiccio?\"). Viene inoltre menzionato il caso di Tommy Chong condannato a 9 mesi di reclusione. Questa canzone di Weird Al \u00e8 tra le tre pi\u00f9 apertamente politicizzate, assieme a \"I'll Sue Ya\" (anche questa proveniente dall'album \"Straight Outta Lynwood\") e \"Party in the CIA\" (anche se \"Christmas At Ground Zero\" e \"Canadian Idiot\" possono essere interpretate in chiave politica).\nYankovic da parte sua ha un'opinione vaga nei confronti della condivisione di file. Alla domanda di un fan che gli chiese cosa ne pensava di Napster e se ne approvava l'utilizzo, lui rispose:\nHo delle perplessit\u00e0 riguardo a ci\u00f2. Da un lato sono preoccupato che la rampante crescita di scaricamenti illegali del mio materiale protetto da copyright possa minare i profitti dei miei album e provocare effetti avversi alla mia carriera. Da un altro posso avere tutte le canzoni dei Metallica GRATIS! WOW!!!!!\n\u2014\"Weird Al\" Yankovic, \"\"Ask Al\" Q&amp;As for July 5, 2003\"\nIl video.\nIl video, animato da Bill Plympton, mostra un ragazzo che viene arrestato per aver scaricato illegalmente un CD e muore in un incendio cercando di scappare di prigione. Alla fine si scopre che in realt\u00e0 era solo un sogno."}
{"id": "2615762", "revid": "984922", "url": "https://it.wikipedia.org/wiki?curid=2615762", "title": "Judith Baldwin", "text": "Biografia.\nDopo aver frequentato l'Universit\u00e0 di Denver, prese parte a numerose serie tv fra cui \"Six Feet Under\", \"Matlock\", \"Hazzard\", \"Freddy's Nightmares\", \"Strega per amore\" e \"CHiPs\". Inoltre ha interpretato il ruolo di Beth Logan nella soap opera \"Beautiful\" nel 1987. Lavora da oltre trent'anni nel mondo del cinema.\nCollabora pi\u00f9 volte nelle pellicole di Garry Marshall, fino al celebre film \"Pretty Woman\", accanto a Julia Roberts e Richard Gere."}
{"id": "2615763", "revid": "287204", "url": "https://it.wikipedia.org/wiki?curid=2615763", "title": "Congoleum Classic 1979", "text": "Il Congoleum Classic 1979 \u00e8 stato un torneo di tennis giocato sul cemento. \u00c8 stata la 4\u00aa edizione del \"Torneo di Indian Wells\" che fa parte del Colgate-Palmolive Grand Prix 1979. Il torneo si \u00e8 giocato a Rancho Mirage in California 12 al 18 febbraio 1979.\nCampioni.\nSingolare maschile.\n Roscoe Tanner ha battuto in finale Brian Gottfried 6\u20134, 6\u20132\nDoppio maschile.\n Gene Mayer / Sandy Mayer hanno battuto in finale Cliff Drysdale / Bruce Manson 6\u20134, 7\u20136"}
{"id": "2615772", "revid": "324090", "url": "https://it.wikipedia.org/wiki?curid=2615772", "title": "Marla Adams", "text": "Biografia.\nPrevalentemente attrice di soap opera in attivit\u00e0 fin dagli anni sessanta, tra i ruoli pi\u00f9 importanti spiccano quelli di Belle Clemens dal 1968 al 1974 in \"The Secret Storm\", di Dina Abbott Mergeron in \"Febbre d'amore\" dal 1983 al 1986 (e in seguito nel 1996 e nel 2008)\nTemporaneamente ha preso parte anche a \"Beautiful\" nel ruolo di Beth Logan nel 1991 mentre precedentemente aveva interpretato brevemente Myrna Clegg in \"Capitol\", sostituendo l'attrice originaria del ruolo Carolyn Jones, e Helen Mullin in \"Generations\"."}
{"id": "2615774", "revid": "287204", "url": "https://it.wikipedia.org/wiki?curid=2615774", "title": "American Airlines Tennis Games 1978", "text": "L'American Airlines Tennis Games 1978 \u00e8 stato un torneo di tennis giocato sul cemento. \u00c8 stata la 4\u00aa edizione del \"Torneo di Indian Wells\" che fa parte del Colgate-Palmolive Grand Prix 1978. Il torneo si \u00e8 giocato a Palm Springs in California, a partire dal 13 febbraio 1978.\nCampioni.\nSingolare maschile.\n Roscoe Tanner ha battuto in finale Ra\u00fal Ram\u00edrez 6\u20131, 7\u20136\nDoppio maschile.\n Raymond Moore / Roscoe Tanner hanno battuto in finale Bob Hewitt / Frew McMillan 6\u20134, 6\u20134"}
{"id": "2615777", "revid": "6923", "url": "https://it.wikipedia.org/wiki?curid=2615777", "title": "Asterix e il duello dei capi", "text": "Asterix e il duello dei capi (\"Le Combat des chefs\") \u00e8 la settima storia a fumetti della serie \"Asterix\", creata da Ren\u00e9 Goscinny (sceneggiatura) e Albert Uderzo (disegni). La sua prima pubblicazione in volume in lingua originale risale al 1966.\nTrama.\nI Romani, nelle persone del centurione Langelus e del suo consigliere Paraliticus, pur di conquistare il villaggio gallico di Asterix, decidono di sfruttare un'antica tradizione celtica nota come \"duello dei capi\": questa prevede che il capo di un villaggio possa sfidarne un altro in duello, dopodich\u00e9 il vincitore diventer\u00e0 capo del villaggio dello sconfitto. Si rivolgono perci\u00f2 al gagliardo Elpiubelgalix, capo \"collaborazionista\" di un villaggio ormai sottomesso a Roma, chiedendogli di sfidare Abraracourcix in duello; questi, tuttavia, afferma di non poter avere la meglio su uno sfidante rimpinzato della bevanda magica che rende imbattibili.\nI romani decidono quindi di togliere di mezzo il druido Panoramix, unico possessore del segreto della pozione, per spianare la strada al loro campione. Dell'esecuzione viene incaricata una malconcia pattuglia comandata dal pavido Previdentissimus: questi riesce a tendere un'imboscata al druido, ma viene scoperto da Asterix e Obelix che accorrono in soccorso. Nella gazzarra che segue, Panoramix viene colpito in pieno da un menhir lanciato dal maldestro Obelix per mettere in fuga i Romani.\nRiportato esanime al villaggio, il Druido riesce a riprendere i sensi, ma risulta ben presto evidente come il colpo gli abbia fatto perdere del tutto la memoria e in buona parte anche la ragione: il vegliardo non riconosce pi\u00f9 nessuno e, cosa peggiore, non \u00e8 pi\u00f9 in grado di preparare la pozione.\nMentre i Galli cercano invano di far rinsavire Panoramix, ormai capace di miscelare solo pozioni dai devastanti effetti (per lo pi\u00f9 esplosivi), Elpiubelgalix con alle spalle i Romani lancia la sua sfida: ad Abraracourcix non resta che prepararsi ad affrontare il duello senza l'ausilio della magia, con Asterix a fargli da allenatore.\nDopo varie vicissitudini arriva il giorno del duello: Galli e Romani si assiepano intorno al ring che ospiter\u00e0 lo scontro mentre Panoramix viene lasciato da solo a sperimentare le sue folli pozioni e Obelix medita malinconicamente nella cava, in preda ai rimorsi. Mentre Abraracourcix tenta di cavarsela contro il suo avversario (per lo pi\u00f9 sfuggendo ai suoi colpi), il Druido, con un colpo di fortuna, riesce a guarirsi da solo con un intruglio di sua invenzione. Subito dopo, viene colpito da un nuovo colpo di menhir, lanciato ancora da Obelix, convinto di poter cos\u00ec restituirgli la memoria. Il secondo trauma ha effettivamente l'effetto di far rinsavire del tutto Panoramix il quale, preparata a tempo record la bevanda magica, si precipita a bordo ring.\nIl veder arrivare Panoramix di nuovo in s\u00e9 stesso dona nuova forza ad Abraracourcix, che riesce a sconfiggere il suo avversario, fra l'altro ormai sfiancato. Nella lotta che segue i romani vengono facilmente sconfitti dai galli, rimpinzati di pozione, e la loro sconfitta riporta la pace. Nel finale, Abraracourcix lascia allo sconfitto Elpiubelgalix il comando del suo villaggio: quest'ultimo, nella gazarra, \u00e8 stato colpito da un menhir del solito Obelix, ed \u00e8 diventato per questo molto pi\u00f9 conciliante.\nPersonaggi principali.\nI personaggi presenti nella storia pi\u00f9 rilevanti ai fini della trama sono:\nRiferimenti storici e parodie.\nNel n. 260 della rivista \"Pilote\", precedente a quello in cui inizi\u00f2 la serializzazione di questa storia, apparve una tavola in cui Abraracourcix annunciava pomposamente l'imminente inizio del \"Duello dei Capi\", in cui lui avrebbe giocato il ruolo principale. Tale scena \u00e8 una parodia dei discorsi di Charles de Gaulle (la tavola sarebbe stata poi ripubblicata nell'albo \"Asterix tra banchi e... banchetti\", come sua introduzione). L'intero albo \u00e8 una parodia del collaborazionismo del Governo di Vichy nei confronti degli occupanti nazisti durante la seconda guerra mondiale attraverso la ridicola accondiscendenza agli invasori Romani del personaggio di Elpiubelgalix, il quale pretende che i suoi uomini portino i capelli corti e la toga, imparino il latino, costruiscano acquedotti e via dicendo. Dal canto suo il centurione Langelus, principale antagonista della storia, \u00e8 una caricatura di Benito Mussolini. Inoltre, dato che la storia venne pubblicata durante la campagna elettorale che precedette le elezioni presidenziali in Francia del 1965 (che videro la vittoria dello stesso De Gaulle contro lo sfidante Fran\u00e7ois Mitterrand), il \"duello dei capi\" messo in scena nell'albo si riferisce a tale consultazione.\nNella storia appaiono poi numerose citazioni e riferimenti che strizzano l'occhio al mondo moderno: ad esempio, quando Langelus giunge nel villaggio di Elpiubelgalix (Tavola 11) gli viene detto come il capo sia in visita nella scuola di latino del \"professor Berlix\", un nome che ricorda quello della Berlitz, celebre scuola di lingue.\nQuando Asterix e Obelix vanno nello studio del druido Amnesix, specializzato in malattie mentali, fra i vari pazienti ne incontrano uno abbigliato chiaramente come Napoleone, secondo il tipico stereotipo, sebbene l'infermiera del druido dica loro, ovviamente, che \"quello l\u00ec nessuno sa chi si creda di essere\".\nLa tavola 34, nella quale viene allestito una sorta di luna park \"ante litteram\" intorno al luogo del Duello, \u00e8 ricca di citazioni: oltre ai \"carroscontri\", parodia delle macchine a scontro, si notano delle \"montagne slave\", antesignane delle moderne montagne russe, uno stand di \"riviste per i giovani\" (scolpite su marmo) chiamato \"Pilotix\", in riferimento alla rivista \"Pilote\" su cui le avventure di Asterix erano pubblicate, e un capannone che mette in mostra \"Fenomeni e animali favolosi: il Marsupilamix\", parodia del Marsupilami, celebre personaggio di Andr\u00e9 Franquin.\nRiferimenti ad altri albi.\nSul piano della \"continuity\" della serie, peraltro mai eccessivamente rigorosa, questo albo segna l'esordio della moglie di Abraracourcix, Beniamina, sebbene il suo design sia ben differente da quello che assumer\u00e0 nelle storie successive, e non venga mai chiamata per nome. La battagliera donna assumer\u00e0 le sue fattezze definitive (ed il suo spigoloso carattere) solo a partire dalla storia \"Asterix e lo scudo degli Arverni\".\nStoria editoriale.\nIn Francia la storia fu serializzata inizialmente all'interno della rivista \"Pilote\", in cui apparve a puntate dal numero 261 (22 ottobre 1964) al 302 (5 agosto 1965); in seguito \u00e8 stata pubblicata in albo cartonato nel 1966 dall'editore Dargaud.\nAttualmente l'albo viene ristampato dalla casa editrice Hachette Livre, che nel dicembre 2008 acquis\u00ec da Uderzo e da Anna Goscinny (figlia dello scomparso Ren\u00e9) tutti i diritti sulle pubblicazioni di \"Asterix\".\nEdizioni estere.\nItalia.\nIn Italia l'albo \u00e8 edito, come gli altri della serie, da Mondadori; la prima edizione italiana risale all'aprile 1970 per la traduzione di Luciana Marconcini. La Mondadori ha ristampato l'albo pi\u00f9 volte nel corso degli anni; l'ultima edizione, condotta su quella francese di Hachette Livre, \u00e8 della fine del 2011 e rispetto alle precedenti presenta, pur mantenendo invariata la traduzione, una copertina diversa, un nuovo lettering e una colorazione rinnovata; \u00e8 inoltre caratterizzata dall'avere la sagoma di Asterix stampata in rosso sulla costa. Nel giugno 2010 la storia \u00e8 apparsa all'interno di \"Asterix: le origini\", volume a colori in formato tascabile della collana Mondadori \"Oscar Best Sellers\" comprendente anche le storie \"Asterix il gallico\" e \"Asterix e il falcetto d'oro\".\nLa storia \u00e8 stata pubblicata a puntate anche all'interno della rivista \"Il Giornalino\" (Edizioni San Paolo), nella quale fece la sua prima apparizione nel 1977 venendovi poi ristampata periodicamente. Tale edizione \u00e8 basata su quella Mondadori e presenta la stessa traduzione di Luciana Marconcini. Un'ulteriore edizione italiana dell'albo \u00e8 stata quella pubblicata da Fabbri/Dargaud, datata settembre 1982. Anche questa era basata sull'edizione Mondadori, e presenta il medesimo titolo e la medesima traduzione.\nIn altre lingue.\nIl titolo originale dell'albo, \"Le Combat des chefs\", \u00e8 stato tradotto come segue in alcune delle principali lingue in cui il fumetto \u00e8 edito; vengono inoltre indicate la casa editrice e l'anno di prima pubblicazione:\nAltri media.\nAlcuni elementi della trama (l'amnesia e la follia di Panoramix conseguenti a un colpo di Menhir, i suoi maldestri tentativi di creare la pozione magica ed il personaggio dello sfortunato Previdentissimus) sono stati usati per il lungometraggio animato del 1989 \"Asterix e la grande guerra\". Lo sviluppo della storia nel cartone, tuttavia, ricalca molto di pi\u00f9 l'avventura \"Asterix e l'indovino\"."}
{"id": "2615779", "revid": "110157", "url": "https://it.wikipedia.org/wiki?curid=2615779", "title": "Nancy Burnett", "text": "Nancy Burnett ha debuttato nel 1970 nel film \"Fragole e sangue\" di Stuart Hagmann. Dopo aver preso parte a numerose serie tv, come \"Falcon Crest\", \"Saranno famosi\" e \"Avvocati a Los Angeles\", dal 1987 al 2001 ha recitato nel ruolo di Beth Logan nella soap opera \"Beautiful\" per 30 episodi."}
{"id": "2615783", "revid": "122617269", "url": "https://it.wikipedia.org/wiki?curid=2615783", "title": "Lesley Woods", "text": "Biografia e vita privata.\nLesley Woods si spos\u00f2 con Richard McMurray. Dopo aver preso parte a numerose soap opere e serie televisive interpreta Helen Logan nella soap opera \"Beautiful\" dal 1987 al 2001. Mor\u00ec a Los Angeles nel 2003."}
{"id": "2615786", "revid": "767487", "url": "https://it.wikipedia.org/wiki?curid=2615786", "title": "Billy Hassett", "text": ""}
{"id": "2615790", "revid": "1745361", "url": "https://it.wikipedia.org/wiki?curid=2615790", "title": "Torri di Latemar", "text": "Le Torri del Latemar (\"Latemart\u00fcrme\" in tedesco - 2.814 ), sono una cresta montuosa delle Dolomiti di Fiemme nelle Dolomiti. Appartengono al Gruppo del Latemar che si trova in Trentino-Alto Adige.\nLa cresta si estende dalla Forcella dei Campanili (2600 m) alla Forcella Grande (2620 m) presso il Bivacco M. Rigatti. In questa fascia troviamo le vette pi\u00f9 alte del massiccio del Latemar, ma nonostante ci\u00f2 non sono le pi\u00f9 conosciute e frequentate. Si dividono in Torri Occidentali o \"Westliche Latemart\u00fcrme\" (dalla Forcella dei Campanili alla Forcella Diamantidi) e Torri Orientali o \"\u00d6stliche Latemart\u00fcrme\" (dalla Forcella Diamantidi alla Forcella Grande)."}
{"id": "2615793", "revid": "287204", "url": "https://it.wikipedia.org/wiki?curid=2615793", "title": "American Airlines Tennis Games 1977", "text": "L'American Airlines Tennis Games 1977 \u00e8 stato un torneo di tennis giocato sul cemento. \u00c8 stata la 2\u00aa edizione del \"Torneo di Indian Wells\" che fa parte del Colgate-Palmolive Grand Prix 1977. Il torneo si \u00e8 giocato a Palm Springs in California, dal 21 al 27 febbraio 1977.\nCampioni.\nSingolare maschile.\n Brian Gottfried ha battuto in finale Guillermo Vilas 2\u20136, 6\u20131, 6\u20133\nDoppio maschile.\n Bob Hewitt / Frew McMillan hanno battuto in finale Marty Riessen / Roscoe Tanner 7\u20136, 7\u20136"}
{"id": "2615798", "revid": "287204", "url": "https://it.wikipedia.org/wiki?curid=2615798", "title": "American Airlines Tennis Games 1976", "text": "L'American Airlines Tennis Games 1976 \u00e8 stato un torneo di tennis giocato sul cemento. \u00c8 stata la 1\u00aa edizione del \"Torneo di Indian Wells\" che fa parte del Commercial Union Assurance Grand Prix 1976. Il torneo si \u00e8 giocato a Palm Springs in California dal 22 al 28 marzo 1976.\nCampioni.\nSingolare maschile.\n Jimmy Connors ha battuto in finale Roscoe Tanner 6\u20134, 6\u20134\nDoppio maschile.\n Colin Dibley / Sandy Mayer hanno battuto in finale Raymond Moore / Erik Van Dillen 6\u20133, 7\u20135"}
{"id": "2615799", "revid": "287204", "url": "https://it.wikipedia.org/wiki?curid=2615799", "title": "Denver Nuggets 1981-1982", "text": "La stagione 1981-82 dei Denver Nuggets fu la 6\u00aa nella NBA per la franchigia.\nI Denver Nuggets arrivarono secondi nella \"Midwest Division\" della \"Western Conference\" con un record di 46-36. Nei play-off persero al primo turno con i Phoenix Suns (2-1)."}
{"id": "2615804", "revid": "42337", "url": "https://it.wikipedia.org/wiki?curid=2615804", "title": "Regina sacrorum", "text": ""}
{"id": "2615805", "revid": "136801", "url": "https://it.wikipedia.org/wiki?curid=2615805", "title": "American Airlines Tennis Games", "text": ""}
{"id": "2615807", "revid": "287204", "url": "https://it.wikipedia.org/wiki?curid=2615807", "title": "Denver Nuggets 1979-1980", "text": "La stagione 1979-80 dei Denver Nuggets fu la 4\u00aa nella NBA per la squadra del Colorado.\nI Denver Nuggets arrivarono terzi nella \"Midwest Division\" della \"Western Conference\" con un record di 30-52, non qualificandosi per i play-off."}
{"id": "2615809", "revid": "1543377", "url": "https://it.wikipedia.org/wiki?curid=2615809", "title": "Canadian Idiot", "text": "Canadian Idiot \u00e8 il terzo singolo di \"Weird Al\" Yankovic estratto dall'album \"Straight Outta Lynwood\" ed \u00e8 la parodia di \"American Idiot\" dei Green Day.\nSignificato.\nLa canzone, oltre ad essere una satira verso il nazionalismo americano, parla degli stereotipi che gli statunitensi hanno verso i canadesi.\nIl video.\nMuchMusic lanci\u00f2 un concorso per la canzone sul loro sito web, il quale fin\u00ec il 27 dicembre 2006. I concorrenti dovevano presentare un video di loro stessi in cui dovevano essere il \"massimo canadese idiota\". Cinque clip vincitrici vennero mostrate su \"Much On Demand\". Il progetto fu cancellato dovuto alla mancanza di richieste. Comunque, un recente aggiornamento ha riportato indietro il progetto, e i cinque finalisti ricevettero delle fotocamere digitali e una registrazione personalizzata da Yankovic stesso.\nNelle esibizioni dal vivo di questa canzone, Weird Al indossa una camicia nera e una cravatta rossa, come il cantante Billie Joe Armstrong."}
{"id": "2615811", "revid": "1573940", "url": "https://it.wikipedia.org/wiki?curid=2615811", "title": "Chiesa di Santa Caterina (Capua)", "text": "La chiesa di Santa Caterina \u00e8 una chiesa di Capua, situata in Piazza San Francesco d'Assisi.\nStoria.\nLa chiesa e l'annesso convento vengono costruiti nel 1383 in sostituzione della pi\u00f9 antica chiesa di San Nicola \"ad flumen\", essendo la chiesa situata non lontana dall'antica Porta Fluviale. Nel 1420 viene ceduta ai padri francescani, ai quali si deve la costruzione del chiostro, restaurato nel 1510 in stile rinascimentale con il contributo di nobili famiglie patrizie di Capua o che, all'epoca, risiedevano nella citt\u00e0. Alcune di loro, come spesso avveniva in conseguenza a queste donazioni, acquisirono il giuspatronato sulle cappelle ricavate nelle navate laterali, aggiunte alla chiesa sempre nel Cinquecento.\nDi questa vicenda restano come testimonianza gli stemmi delle varie famiglie, assieme a quello della citt\u00e0 di Capua e a quello dei padri francescani, incisi sulle basi delle colonne del chiostro: si tratta dei de Capua, Attendolo Sforza, Dentice, della Ratta, dell'Uva, del Balzo, Benincasa; Frappiero, Capece Minutolo, de' Tomasi, Billotta, del Tufo, Manna e Sanseverino. In prossimit\u00e0 dell'Arco Santo del presbiterio, inoltre, si trovano tre lapidi del ramo della famiglia Attendolo stanziatosi a Capua, risalenti al 1590, 1593 e 1600, a ricordo della sepoltura dei membri della famiglia.\nLe cappelle laterali.\nA partire dall'ingresso, le cappelle a sinistra sono:\nLe cappelle a destra e i loro proprietari, invece, sono:"}
{"id": "2615812", "revid": "124808", "url": "https://it.wikipedia.org/wiki?curid=2615812", "title": "Bravo Grazie", "text": ""}
{"id": "2615813", "revid": "635893", "url": "https://it.wikipedia.org/wiki?curid=2615813", "title": "Parco nazionale Bl\u00e5fjella-Skj\u00e6kerfjella", "text": "Il parco nazionale Bl\u00e5fjella-Skj\u00e6kerfjella \u00e8 un parco nazionale della Norvegia, nella contea di Tr\u00f8ndelag. \u00c8 stato istituito nel 2004 e con i suoi 1.924\u00a0km\u00b2 \u00e8 il terzo parco nazionale norvegese per dimensioni. Incorpora il precedente parco nazionale di Gress\u00e5moen."}
{"id": "2615816", "revid": "326822", "url": "https://it.wikipedia.org/wiki?curid=2615816", "title": "Coppa di Lega svizzera 1981", "text": ""}
{"id": "2615817", "revid": "326822", "url": "https://it.wikipedia.org/wiki?curid=2615817", "title": "Coppa di Lega svizzera 1982", "text": ""}
{"id": "2615819", "revid": "175425", "url": "https://it.wikipedia.org/wiki?curid=2615819", "title": "Tafea FC", "text": ""}
{"id": "2615820", "revid": "287204", "url": "https://it.wikipedia.org/wiki?curid=2615820", "title": "Lipton International Players Championships 1989", "text": "Il Torneo di Miami 1989 (conosciuto anche come \"Lipton International Players Championships\",per motivi di sponsorizzazione) \u00e8 stato un torneo di tennis giocato sulla cemento. \u00c8 stata la 5\u00aa edizione del \"Torneo di Miami\", che fa parte del Nabisco Grand Prix 1989 e del WTA Tour 1989. Sia il torneo maschile che quello femminile si sono giocati al Tennis Center at Crandon Park di Key Biscayne in Florida, dal 20 marzo al 3 aprile 1989.\nCampioni.\nSingolare maschile.\n Ivan Lendl ha battuto in finale Thomas Muster per walkover\nSingolare femminile.\n Gabriela Sabatini ha battuto in finale Chris Evert 6\u20131, 4\u20136, 6\u20132\nDoppio maschile.\n Jakob Hlasek / Anders J\u00e4rryd hanno battuto in finale Jim Grabb / Patrick McEnroe che si sono ritirati sul punteggio di 6-3\nDoppio femminile.\n Jana Novotn\u00e1 / Helena Sukov\u00e1 hanno battuto in finale Gigi Fern\u00e1ndez / Lori McNeil 7\u20136 (7\u20135), 6\u20134"}
{"id": "2615822", "revid": "635893", "url": "https://it.wikipedia.org/wiki?curid=2615822", "title": "Parco nazionale Breheimen", "text": "Il parco nazionale Breheimen \u00e8 un parco nazionale della Norvegia, nelle contee di Innlandet e Vestland. \u00c8 stato istituito nel 2009 e occupa una superficie di 1971\u00a0km\u00b2."}
{"id": "2615824", "revid": "287204", "url": "https://it.wikipedia.org/wiki?curid=2615824", "title": "Lipton International Players Championships 1988", "text": "Il Torneo di Miami 1988 (conosciuto anche come \"Lipton International Players Championships\",per motivi di sponsorizzazione) \n\u00e8 stato un torneo di tennis giocato sulla cemento. \n\u00c8 stata la 4\u00aa edizione del \"Torneo di Miami\", che fa parte del Nabisco Grand Prix 1988 e del WTA Tour 1988. \nSia il torneo maschile che quello femminile si sono giocati al Tennis Center at Crandon Park di Key Biscayne in Florida, dal 14 al 28 marzo 1988.\nCampioni.\nSingolare maschile.\n Mats Wilander ha battuto in finale Jimmy Connors 6\u20134, 4\u20136, 6\u20134, 6\u20134\nSingolare femminile.\n Steffi Graf ha battuto in finale Chris Evert 6\u20134, 6\u20134\nDoppio maschile.\n John Fitzgerald / Anders J\u00e4rryd hanno battuto in finale Ken Flach / Robert Seguso 7\u20136, 6\u20131, 7\u20135\nDoppio femminile.\n Steffi Graf / Gabriela Sabatini hanno battuto in finale Gigi Fern\u00e1ndez / Zina Garrison 7\u20136 (8\u20136), 6\u20133"}
{"id": "2615825", "revid": "767487", "url": "https://it.wikipedia.org/wiki?curid=2615825", "title": "Bandana (gruppo musicale)", "text": "Bandana era un gruppo musicale tutto al femminile argentino formatosi attraverso la prima stagione del programma \"Popstars\" locale.\nIl gruppo era formato da Ivonne Guzm\u00e1n, Lourdes Cecilia Fern\u00e1ndez, Valeria Gastaldi, Virginia Da Cunha e Mar\u00eda Elizabeth Vera. Le cinque ragazze erano tutte argentine, eccetto Ivonne, nativa della Colombia.\nLe Bandana fu uno dei gruppi usciti da \"Popstars\" di maggior successo, riuscendo ad ottenere risultati di vendite altissimi in patria e anche all'estero. Il gruppo si \u00e8 formato nel 2001 e si \u00e8 sciolto ufficialmente nel 2004.\nStoria.\n\"Bandana\", l'album di debutto.\nDopo la vittoria al programma, le cinque ragazze firmarono un contratto con la Sony BMG.\nIl gruppo debutt\u00f2 nel dicembre del 2001 con il singolo \"Guapas\", che arriv\u00f2 subito al primo posto della classifica dei singoli in Argentina, e raggiunse la vetta delle classifiche anche in Spagna, Uruguay e Cile, e la numero due negli Stati Uniti.\nLo stesso mese usc\u00ec anche l'eponimo album di debutto \"Bandana\" che ebbe ottimi risultati in patria aggiudicandosi quattro dischi di platino. Il disco ebbe eclatanti risultati anche internazionalmente raggiungendo la vetta della classifica in Uruguay con otto Dischi di Platino e in Spagna con ben 14 dischi di platino. Il disco spopol\u00f2 anche nelle classifiche statunitensi e colombiane.\nDopo l'album usc\u00ec il secondo singolo \"Como Puede Ser\" che raggiunse la vetta delle classifiche argentine. Stessa sorte tocc\u00f2 al successivo \"Maldita Noche\" che raggiunse immediatamente la medesima posizione, mentre il quarto e ultimo singolo \"Doce Horas\" raggiunse la numero due; a quest'ultimo segu\u00ec un tour che afferm\u00f2 definitivamente la popolarit\u00e0 e il successo del gruppo.\nIl gruppo, terminata la promozione del primo album, incise una cover in spagnolo del brano \"Can't Help Falling in Love\" di Elvis Presley intitolata \"Muero De Amor Por Ti\" per la colonna sonora del film \"Lilo &amp; Stitch\" della Walt Disney.\n\"Noche\", il secondo album.\nNel 2002 il gruppo ritorn\u00f2 in studio per registrare il secondo album e nel giro di non molto usc\u00ec il singolo \"Llega La Noche\", che raggiunse la prima posizione in Argentina, Spagna, Uruguay e Cile. Il secondo album del gruppo fu intitolato \"Noche\" e conferm\u00f2 il successo del precedente raggiungendo la vetta delle classifiche argentine, cos\u00ec come in quelle uruguaiane e spagnole. Il disco ottenne un ottimo successo anche in Colombia e negli Stati Uniti.\nIl secondo singolo dal secondo album fu \"Un Demonio\" che raggiunse la #3 in Argentina e Uruguay, la #2 in Spagna e la #6 in Cile. A questo segu\u00ec un terzo, \"Necesito Tu Amor\" che raggiunse la vetta in Argentina e Spagna.\nSeguirono poi i singoli \"Hoy Empieza\" e \"Nadie Como Yo\", che insieme ad un nuovo tour confermarono il successo del secondo album.\nNel dicembre del 2002 le Bandana risultano vincitrici assolute agli MTV Video Music Awards Latin America nella categoria \"Best New Artist\". Lo stesso mese si esibirono in un concerto assieme alla boyband Mambr\u00fa davanti ad oltre 40.00 persone.\nSuccessivamente nacquer\u00f2 nuovi progetti per il gruppo, tra cui un terzo album ed un film.\n\"Vivir Intentando\", il film e il terzo disco.\nNel 2003 usc\u00ec il primo film del gruppo intitolato \"Vivir Intentando\", un musical girato a Buenos Aires. Il film ottenne un notevole successo al botteghino e fu acclamato dalla critica. Nello stesso anno usc\u00ec il terzo album con lo stesso titolo del film, che ebbe un successo strepitoso raggiungendo la vetta in Argentina, Uruguay e Spagna. L'album fu accompagnato dai singoli \"Sigo Dando Vueltas\", \"Hasta El D\u00eda de Hoy\", \"\u00bfQu\u00e9 Pasa Con Vos?\", \"A Bailar\" e \"Canto Con Vos\", tutti e cinque di successo commerciale.\nIl gruppo ripart\u00ec in tour e incominciarono a nascere alcuni progetti riguardo ad un lancio del gruppo a livello mondiale.\n\"Hasta Siempre\" e lo scioglimento.\nNel 2004 esce \"Hasta Siempre\", album live, di cui esce anche il DVD. Le ragazze, dopo il lancio della raccolta, incominciarono a sentirsi stanche e stressate dal troppo lavoro. Inoltre, alcune delle ragazze incominciarono a pensare pragmaticamente alla possibilit\u00e0 di intraprendere una carriera solista. Nello stesso anno incominciarono a farsi vive alcune divergenze tra le ragazze, cos\u00ec dopo avere concluso il tour nazionale \"Gira Argentina: Hasta Siempre\", il gruppo si sciolse ufficialmente ed ogni membro cominci\u00f2 una carriera da solista.\nNel 2008, nel pieno svolgimento dei progetti solisti delle ragazze, si rincontrarono dopo tanti anni nel programma televisivo di Susana Gim\u00e9nez dove le ragazze si esibirono singolarmente con alcuni dei loro pi\u00f9 grandi successi solisti."}
{"id": "2615839", "revid": "149587", "url": "https://it.wikipedia.org/wiki?curid=2615839", "title": "Z\u00fcrcher Schlittschuh Club Lions roster 2008-2009", "text": ""}
{"id": "2615840", "revid": "149587", "url": "https://it.wikipedia.org/wiki?curid=2615840", "title": "Z\u00fcrcher Schlittschuh Club Lions roster 2009-2010", "text": ""}
{"id": "2615842", "revid": "287204", "url": "https://it.wikipedia.org/wiki?curid=2615842", "title": "Lipton International Players Championships 1987", "text": "Il Torneo di Miami 1987 (conosciuto anche come \"Lipton International Players Championships\",per motivi di sponsorizzazione) \u00e8 stato un torneo di tennis giocato sulla cemento. \u00c8 stata la 3\u00aa edizione del \"Torneo di Miami\", che fa parte del Nabisco Grand Prix 1987 e del Virginia Slims World Championship Series 1987. Sia il torneo maschile che quello femminile si sono giocati al Tennis Center at Crandon Park di Key Biscayne in Florida, dal 23 febbraio al 9 marzo 1987.\nCampioni.\nSingolare maschile.\n Miloslav Me\u010d\u00ed\u0159 ha battuto in finale Ivan Lendl 7\u20135, 6\u20132, 7\u20135\nSingolare femminile.\n Steffi Graf ha battuto in finale Chris Evert-Lloyd 6\u20131, 6\u20132\nDoppio maschile.\n Paul Annacone / Christo van Rensburg hanno battuto in finale Ken Flach / Robert Seguso 6\u20132, 6\u20134, 6\u20134\nDoppio femminile.\n Martina Navr\u00e1tilov\u00e1 / Pam Shriver hanno battuto in finale Claudia Kohde Kilsch / Helena Sukov\u00e1 6\u20133, 7\u20136 (8\u20136)"}
{"id": "2615844", "revid": "123238451", "url": "https://it.wikipedia.org/wiki?curid=2615844", "title": "Solfato di zinco", "text": "Il solfato di zinco \u00e8 un composto chimico cristallino, incolore, inodore di sapore astringente, efflorescente all'aria \u00e8 solubile in acqua e insolubile in alcool. Formula chimica ZnSO4. Spesso \u00e8 accompagnato da un numero variabile di molecole di idratazione.\nForme idrate ed anidre.\nLa forma che si riscontra in maniera pi\u00f9 diffusa \u00e8 la forma eptaidrata ZnSO4\u00b77H2O. A 30 \u00b0C perde una molecola di acqua e si trasforma in ZnSO4\u00b76H2O. A 70 \u00b0C perde altre cinque molecole di acqua e si trasforma in ZnSO4\u00b7H2O. Infine a 280 \u00b0C perde l'ultima molecola di acqua e si trasforma nella forma anidra.\nSintesi.\nIn natura si presenta nella forma eptaidrata minerale, chiamata goslarite ma conosciuta anche come vetriolo bianco, e nella forma esaidrata.\nPu\u00f2 essere ottenuto per sintesi partendo dallo zinco o dall'ossido di zinco con acido solforico in soluzione acquosa.\nO per ossidazione del solfuro di zinco, componente della sfalerite.\nSi pu\u00f2 anche produrre partendo dallo zinco solido facendolo reagire con solfato rameico o solfato ferrico. \nUsi.\nCome molti composti dello zinco, trova diverse applicazioni in medicina: viene utilizzato per via esterna contro l'acne, la dermatite seborroica, la caduta dei capelli, l'herpes labiale ed infezioni varie, e per via interna come integratore di zinco, in problemi prostatici e per rinforzare il sistema immunitario. Per via interna, pu\u00f2 dare problemi gastrointestinali, specialmente dopo un utilizzo prolungato.\nUsato nell'industria come stabilizzante delle soluzioni diazoiche e nella preparazione degli appretti per cotone. \nViene utilizzato inoltre nell'edilizia come stucco, in una soluzione composta ulteriormente da gesso (CaSO4) e colle proteiche."}
{"id": "2615845", "revid": "2730", "url": "https://it.wikipedia.org/wiki?curid=2615845", "title": "Yndi Halda", "text": "Gli Yndi Halda (pronuncia YIN-dee hal-DAR) sono un gruppo post-rock di Canterbury, Regno Unito. Il nome del gruppo, 'Yndi Halda', sta per \"Godi la Beatitudine Eterna\" in antico nordico, ed \u00e8 anche il nome dell'omonimo album di debutto.\nIl loro stile \u00e8 caratterizzato da pezzi di lunga durata e dal forte contenuto narrativo, che li colloca a pieno titolo tra i gruppi post-rock e di musica contemporanea.\nStoria del gruppo.\nIl gruppo si form\u00f2 nel 2001, quando gli attuali componenti erano ancora a scuola. Il primo bassista Daniel Lovegrove (anche unico membro degli Unstatuesque) \u00e8 stato considerato membro del gruppo solamente durante la registrazione di \"Enjoy Eternal Bliss\". Nell'estate del 2005, iniziarono le registrazioni delle tre tracce, che appariranno in \"Enjoy Eternal Bliss\", inizialmente auto-prodotto. Le registrazioni giunsero a termine nell'autunno dello stesso anno.\nL'edizione autoprodotta di \"Enjoy Eternal Bliss\" \u00e8 stata spesso recensita favorevolmente dalla critica (sebbene il gruppo abbia riportato le recensioni negative sul proprio spazio su MySpace) ed ha calamitato l'attenzione su di s\u00e9 per i tratti peculiari e caratteristici delle proprie rivisitazioni. La prima parte dell'opera degli Yndi Halda \u00e8 comparabile alla produzione artistica di gruppi come Mogwai, Godspeed You! Black Emperor, Explosions in the Sky, Mono, e Sigur R\u00f3s.\nA dispetto del numero esiguo di comparse dal vivo, sono riusciti ad avere un notevole seguito di sostenitori in seguito alla pubblicazione del loro EP auto-prodotto ed hanno firmato per l'acclamata etichetta di registrazione europea Big Scary Monsters e Burnt Toast Vinyl in America del Nord nel 2006. La pubblicazione su scala mondiale dell'EP \"Enjoy Eternal Bliss\" \u00e8 appena successivo e risale al febbraio del 2007 e contiene un quarto pezzo in precedenza non disponibile nella versione auto-prodotta dell'EP. Malgrado sia promosso come un EP, la versione non auto-prodotta dura pi\u00f9 di un'ora . Nel 2007 il gruppo \u00e8 stato eletto 'Ones To Watch in 2007' dalla rivista di musica Rock Sound nel Regno Unito, che ha assegnato all'edizione non auto-prodotta del febbraio 2007 di \"Enjoy Eternal Bliss\" un punteggio quasi massimo.\nIl gruppo ha realizzato un tour attraverso il Regno Unito, Europa, Nord America e Asia per promuovere la pubblicazione di \"Enjoy Eternal Bliss\". Tra i concerti dal vivo pi\u00f9 recenti vanno annoverate le loro apparizioni al Rh\u00e2\u00e2\u00e2 Lovely Festival in Belgio, il Formoz Festival a Taipei, l'Electrical Lands Festival a Parigi, il Rockomotives Festival a Vend\u00f4me e al Barbican Hall a Londra. La guida \"Insider's Guide to Beijing\" 2008 fa riferimento ad una tappa del tour asiatico del gruppo a Pechino, come dimostrazione di un crescente interesse in Cina verso la musica rock occidentale pi\u00f9 recente.\n\"We Flood Empty Lakes\" \u00e8 una canzone tratta da \"Enjoy Eternal Bliss\", che \u00e8 stata reclamizzata sul canale satellitare Fuel TV.\nLa produzione pi\u00f9 recente ha debuttato dal vivo a partire dalla seconda met\u00e0 del 2007, segnando un drammatico cambio di direzione della linea artistica del gruppo. Infatti fino alla prima met\u00e0 del 2007 la loro linea artistica prevedeva ampio uso di strumenti elettrici ed una netta propensione per la musica strumentale, diversamente nella seconda met\u00e0 del 2007 \u00e8 considerevole il passaggio verso strumenti acustici (chitarra acustica, organo, contrabbasso) ed al canto tradizionale. Secondo il blog di Myspace ufficiale della band due nuove canzoni sarebbero state intitolate \"La Lumiere Lit\" e \"This Very Flight\".\nA dieci anni dal loro debutto, nel 2016, il gruppo pubblica il nuovo atteso album intitolato \"Under summer\" dalle accennate influenze indie-rock. Caratterizzato da quattro tracce, la cui durata supera i dieci minuti, l'album si discosta completamente dal predecessore: novit\u00e0 rilevante del disco \u00e8 l'ingresso della voce, inserita a tratti all'interno di melodie caratterizzate dalle note intensamente melanconiche e nostalgiche di violino e chitarra, che guidano lungo un filo narrativo fortemente emotivo e raffinato, minuziosamente curato in ogni sua parte, che si discosta dall'essere cupo e denso e, per tutta la durata del disco, non perde mai in dinamicit\u00e0.\nProgetti paralleli.\nThe Lunchtime Sardine Club \u00e8 un progetto parallelo del solo batterista Oliver Newton e pare non esserci in programma nessuna pubblicazione ufficiale. Ad ogni modo \u00e8 possibile scaricare le tracce nella pagina ufficiale di MySpace del progetto The Lunchtime Sardine Club.\nAnche James Vella, a quanto pare, si \u00e8 cimentato su un progetto parallelo, denominato A Lily. \u00c8 possibile ascoltare alcuni esempi della sua musica su MySpace. L'album di debutto del suo progetto \u00e8 stato pubblicato nel giugno del 2006 da Dynamophone Records.\nNel 2006, James Vella ha lanciato anche una nuova etichetta O Rosa Records, il cui nome pare sia tratto da un romanzo di Hermann Hesse, \"Il lupo della steppa\".\nLa filosofia dell'etichetta \u00e8 la seguente: \u00abpresentare della musica speciale; opere artistiche che potrebbero essere rilasciate ovunque nel mondo e in qualsiasi momento della storia umana; musica che canta intimamente a te e a me. Noi non siamo business, noi siamo un'impresa creativa\u00bb. Le sue prime pubblicazioni sono il gruppo Whip, Sylvain Chauveau, e Rivulets.\nGrieve Brendan suona anche nel gruppo progressive metal Rise of Raphia."}
{"id": "2615846", "revid": "103495065", "url": "https://it.wikipedia.org/wiki?curid=2615846", "title": "Aldo Marazza", "text": " Corse nella serie voiturette ed all'epoca era uno dei guidatori pi\u00f9 promettenti.\nVinse la sua prima gara nel 1937 al Circuito della Superba di Genova alla guida di una Maserati di sua propriet\u00e0, una 4CS, in precedenza posseduta dal Conte Giovanni Lurani e da Giuseppe Gilera.\nNel 1938 fu ingaggiato per gareggiare con la Maserati; la sua prima competizione con la Casa del tridente fu in Sicilia nel 1938 alla Targa Florio dove ebbe un incidente con la sua Maserati 6CM. Vinse il successivo Gran Premio di Napoli, sempre nel 1938. Al Gran Premio di Milano dello stesso anno si ribalt\u00f2 con la sua 6CM alla curva di Lesmo. Si perfor\u00f2 un polmone e mor\u00ec il giorno successivo."}
{"id": "2615848", "revid": "635893", "url": "https://it.wikipedia.org/wiki?curid=2615848", "title": "Parco nazionale B\u00f8rgefjell", "text": "Il parco nazionale B\u00f8rgefjell \u00e8 un parco nazionale della Norvegia, nelle contee di Tr\u00f8ndelag e Nordland. \u00c8 stato istituito nel 1963 e occupa una superficie di 1443\u00a0km\u00b2."}
{"id": "2615853", "revid": "253269", "url": "https://it.wikipedia.org/wiki?curid=2615853", "title": "Stephanie Beacham", "text": "\u00c8 nota principalmente per il personaggio di Sabella \"Sable\" Scott Colby, nella soap opera \"Dynasty\" (dal 1985 al 1989) e nel suo spin off \"I Colby\" (dal 1985 al 1987). Ha poi interpretato la protagonista del telefilm \"Sister Kate\" (1989-1990) che le ha valso la candidatura al Golden Globe come miglior attrice.\nBiografia.\n\u00c8 una dei quattro figli di Joan, una casalinga e di un professionista; subito dopo la nascita le fu diagnosticata la completa sordit\u00e0 dall'orecchio destro, conseguenza della varicella che la madre contrasse in gravidanza, l'altro orecchio invece ha una capacit\u00e0 uditiva ridotta al 75%.\nPrima di diventare attrice, insegn\u00f2 danza ai sordomuti, e in seguito lavor\u00f2 come modella. Terminato il collegio, and\u00f2 in Francia a studiare mimica con \u00c9tienne Decroux, prima di frequentare la Royal Academy of Dramatic Art di Londra.\nL'attrice si \u00e8 sposata nel 1973 con il collega John McEnery, da cui ha divorziato nel 1977, e ha due figlie: Chloe e Phoebe.\nCarriera.\nAttrice televisiva e cinematografica, fece il suo esordio nel 1967, anche se per acquistare una certa fama dovette aspettare il suo primo film nel 1970, \"I formidabili\" con Ryan O'Neal. Da l\u00ec in poi continu\u00f2 a recitare in film di vario genere facendosi apprezzare in \"Improvvisamente, un uomo nella notte\" (1971) con Marlon Brando.\nNegli anni '80 la Beacham riusc\u00ec a raggiungere la fama mondiale grazie al ruolo di Sable Colby interpretato inizialmente nel serial \"I Colby\" (1985-1987). Quando il serial chiuse i battenti per il basso ascolto, la Beacham trasfer\u00ec il personaggio di Sable nella serie madre \"Dynasty\", dove era gi\u00e0 apparsa in veste di \"guest star\" in diversi episodi dal 1985. Ricopr\u00ec il ruolo fino alla chiusura della soap avvenuta nel 1989.\nDopo \"Dynasty\", riusc\u00ec a continuare con successo l'attivit\u00e0 di attrice. Nel 1989 interpret\u00f2 il film \"In campeggio a Beverly Hills\", mentre dal 1989 al 1990 fu la protagonista della sitcom \"Sister Kate\" che le fece guadagnare la candidatura al Golden Globe come migliore attrice comica.\nPer tutti gli anni novanta e 2000 fu protagonista di numerose stagioni di fortunate serie Tv come \"SeaQuest - Odissea negli abissi\" (1993-1994), in cui era la dottoressa Kristin. In \"Beverly Hills 90210\" (1991-1994), era Iris e in \"Bad Girls\" (2003-2006), era Philydia. Numerose le sue partecipazioni a note serie Tv come \"Streghe\" (2000) e \"Beautiful\" (2004). Ha recitato anche nei film \"La fidanzata ideale\" (2000), \"Amore e altri disastri\" (2006) con Brittany Murphy. Il suo ultimo film \u00e8 stato l'horror \"Plot 7\" (2007) con Gabrielle Carteris e John McCook.\nNel 2009 \u00e8 entrata a far parte del cast della celebre soap opera americana \"Coronation Street\".\nNel 2010 torna alla ribalta partecipando al \"Celebrity Big Brother\", la versione vip del Grande Fratello inglese. Dopo 27 giorni di permanenza nella casa, si \u00e8 classificata al quinto posto.\nPremi.\nGolden Globe.\nNomination:\nSoap Opera Digest Awards.\nNomination:"}
{"id": "2615856", "revid": "37401", "url": "https://it.wikipedia.org/wiki?curid=2615856", "title": "Lipton International Players Championships 1986", "text": "Il Lipton International Players Championships 1986 \u00e8 stato un torneo di tennis giocato sulla cemento. \u00c8 stata la 2\u00aa edizione dell'evento, che fa parte del Nabisco Grand Prix 1986 e del Virginia Slims World Championship Series 1986. Sia il torneo maschile che quello femminile si sono giocati a Boca West in Florida, dal 10 al 23 febbraio 1986.\nPartecipanti uomini.\nAltri partecipanti.\nI seguenti giocatori hanno ricevuto una wildcard per il tabellone principale:\nI seguenti giocatori sono passati dalle qualificazioni:\nCampioni.\nSingolare maschile.\n Ivan Lendl ha battuto in finale Mats Wilander 3\u20136, 6\u20131, 7\u20136, 6\u20134\nSingolare femminile.\n Chris Evert-Lloyd ha battuto in finale Steffi Graf 6\u20134, 6\u20132\nDoppio maschile.\n Brad Gilbert / Vince Van Patten hanno battuto in finale Stefan Edberg / Anders J\u00e4rryd Walkover\nDoppio femminile.\n Pam Shriver / Helena Sukov\u00e1 hanno battuto in finale Chris Evert-Lloyd / Wendy Turnbull 6\u20132, 6\u20133"}
{"id": "2615858", "revid": "1924342", "url": "https://it.wikipedia.org/wiki?curid=2615858", "title": "Whatever You Like (&quot;Weird Al&quot; Yankovic)", "text": "Whatever You Like \u00e8 un singolo di \"Weird Al\" Yankovic estratto dall'EP \"Internet Leaks\", ma sar\u00e0 presente nel suo prossimo album in uscita nel 2010.\nLa canzone \u00e8 la parodia di \"Whatever You Like\" di T.I..\nSignificato.\nIl brano parla di un uomo che, sebbene abbia dei problemi economici e finanziari, continua a fare dei regali alla sua fidanzata."}
{"id": "2615863", "revid": "767487", "url": "https://it.wikipedia.org/wiki?curid=2615863", "title": "Anno uno (film 1974)", "text": "Anno uno \u00e8 un film del 1974 diretto da Roberto Rossellini, basato su appunti biografici di Alcide De Gasperi.\nTrama.\nIl film, imperniato su incontri e dialoghi o discorsi di Alcide De Gasperi, si snoda nel periodo che va dal 1944 al 1954, cio\u00e8 da quando a Roma si attendono con ansia gli Alleati al momento in cui l'uomo politico, dopo il congresso DC di Napoli da cui esce pressoch\u00e9 sconfitto, si ritira a Selva di Grigno. In questo suo penultimo film, che rientra a pieno titolo nel genere neorealistico, Roberto Rossellini imposta un discorso storico \"didattico\" sul periodo travagliato e fondamentale per l'Italia, costituito dai primi anni successivi alla fine della guerra e questo attraverso le vicende e il pensiero di uno dei leader politici pi\u00f9 prestigiosi dell'epoca.\nProduzione.\nLe riprese sono state girate in Sicilia, nella valle del Belice.\nDistribuzione.\nIl film, che ottenne da parte dell'allora Ministero del Turismo e dello Spettacolo il nulla osta film alla proiezione n. 65448 del 25/10/1974, come previsto dalla legge n. 161 del 21 aprile 1962, venne distribuito nelle sale cinematografiche italiane a partire dal 15 novembre 1974.\nFu distribuito da I.N.C. - Video Club Luce in formato Eastmancolor."}
{"id": "2615867", "revid": "991694", "url": "https://it.wikipedia.org/wiki?curid=2615867", "title": "Yoko Okino", "text": ""}
{"id": "2615868", "revid": "300067", "url": "https://it.wikipedia.org/wiki?curid=2615868", "title": "Kansas City Kings 1981-1982", "text": "La stagione 1981-82 dei Kansas City Kings fu la 33\u00aa nella NBA per la franchigia.\nI Kansas City Kings arrivarono quarti nella \"Midwest Division\" della \"Western Conference\" con un record di 30-52, non qualificandosi per i play-off."}
{"id": "2615869", "revid": "287204", "url": "https://it.wikipedia.org/wiki?curid=2615869", "title": "Lipton International Players Championships 1985", "text": "Il Lipton International Players Championships 1985 \u00e8 stato un torneo di tennis giocato sulla cemento. \u00c8 stata la 1\u00aa edizione dell'evento, che fa parte del Nabisco Grand Prix 1985 e del Virginia Slims World Championship Series 1985. Sia il torneo maschile che quello femminile si sono giocati al Laver's International Tennis Resort di Delray Beach, Florida in Florida, dal 4 al 18 febbraio 1985.\nCampioni.\nSingolare maschile.\n Tim Mayotte ha battuto in finale Scott Davis 4\u20136, 4\u20136, 6\u20133, 6\u20132, 6\u20134\nSingolare femminile.\n Martina Navr\u00e1tilov\u00e1 ha battuto in finale Chris Evert-Lloyd 6\u20132, 6\u20134\nDoppio maschile.\n Paul Annacone / Christo van Rensburg hanno battuto in finale Sherwood Stewart / Kim Warwick 7\u20135, 7\u20135, 6\u20134\nDoppio femminile.\n Gigi Fern\u00e1ndez / Martina Navr\u00e1tilov\u00e1 hanno battuto in finale Kathy Jordan / Hana Mandl\u00edkov\u00e1 7\u20136 (7\u20134), 6\u20132\nDoppio misto.\n Heinz G\u00fcnthardt / Martina Navr\u00e1tilov\u00e1 hanno battuto in finale Mike Bauer / Catherine Tanvier 6\u20132, 6\u20132"}
{"id": "2615870", "revid": "72811", "url": "https://it.wikipedia.org/wiki?curid=2615870", "title": "Subaru Okiya", "text": ""}
{"id": "2615874", "revid": "124308304", "url": "https://it.wikipedia.org/wiki?curid=2615874", "title": "Pierina Gilli", "text": "La giovinezza e le prime presunte apparizioni.\nLa giovinezza.\nPierina Gilli nacque a Montichiari (BS), in localit\u00e0 San Giorgio, il 3 agosto 1911, da Pancrazio Gilli e Rosa Bartoli.\nLa sua era un'umile famiglia contadina, contrassegnata dalla povert\u00e0. Il padre mor\u00ec nel 1918, consumato dalla prigionia patita durante la Grande Guerra, la madre si rispos\u00f2 per tutelare i figli.\nDopo essere stata assistente dei bambini presso l'asilo comunale di Montichiari, e aver rifiutato un'offerta di matrimonio, Pierina dovette rinunciare in un primo tempo a entrare tra le \"Ancelle della Carit\u00e0\" per problemi di salute, lavorando prima come domestica presso un sacerdote di Carpenedolo, don Giuseppe Brochini, e successivamente come infermiera presso l'ospedale civile di Desenzano del Garda.\nLe apparizioni di suor Maria Crocifissa Di Rosa.\nPierina tenne un diario delle sue esperienze mistiche, in particolare presunte visioni e messaggi: da queste pagine apprendiamo che l'incontro con Maria Rosa Mistica sarebbe stato anticipato e preparato dalle visioni di suor Maria Crocifissa Di Rosa, fondatrice della congregazione delle Ancelle della Carit\u00e0, beatificata nel 1940 da papa Pio XII e da lui canonizzata nel 1954.\nIl 14 aprile 1944 fu accolta come postulante fra le Ancelle della Carit\u00e0, ma nel dicembre dello stesso anno venne colpita da meningite: dopo alcuni giorni in stato comatoso, mentre si temeva per la sua vita, il 17 dicembre le sarebbe apparsa, come apprendiamo dal diario, la beata Maria Crocifissa Di Rosa, preannunciandole la guarigione ma anche future prove. Il 17 dicembre era la ricorrenza liturgica della beata, spostata al 15 dicembre dopo la canonizzazione.\nIl 2 novembre 1946 Pierina fu colpita da occlusione intestinale: nella notte tra il 23 e il 24 novembre le sarebbe apparsa nuovamente la beata Di Rosa, e anche la Madonna, cos\u00ec descritta nel diario: \"\"Allora io vidi una bellissima Signora come trasparente, vestita di viola e con un velo bianco che dalla testa scendeva ai piedi; teneva le braccia aperte e vedevo tre spade confitte nel cuore\".\nIl 12 marzo 1947, dopo un collasso cardiaco conseguente a coliche renali, avrebbe avuto una nuova apparizione della Beata Maria Crocifissa, guarendo dopo aver offerto le sofferenze per le persone consacrate.\nLe apparizioni di Maria Rosa Mistica.\n1947: il primo ciclo di apparizioni.\nNel 1947 iniziarono le presunte apparizioni della Madonna come \"Maria Rosa Mistica\". La prima si sarebbe verificata nella stanza dell'Ospedale Civile di Montichiari, dove Pierina prestava servizio: nel suo diario viene descritto l'aspetto di Maria, lo stesso dell'apparizione del 2 novembre 1946, e le sue parole: \"Preghiera, sacrificio e penitenza\"\". Nel mese di maggio la mistica avrebbe subito vessazioni diaboliche e avrebbe avuto una visione dell'Inferno. Del 1\u00ba luglio 1947 sarebbe un'altra apparizione, durante la recita del rosario, della Vergine, recante sempre tre spade conficcate nel cuore.\nIl 13 luglio si sarebbe verificata la prima \"grande\" apparizione: nel racconto contenuto nel diario Maria appare insieme alla beata Di Rosa, dicendo: \"\"Io sono la Madre di Ges\u00f9 e la Madre di tutti voi\"; scrive di aver visto le spade sul pavimento e, sul petto della Vergine, tre rose, una bianca, una rossa e una d'oro. La Madonna avrebbe esortato a una nuova devozione, a \"Maria Rosa Mistica\", in favore di tutti gli istituti religiosi e dei sacerdoti. Inoltre avrebbe chiesto di onorare come giornata mariana il 13 di ogni mese, e in particolare il 13 luglio, per espiare le offese fatte dalle anime consacrate.\nIl 22 ottobre, durante una riunione di preghiera, si sarebbe \"animata\" la statua di suor Maria Crocifissa e, dal Crocifisso tra le sue mani, sarebbero scese gocce di sangue, che Pierina avrebbe asciugato con il purificatoio dell'altare.\nLe apparizioni nel Duomo di Montichiari.\nLe apparizioni successive sarebbero avvenute nel Duomo di Montichiari: nella prima, del 16 novembre 1947, la Madonna avrebbe chiesto a Pierina di segnare con la lingua una Croce su quattro mattonelle del pavimento; nello stesso punto Maria si sarebbe poi posata, invitando alla preghiera e alla penitenza in riparazione delle offese degli uomini al Signore.\nNell'apparizione del 22 novembre, la Vergine avrebbe preannunciato una sua visita a mezzogiorno dell'8 dicembre, giorno dell'Immacolata Concezione, per richiedere l\"'Ora di Grazia\". Il 7 novembre sarebbe riapparsa accompagnata da Francesco e Giacinta, i due pastorelli di Fatima, spiegando, come scrive Pierina nel suo diario, che \"Essi ti saranno compagni in ogni tua tribolazione. Hanno sofferto anch'essi, bench\u00e9 pi\u00f9 piccoli di te\".\nL'8 dicembre Maria sarebbe riapparsa a Pierina, come preannunciato, dicendo: \"Io sono l'Immacolata Concezione, Io sono Maria di Grazia, Madre del Divino Figlio Ges\u00f9 Cristo. Per la mia venuta a Montichiari desidero essere chiamata \u201cRosa Mistica\". Aggiungendo il desiderio di veder istituita l\"'Ora di Grazia Universale\", da celebrarsi l'8 dicembre di ogni anno, per ottenere grazie e conversioni; e chiedendo la costruzione di un cancelletto per custodire le quattro mattonelle citate, insieme a una statua che l'avrebbe dovuta raffigurare come \"Rosa Mistica\".\nSubito dopo Pierina avrebbe visto, sul petto della Madonna, in una luce sfolgorante, il suo Cuore Immacolato, e contemporaneamente sarebbero avvenute nel Duomo due presunte guarigioni miracolose, riguardanti un bambino paralitico e una donna muta.\nDopo questi episodi, nel 1948 Pierina fu interrogata dalle autorit\u00e0 ecclesiastiche, ritirandosi successivamente in un convento francescano di Brescia, sotto la guida spirituale di padre Giustino Carpin, ma senza entrare a far parte dell'Ordine.\nLe presunte apparizioni furono poche per molto tempo, ma si intensificarono nuovamente nel 1966.\n1966: le apparizioni di Fontanelle.\nSecondo la testimonianza di una carismatica di Brescia, Franca Dal Ri Cornado (1924-1993), in seguito divenuta amica di Pierina, le apparizioni di Pierina sarebbero riprese come segno richiesto dal comune padre sprirituale, Padre Giustino Carpin, a verifica delle locuzioni interiori che Franca Cornado avrebbe avuto fin dal 1958. P. Giustino invit\u00f2 Franca, senza entrare nei dettagli, a chiedere una grazia al Signore, e la grazia era proprio che l'altra sua figlia spirituale rivedesse la Madonna, che le aveva promesso di manifestarsi nuovamente senza specificare quando.\nPreannunciata il 27 febbraio 1966, la Madonna sarebbe riapparsa a Pierina il 17 aprile 1966, domenica in albis, presso una sorgente d'acqua ubicata a Fontanelle, piccola localit\u00e0 distante circa tre chilometri da Montichiari, in direzione di Carpenedolo (dove ora c'\u00e8 il santuario di Rosa Mistica), e avrebbe comunicato il seguente messaggio, riportato sul diario: \"Il mio Divino Figlio Ges\u00f9 \u00e8 tutto amore. Mi ha inviata a rendere miracolosa questa sorgente. In segno di penitenza e di purificazione dai un bacio sul gradino, poi scendi qualche gradino, fermati, dai ancora un bacio e scendi. Per la terza volta dai ancora un bacio al gradino e qui sia messo un Crocifisso. Gli ammalati e tutti i miei figli, prima di prendere o bere l'acqua, chiedano perdono al mio Divino Figlio...Ora qui \u00e8 la tua missione, in mezzo agli ammalati e bisognosi\".\nIn una seconda apparizione, il 13 maggio 1966, anniversario della Madonna di F\u00e1tima, Maria avrebbe comunicato a Pierina di chiamare la sorgente \"Fonte della Grazia\", invitando l'umanit\u00e0 alla preghiera, al sacrificio e alla penitenza per salvarsi dalla rovina.\nLa terza apparizione si sarebbe verificata il 9 giugno 1966, solennit\u00e0 del Corpus Domini: la Vergine avrebbe espresso il desiderio secondo il quale una parte del grano dei campi vicini fosse trasformato in \"Pane Eucaristico\" e portato a F\u00e1tima il 13 ottobre. Inoltre avrebbe espresso il desiderio che la gente di Montichiari si consacrasse al suo Cuore Immacolato.\nNella quarta e ultima apparizione di Fontanelle, il 6 agosto 1966, festa della Trasfigurazione di Ges\u00f9, la Madonna avrebbe chiesto l'istituzione dell'\"Unione Mondiale della Comunione riparatrice\", da tenersi il 13 ottobre; inoltre avrebbe ricordato la sua funzione di mediatrice tra suo Figlio e l'umanit\u00e0, aggiungendo: \"Ho scelto questo luogo di Montichiari perch\u00e9 nei figli che lavorano la terra c'\u00e8 ancora umilt\u00e0 come in una povera Betlemme.\"\nGli ultimi anni.\nPierina condusse in seguito una vita molto ritirata, mentre le apparizioni e i messaggi sarebbero continuati. Nell'ultima presunta apparizione del 24 marzo 1983, Maria avrebbe espresso il desiderio di veder realizzato un santuario con cinque cupole, e avrebbe chiesto di far incidere una medaglia secondo le sue istruzioni.\nIn relazione a Montichiari e a Fontanelle, sarebbero continuate le conversioni e le presunte guarigioni miracolose, accompagnate pare anche da altri segni soprannaturali, come ad esempio prodigi solari.\nPierina Gilli mor\u00ec il 12 gennaio 1991 a Montichiari, in localit\u00e0 Boschetti.\nLa posizione della Chiesa.\nSussistono le seguenti pronunce della Diocesi di Brescia:\nNel 2008 \u00e8 stato pubblicato un libro di monsignor Enrico Rodolfo Galbiati, citato nella bibliografia, curato da Rosanna Brichetti Messori e Riccardo Caniato, dal titolo: \"Maria Rosa Mistica Madre della Chiesa\", con il sottotitolo: \"Le apparizioni della Madonna a Fontanelle Montichiari\". L'autore, biblista e teologo scomparso nel 2004, parlando del diario di Pierina scrive: \"L'autenticit\u00e0 \u00e8 fuori dubbio, la grafia \u00e8 sempre la medesima, gli errori di grammatica e di sintassi si ripetono dall'inizio alla fine\". Dopo aver analizzato la personalit\u00e0 della mistica, soffermandosi in particolare sulla sua semplicit\u00e0, riservatezza e umilt\u00e0, e dopo aver esaminato anche l'aspetto simbolico delle presunte apparizioni, cio\u00e8 le tre spade nel petto della Madonna, simbolo delle tre categorie di religiosi infedeli, e poi le tre rose al posto delle spade (bianca, rossa e giallo-oro), che simboleggiano la preghiera, il sacrificio e la penitenza necessarie a riparare le infedelt\u00e0 e le defezioni religiose, mons. Galbiati riscontra passaggi teologici che \"Una donna semplice non avrebbe potuto scrivere: per esempio il fatto che Maria si presenti nel 1948 come Madre della Chiesa (titolo approvato da Paolo VI nel 1964); o che Ges\u00f9 le comunichi nello stesso anno in \u00abforma chiara e completa\u00bb il dogma dell'Assunzione, proclamato nel 1950 da Pio XII\"\".\nL'istituzione del Santuario diocesano.\nIl 7 dicembre 2019 il luogo di culto delle Fontanelle di Montichiari \u00e8 diventato Santuario Diocesano Rosa Mistica - Madre della Chiesa. La proclamazione ufficiale \u00e8 avvenuta durante la concelebrazione eucaristica presieduta dal vescovo di Brescia, mons. Pierantonio Tremolada.\nIl riconoscimento del santuario diocesano non significa automaticamente il riconoscimento delle apparizioni, ma \"si tratta di un passaggio storico che [...] potr\u00e0 aprire una rinnovata fase di sviluppo del culto e dello studio del complesso fenomeno spirituale e mariano sorto in questi luoghi negli anni\".\nAccanto alla \"diffusione che \u2013 discretamente e silenziosamente \u2013 ha avuto e ha nel mondo intero il culto di \"Maria Rosa Mistica e Madre della Chiesa\", che proprio qui ha avuto inizio e ha il suo centro\", ci sono molti fatti significativi: in Libano sono state trovate icone di Rosa Mistica che trasuderebbero olio profumato, in America ci sono statue che avrebbero pianto lacrime e sangue, il medesimo fenomeno si sarebbe verificato in India, dove vescovi e cardinali avrebbero visto trasudare miele un'immagine della Vergine. Sono nate almeno due congregazioni religiose ispirate a Rosa Mistica, riconosciute dai vescovi, e una miriade di associazioni religiose. Ci sarebbero state inoltre numerose conversioni e guarigioni, come per esempio quella di cui fu testimone Fratel Ettore."}
{"id": "2615875", "revid": "300067", "url": "https://it.wikipedia.org/wiki?curid=2615875", "title": "Maury King", "text": ""}
{"id": "2615880", "revid": "643494", "url": "https://it.wikipedia.org/wiki?curid=2615880", "title": "Chicago Zephyrs 1962-1963", "text": "La stagione 1962-63 dei Chicago Zephyrs fu la 2\u00aa nella NBA per la franchigia.\nI Chicago Zephyrs arrivarono quinti nella \"Western Division\" con un record di 25-55, non qualificandosi per i play-off."}
{"id": "2615881", "revid": "180202", "url": "https://it.wikipedia.org/wiki?curid=2615881", "title": "Partly Cloudy", "text": ""}
{"id": "2615882", "revid": "1543377", "url": "https://it.wikipedia.org/wiki?curid=2615882", "title": "Craigslist (singolo)", "text": "Craigslist \u00e8 un singolo di \"Weird Al\" Yankovic, famoso parodista americano, pubblicato il 16 luglio 2009, estratto dall' EP \"Internet Leaks\".\nSignificato.\nLa canzone \u00e8 una satira verso il portale web Craigslist e dell'omicidio, compiuto da Michael John Anderson il 26 ottobre 2007, di una donna contattata attraverso Craigslist.\nIl video.\nEseguito sulle note di \"Soul Kitchen\" dei The Doors, il video ufficiale rappresenta una parodia del gruppo, nello stile e nella performance di Yankovic nei panni di Jim Morrison. Per interpretare questo ruolo il cantante ha dovuto perdere peso. Tra i musicisti che hanno eseguito il brano \u00e8 accreditato il tastierista Ray Manzarek."}
{"id": "2615884", "revid": "643494", "url": "https://it.wikipedia.org/wiki?curid=2615884", "title": "Baltimore Bullets 1963-1964", "text": "La stagione 1963-64 dei Baltimore Bullets fu la 3\u00aa nella NBA per la franchigia.\nI Baltimore Bullets arrivarono quarti nella \"Western Division\" con un record di 31\u201349, non qualificandosi per i play-off."}
{"id": "2615885", "revid": "287204", "url": "https://it.wikipedia.org/wiki?curid=2615885", "title": "Lipton Championships 1998", "text": "Il Miami Masters 1998 (conosciuto anche come \"Lipton Championships\", per motivi di sponsorizzazione) \u00e8 stato un torneo di tennis giocato sulla cemento. \u00c8 stata la 14\u00aa edizione del torneo, che fa parte della categoria ATP Super 9 nell'ambito dell'ATP Tour 1998, e della Tier I nell'ambito del WTA Tour 1998. Sia il torneo maschile che quello femminile si sono giocati al Tennis Center at Crandon Park di Key Biscayne in Florida, dal 19 al 29 marzo 1998.\nCampioni.\nSingolare maschile.\n Marcelo R\u00edos ha battuto in finale Andre Agassi 7\u20135, 6\u20133, 6\u20134\nSingolare femminile.\n Venus Williams ha battuto in finale Anna Kurnikova 2\u20136, 6\u20134, 6\u20131\nDoppio maschile.\n Ellis Ferreira / Rick Leach hanno battuto in finale Alex O'Brien / Jonathan Stark 6\u20132, 6\u20134\nDoppio femminile.\n Martina Hingis / Jana Novotn\u00e1 hanno battuto in finale Arantxa S\u00e1nchez Vicario / Nata\u0161a Zvereva 6\u20132, 3\u20136, 6\u20133"}
{"id": "2615887", "revid": "287204", "url": "https://it.wikipedia.org/wiki?curid=2615887", "title": "Baltimore Bullets 1964-1965", "text": "La stagione 1964-65 dei Baltimore Bullets fu la 4\u00aa nella NBA per la franchigia.\nI Baltimore Bullets arrivarono terzi nella \"Western Division\" con un record di 37-43. Nei play-off vinsero la semifinale di division con i St. Louis Hawks (3-1), perdendo poi la finale di division con i Los Angeles Lakers (4-2)."}
{"id": "2615889", "revid": "287204", "url": "https://it.wikipedia.org/wiki?curid=2615889", "title": "Baltimore Bullets 1965-1966", "text": "La stagione 1965-66 dei Baltimore Bullets fu la 5\u00aa nella NBA per la franchigia.\nI Baltimore Bullets arrivarono secondi nella \"Western Division\" con un record di 38-42. Nei play-off persero la semifinale di division con i St. Louis Hawks (3-0)."}
{"id": "2615892", "revid": "287204", "url": "https://it.wikipedia.org/wiki?curid=2615892", "title": "Baltimore Bullets 1966-1967", "text": "La stagione 1966-67 dei Baltimore Bullets fu la 6\u00aa nella NBA per la franchigia.\nI Baltimore Bullets arrivarono quinti nella \"Eastern Division\" con un record di 20-61, non qualificandosi per i play-off."}
{"id": "2615894", "revid": "287204", "url": "https://it.wikipedia.org/wiki?curid=2615894", "title": "Baltimore Bullets 1967-1968", "text": "La stagione 1967-68 dei Baltimore Bullets fu la 7\u00aa nella NBA per la franchigia.\nI Baltimore Bullets arrivarono sesti nella \"Eastern Division\" con un record di 36-46, non qualificandosi per i play-off."}
{"id": "2615897", "revid": "287204", "url": "https://it.wikipedia.org/wiki?curid=2615897", "title": "Baltimore Bullets 1968-1969", "text": "La stagione 1968-69 dei Baltimore Bullets fu l'8\u00aa nella NBA per la franchigia.\nI Baltimore Bullets vinsero la \"Eastern Division\" con un record di 57-25. Nei play-off persero la semifinale di division con i Boston Celtics (4-0)."}
{"id": "2615898", "revid": "287204", "url": "https://it.wikipedia.org/wiki?curid=2615898", "title": "Baltimore Bullets 1969-1970", "text": "La stagione 1969-70 dei Baltimore Bullets fu la 9\u00aa nella NBA per la franchigia.\nI Baltimore Bullets arrivarono terzi nella \"Eastern Division\" con un record di 50-32. Nei play-off persero la semifinale di division con i New York Knicks (4-3)."}
{"id": "2615900", "revid": "1318658", "url": "https://it.wikipedia.org/wiki?curid=2615900", "title": "Baltimore Bullets 1970-1971", "text": "La stagione 1970-71 dei Baltimore Bullets fu la 10\u00aa nella NBA per la franchigia.\nI Baltimore Bullets vinsero la \"Central Division\" della \"Eastern Conference\" con un record di 42-40. Nei play-off vinsero la semifinale di conference con i Philadelphia 76ers (4-3), la finale di conference con i New York Knicks (4-3), perdendo poi la finale NBA con i Milwaukee Bucks (4-0)."}
{"id": "2615902", "revid": "287204", "url": "https://it.wikipedia.org/wiki?curid=2615902", "title": "Baltimore Bullets 1971-1972", "text": "La stagione 1971-72 dei Baltimore Bullets fu l'11\u00aa nella NBA per la franchigia.\nI Baltimore Bullets vinsero la \"Central Division\" della \"Eastern Conference\" con un record di 38-44. Nei play-off persero la semifinale di conference con i New York Knicks (4-2)."}
{"id": "2615904", "revid": "287204", "url": "https://it.wikipedia.org/wiki?curid=2615904", "title": "Baltimore Bullets 1972-1973", "text": "La stagione 1972-73 dei Baltimore Bullets fu la 12\u00aa nella NBA per la franchigia.\nI Baltimore Bullets vinsero la \"Central Division\" della \"Eastern Conference\" con un record di 52-30. Nei play-off persero la semifinale di conference con i New York Knicks (4-1)."}
{"id": "2615906", "revid": "6923", "url": "https://it.wikipedia.org/wiki?curid=2615906", "title": "Asterix e lo scudo degli Arverni", "text": "Asterix e lo scudo degli Arverni (\"Le Bouclier arverne\") \u00e8 l'undicesima storia a fumetti della serie \"Asterix\", creata dal duo francese Ren\u00e9 Goscinny (sceneggiatura) e Albert Uderzo (disegni). La sua prima pubblicazione in volume in lingua originale risale al 1968.\nTrama.\nAbraracourcix, capo del villaggio di Asterix, soffre di mal di fegato a causa dei frequenti banchetti. Viene perci\u00f2 convinto dal druido Panoramix a recarsi nel paese degli Arverni, famoso per gli stabilimenti termali, per sottoporsi a una cura rigorosa, e sceglie i fidi Asterix e Obelix per accompagnarlo nel viaggio. Giunti a destinazione, e affidato il loro capo alle cure di un druido locale, i due iniziano a visitare il paese e la citt\u00e0 di Gergovia, sede della famosa battaglia, facendo ben presto amicizia con un oste di nome Alambix.\nNel frattempo Giulio Cesare, preoccupato per i disordini nella regione, progetta di allestire un grande trionfo per fiaccare lo spirito degli abitanti, sfilando per la capitale sullo scudo che fu di Vercingetorige, capo dei Galli. Tuttavia, il suddetto scudo sembra essere introvabile: trafugato da un soldato romano la notte seguente la vittoriosa battaglia di Alesia, pass\u00f2 di mano in mano e infine se ne persero le tracce. Desideroso di averlo per celebrare il suo trionfo, Cesare ordina al suo inviato Tullius Fronzolus di battere a tappeto il paese degli Arverni per ritrovarlo.\nVenuti a sapere della cosa, Asterix e Obelix decidono di recuperare loro stessi lo scudo per ostacolare Cesare. Dopo varie indagini e numerose peripezie (inclusa una breve permanenza in una casa di cura termale, in cui il regime di dieta stretta mette a dura prova la resistenza di Obelix) i due scoprono che l'ultimo possessore noto dello scudo \u00e8 stato proprio il loro amico Alambix, che lo ha per\u00f2 ceduto a uno sconosciuto guerriero gallico sopravvissuto alla disfatta.\nLa ricerca sembra essere a un punto morto, quando il guerriero in questione entra a sorpresa nella locanda di Alambix: l'oste lo riconosce subito, si tratta di nient'altri che Abraracourcix, che, venuto in possesso dello scudo tanti anni prima, da allora lo ha sempre conservato portandolo sempre con s\u00e9 (e, solitamente, viaggiandoci sopra, alla moda dei capi celtici). Ed \u00e8 proprio Abraracourcix ad essere portato in trionfo per le strade di Gergovia sul leggendario scudo degli Arverni, fra le acclamazioni del popolo gallico ed il gran scorno di Cesare.\nPersonaggi principali.\nI personaggi presenti nella storia pi\u00f9 rilevanti ai fini della trama sono:\nRiferimenti storici e parodie.\nGran parte della vicenda si basa su elementi storici realmente accaduti romanzati o parodiati. Gli Arverni, cos\u00ec come descritti dallo stesso Giulio Cesare nel \"De bello Gallico\", furono effettivamente uno dei popoli maggiormente bellicosi della Gallia: sotto la guida del loro capo Vercingetorige dettero filo da torcere alle legioni di Cesare, sconfiggendo i Romani nella battaglia di Gergovia prima di venire definitivamente piegati nella Battaglia di Alesia, che segn\u00f2 la definitiva capitolazione della Gallia al giogo romano. Il \"paese degli Arverni\" corrisponde, grosso modo, alla moderna Alvernia, nel centro-sud della Francia. L'atto di Vercingetorige di deporre le armi ai piedi di Cesare, in segno di resa, \u00e8 stato tramandato da numerose versioni storiografiche oltre che in varie raffigurazioni artistiche, sebbene nel fumetto il gesto consista nel gettare le armi \"sui\" piedi di Cesare. Inoltre, corrisponde a realt\u00e0 il fatto che l'ubicazione della storica citt\u00e0 di Alesia, sede della sconfitta gallica, per molto tempo sia stata dibattuta: nel fumetto questo viene fatto dipendere dall'estremo orgoglio (e dalla notevole suscettibilit\u00e0) dei Galli che impedisce loro di parlare del triste evento. Infatti, ogni qual volta pongono la domanda su dove si trovi la citt\u00e0, Asterix e Obelix si sentono rispondere in maniera stizzita \"Alesia? Non conosco Alesia! Non so dove si trovi Alesia! Nessuno sa dove si trovi Alesia!\" - laddove invece \u00e8 lo stesso Abraracourcix a suggerire ai due di visitare Gergovia, \"sede della nostra grande e immortale vittoria\".\nVengono poi parodiati usi e costumi - per lo pi\u00f9 stereotipati - delle popolazioni incontrate. In particolare viene parodiato il modo di parlare degli Arverni, che si esprimono tutti addolcendo le \"s\" (per cui \"scialve\", \"buonasciera\", \"cashtagne\"... o, nell'originale francese, \"comme cha\").\nUn'altra gag riguarda i negozi di Gergovia, che vendono tutti \"vino e carbone\"; questo \u00e8 un riferimento agli immigrati parigini provenienti dalla regione del Massiccio Centrale nel XIX secolo, chiamati nel gergo della capitale francese \"bougnat\", che secondo un comune stereotipo erano soliti vendere per l'appunto vino e carbone. Alambix, infatti, parlando con Asterix e Obelix ricorda i tempi in cui lui e i suoi concittadini vivevano a Lutetia, \"vendendo vino e carbone\".\nRiferimenti ad altri albi.\nLa moglie di Abraracourcix Beniamina (\"Bonemine\"), apparsa per la prima volta in \"Asterix e il duello dei capi\", viene chiamata per nome, assumendo la sua caratterizzazione definitiva. Inoltre, \u00e8 anche una delle poche avventure nelle quali il bardo Assurancetourix partecipa al banchetto finale, senza essere legato e imbavagliato come di consueto: a mancare ai festeggiamenti \u00e8 invece proprio Abraracourcix, trattenuto in casa dalla moglie (e probabilmente picchiato con lo stesso scudo del titolo) per non aver perso le abitudini goderecce anche dopo il soggiorno termale.\nStoria editoriale.\nIn Francia la storia fu serializzata inizialmente all'interno della rivista \"Pilote\", in cui apparve a puntate dal numero 399 (15 giugno 1967) al 421 (16 novembre 1967); in seguito \u00e8 stata pubblicata in albo cartonato nel 1968 dall'editore Dargaud. L'albo viene ristampato dalla casa editrice Hachette Livre, che nel dicembre 2008 acquis\u00ec da Uderzo e da Anna Goscinny (figlia dello scomparso Ren\u00e9) tutti i diritti sulle pubblicazioni di \"Asterix\".\nEdizioni estere.\nItalia.\nIn Italia l'albo \u00e8 edito, come gli altri della serie, da Mondadori; la prima edizione italiana risale al settembre 1969 per la traduzione di Luciana Marconcini. La Mondadori ha ristampato l'albo pi\u00f9 volte nel corso degli anni; l'ultima edizione, condotta su quella francese di Hachette Livre, \u00e8 della fine del 2011 e rispetto alle precedenti presenta, pur mantenendo invariata la traduzione, una copertina diversa, un nuovo lettering e una colorazione rinnovata; \u00e8 inoltre caratterizzata dall'avere la sagoma di Asterix stampata in rosso sulla costa. Nel 1978 \u00e8 stata pubblicata dalla Mondadori una versione tascabile in bianco e nero dell'albo, nella collana Oscar Mondadori.\nLa storia \u00e8 stata pubblicata a puntate anche all'interno della rivista \"Il Giornalino\" (Edizioni San Paolo), nella quale fece la sua prima apparizione nel 1979 venendovi poi ristampata periodicamente. Tale edizione \u00e8 basata su quella Mondadori e presenta la stessa traduzione di Luciana Marconcini. Un'ulteriore edizione italiana dell'albo \u00e8 stata quella pubblicata da Fabbri/Dargaud, datata maggio 1983. Anche questa era basata sull'edizione Mondadori, e presenta il medesimo titolo e la medesima traduzione.\nIn altre lingue.\nIl titolo originale dell'albo, \"Le Bouclier arverne\", \u00e8 stato tradotto come segue in alcune delle principali lingue in cui il fumetto \u00e8 edito; vengono inoltre indicate la casa editrice e l'anno di prima pubblicazione:\nAltri media.\nParti della trama e dei disegni di questa storia vennero usate per il videogioco \"Asterix and the Power of the Gods\", pubblicato nel 1995 per la piattaforma Sega Mega Drive."}
{"id": "2615909", "revid": "287204", "url": "https://it.wikipedia.org/wiki?curid=2615909", "title": "Capital Bullets 1973-1974", "text": "La stagione 1973-74 dei Capital Bullets fu la 13\u00aa nella NBA per la franchigia.\nI Capital Bullets vinsero la \"Central Division\" della \"Eastern Conference\" con un record di 47-35. Nei play-off persero la semifinale di conference con i New York Knicks (4-3)."}
{"id": "2615917", "revid": "1318658", "url": "https://it.wikipedia.org/wiki?curid=2615917", "title": "Washington Bullets 1974-1975", "text": "La stagione 1974-75 dei Washington Bullets fu la 14\u00aa nella NBA per la franchigia.\nI Washington Bullets vinsero la \"Central Division\" della \"Eastern Conference\" con un record di 60-22. Nei play-off vinsero la semifinale di conference con i Buffalo Braves (4-3), la finale di conference con i Boston Celtics (4-2), perdendo poi la finale NBA con i Golden State Warriors (4-0)."}
{"id": "2615918", "revid": "827882", "url": "https://it.wikipedia.org/wiki?curid=2615918", "title": "Tarantula (romanzo)", "text": "Tarantula, pubblicato in Italia anche con il titolo di Tarantola (\"Tarantula\") \u00e8 un romanzo di genere sperimentale e di ispirazione autobiografica scritto da Bob Dylan fra il 1965 ed il 1966. \u00c8 stato pubblicato ufficialmente nel 1971 anche se era stato messo ufficiosamente in commercio gi\u00e0 nel 1966.\nIl testo - scritto dall'autore all'et\u00e0 di circa venticinque anni - impiega lo stile narrativo detto del flusso di coscienza, una tecnica letteraria gi\u00e0 adottata da artisti come Jack Kerouac, William S. Burroughs e Allen Ginsberg.\nStoria.\nUn capitolo del libro - il cui stile letterario visionario ed ermetico \u00e8 stato fonte di controversie critiche - si ispira in forma di parodia ad una canzone del musicista folk Leadbelly, \"Black Betty\". Altri motivi ispiratori sono rintracciabili anche nelle note di copertina di due album discografici coevi del cantautore di Duluth, \"Bringing It All Back Home\" e \"Highway 61 Revisited\".\nParlando in seguito del suo scritto, Dylan lo ha definito un'opera incompiuta. In taluni casi \u00e8 giunto a rinnegarlo, affermando di non avere mai avuto la reale intenzione di scrivere un libro. Pi\u00f9 probabilmente Dylan volle emulare un altro musicista, John Lennon, che aveva dato alle stampe un lavoro centrato sul nonsense tipicamente britannico, intitolato \"In His Own Write\" (\"Nel suo proprio scritto\"), sottolineando l'implicita forzatura del suo manager del tempo, Albert Grossman, a scrivere anch'egli un testo letterario di proprio pugno..\nStruttura.\nPersonaggi principali.\nIn \"Tarantula\" si susseguono innumerevoli personaggi, taluni reali o verosimili, altri invece di totale fantasia. \u00c8 per\u00f2 bene ricordare come Bob Dylan, sebbene dipendente dal flusso di coscienza, utilizzi un preciso schema narrativo che richiama le opere classiche, facendo soventi allusioni a divinit\u00e0 e muse ispiratrici. Tra quelle che l'autore rievoca con maggior frequenza, si possono ricordare tre fondamentali fonti d'ispirazione:\nLe edizioni.\nIl libro fu pubblicato da Dylan nel 1966, poco dopo l'incidente motociclistico di cui rimase vittima in quell'anno. Le prime cinquanta copie di prova in realt\u00e0 erano state stampate su semplici fogli di carta extrastrong in formato A4 dalla Albion underground press di San Francisco, California, a met\u00e0 del 1965.\nNumerose copie ufficiose (al pari di \"bootleg\" discografici) iniziarono a circolare clandestinamente fino al 1971 quando il libro venne finalmente pubblicato in via ufficiale in USA da Macmillan &amp; Scribner e in Inghilterra da MacGibbon &amp; Kee.\nNel 2003 il periodico \"Spin\" ha pubblicato un articolo intitolato \"Top Five Unintelligible Sentences From Books Written by Rock Stars\" (\"Le maggiori cinque incomprensibili affermazioni tratte da libri scritti da rock-star\"). Dylan veniva citato al primo posto per \"Tarantula\" per la seguente frase: \nA met\u00e0 degli anni 2000, dopo il successo registrato dal libro autobiografico \"Chronicles - Volume One\", il controverso romanzo giovanile di Bob Dylan \u00e8 stato pubblicato in nuova edizione per il mercato dell'Inghilterra e tradotto in lingua francese per il mercato francofono.\nNell'edizione originale rilegata il romanzo consta di 137 pagine (160 nell'edizione tascabile)."}
{"id": "2615919", "revid": "1310927", "url": "https://it.wikipedia.org/wiki?curid=2615919", "title": "C\u00e9sar Caneda", "text": "Carriera.\nCresciuto nella florida cantera dell'Athletic Bilbao, debutta in prima squadra con il Aurrer\u00e1 Vitoria nella stagione 1995-96, durante la quale si alterna con il Bilbao Athletic (la squadra riserve), militandovi per quattro stagioni, durante le quali disputa alcune partite con l'Athletic Bilbao, debuttando in Primera Divisi\u00f3n spagnola il 22 febbraio 1998 nella partita Deportivo La Coru\u00f1a-Athletic Bilbao 3-0, e disputando anche un paio di partite di Champions League.\nTuttavia nella stagione 1999-2000 viene ceduto in prestito al Salamanca, quella successiva al Siviglia, e nel 2000-01 al Racing Santander.\nDopo le tre stagioni nella Segunda Divisi\u00f3n spagnola ritorna all'Athletic, con cui resta per tre campionati, al termine dei quali passa all'Eibar.\nIl prosieguo della carriera lo vede quindi militare nel Cadice, nell'Alaves, nel Club Deportivo Guijuelo e quindi nel Mirandes."}
{"id": "2615920", "revid": "287204", "url": "https://it.wikipedia.org/wiki?curid=2615920", "title": "Washington Bullets 1975-1976", "text": "La stagione 1975-76 dei Washington Bullets fu la 15\u00aa nella NBA per la franchigia.\nI Washington Bullets arrivarono secondi nella \"Central Division\" della \"Eastern Conference\" con un record di 48-34. Nei play-off persero la semifinale di conference con i Cleveland Cavaliers (4-3).\nStaff tecnico.\nAllenatore: K.C. Jones\nVice-allenatore: Bernie Bickerstaff"}
{"id": "2615924", "revid": "287204", "url": "https://it.wikipedia.org/wiki?curid=2615924", "title": "Washington Bullets 1976-1977", "text": "La stagione 1976-77 dei Washington Bullets fu la 16\u00aa nella NBA per la franchigia.\nI Washington Bullets arrivarono secondi nella \"Central Division\" della \"Eastern Conference\" con un record di 48-34. Nei play-off vinsero al primo turno con i Cleveland Cavaliers (2-1), perdendo poi la semifinale di conference con gli Houston Rockets (4-2)."}
{"id": "2615928", "revid": "1543377", "url": "https://it.wikipedia.org/wiki?curid=2615928", "title": "Washington Bullets 1977-1978", "text": "La stagione 1977-78 dei Washington Bullets fu la 17\u00aa nella NBA per la franchigia.\nI Washington Bullets arrivarono secondi nella \"Central Division\" della \"Eastern Conference\" con un record di 44-38. Nei play-off vinsero il primo turno con gli Atlanta Hawks (2-0), la semifinale di conference con i San Antonio Spurs (4-2), la finale di conference con i Philadelphia 76ers (4-2), vincendo poi il titolo battendo nella finale NBA i Seattle SuperSonics (4-3)."}
{"id": "2615929", "revid": "1318658", "url": "https://it.wikipedia.org/wiki?curid=2615929", "title": "Washington Bullets 1978-1979", "text": "La stagione 1978-79 dei Washington Bullets fu la 18\u00aa nella NBA per la franchigia.\nI Washington Bullets vinsero la \"Atlantic Division\" della \"Eastern Conference\" con un record di 54-28. Nei play-off vinsero la semifinale di conference con gli Atlanta Hawks (4-3), la finale di conference con i San Antonio Spurs (4-3), perdendo poi la finale NBA i Seattle SuperSonics (4-1)."}
{"id": "2615931", "revid": "92723", "url": "https://it.wikipedia.org/wiki?curid=2615931", "title": "Operazione Saturno", "text": "Operazione Saturno (\"\u041e\u043f\u0435\u0440\u0430\u0446\u0438\u044f \u0421\u0430\u0442\u0443\u0440\u043d\" in russo, traslitterato come \"Operaci\u00e2 Saturn\") era il nome in codice assegnato in origine dai sovietici alla seconda grande offensiva della campagna invernale nel settore meridionale del fronte orientale nel quadro della lunga battaglia di Stalingrado durante la seconda guerra mondiale.\nPianificazione strategica sovietica.\nL'operazione, gi\u00e0 discussa insieme all'operazione Urano durante i colloqui tra Stalin e il generale Aleksandr Vasilevskij di novembre, venne decisa dallo Stavka sovietico il 2 dicembre 1942 e prevedeva un'ambiziosa offensiva in due tempi con obiettivo finale Rostov per schiacciare le forze italiane dell'ARMIR e le residue truppe rumene, e quindi tagliare fuori e distruggere i due raggruppamenti tedeschi del Don (il Gruppo d'armate Don che tentava di soccorrere la 6\u00aa Armata accerchiata a Stalingrado) e del Caucaso (il Gruppo d'armate A che si era avventurato fino alle periferie di Groznyj e Tuapse).\nIn pratica poi, il 13 dicembre, Stalin, in accordo con il generale Vasilevskij, modific\u00f2 radicalmente l'originale piano Saturno riducendo la portata e gli obiettivi dell'offensiva, soprattutto a causa degli sviluppi non del tutto favorevoli sul fronte di Stalingrado che quindi necessitava di rinforzi in precedenza previsti per l'Operazione Saturno. \nA causa della controffensiva tedesca del feldmaresciallo Erich von Manstein nel settore di Kotel'nikovo il 12 dicembre (operazione Tempesta Invernale) e del fallimento degli attacchi sovietici del Fronte del Don del generale Konstantin Rokossovskij e del fronte di Stalingrado del generale Andrej Er\u00ebmenko sferrati dal 2 al 7 dicembre contro la sacca della 6\u00aa Armata accerchiata, Stalin decise di trasferire la potente 2\u00aa Armata della Guardia del generale Rodion Malinovskij sul fronte di Stalingrado e, di conseguenza, di ridurre gli obiettivi dell'operazione sul Medio Don, spostando la direzione di avanzata verso sud-est (e non verso sud) per puntare alle retrovie del raggruppamento von Manstein e agli aeroporti tedeschi che rifornivano la sacca, con lo scopo di bloccare la controffensiva tedesca e isolare definitivamente senza scampo la 6\u00aa Armata. L'obiettivo Rostov (troppo ambizioso e forse irraggiungibile per le possibilit\u00e0 logistiche sovietiche) venne abbandonato nonostante le accese proteste dell'energico e ottimista generale Vatutin.\nLa nuova offensiva ridotta venne denominata operazione Piccolo Saturno e sarebbe iniziata il 16 dicembre 1942."}
{"id": "2615932", "revid": "287204", "url": "https://it.wikipedia.org/wiki?curid=2615932", "title": "Washington Bullets 1979-1980", "text": "La stagione 1979-80 dei Washington Bullets fu la 19\u00aa nella NBA per la franchigia.\nI Washington Bullets arrivarono terzi nella \"Atlantic Division\" della \"Eastern Conference\" con un record di 39-43. Nei play-off persero al primo turno con i Philadelphia 76ers (2-0)."}
{"id": "2615938", "revid": "767487", "url": "https://it.wikipedia.org/wiki?curid=2615938", "title": "Dead Infection", "text": "I Dead Infection sono un gruppo polacco di grindcore nato nel 1990.\nStoria dei Dead Infection.\nLa band esord\u00ec nel 1993 con il primo album dal titolo \"Surgical Disembowelment\", dai death metal che rimandano ai Carcass di Symphonies of Sickness."}
{"id": "2615940", "revid": "287204", "url": "https://it.wikipedia.org/wiki?curid=2615940", "title": "Washington Bullets 1980-1981", "text": "La stagione 1980-81 dei Washington Bullets fu la 20\u00aa nella NBA per la franchigia.\nI Washington Bullets arrivarono quarti nella \"Atlantic Division\" della \"Eastern Conference\" con un record di 39-43, non qualificandosi per i play-off."}
{"id": "2615947", "revid": "161374", "url": "https://it.wikipedia.org/wiki?curid=2615947", "title": "Storie della Maddalena - Comunione ed Assunzione", "text": ""}
{"id": "2615949", "revid": "36426", "url": "https://it.wikipedia.org/wiki?curid=2615949", "title": "Storie di Giuditta - Il ritorno di Giuditta a Betulia", "text": ""}
{"id": "2615951", "revid": "36426", "url": "https://it.wikipedia.org/wiki?curid=2615951", "title": "Storie di Giuditta - La scoperta del cadavere di Oloferne", "text": ""}
{"id": "2615954", "revid": "36426", "url": "https://it.wikipedia.org/wiki?curid=2615954", "title": "Madonna del roseto (Botticelli)", "text": ""}
{"id": "2615955", "revid": "36426", "url": "https://it.wikipedia.org/wiki?curid=2615955", "title": "Madonna con Bambino (Botticelli)", "text": ""}
{"id": "2615957", "revid": "36426", "url": "https://it.wikipedia.org/wiki?curid=2615957", "title": "Madonna con Bambino e angelo (Botticelli)", "text": ""}
{"id": "2615971", "revid": "767487", "url": "https://it.wikipedia.org/wiki?curid=2615971", "title": "Elettra (Carmen Consoli)", "text": "Elettra \u00e8 il settimo album discografico di inediti della cantautrice italiana Carmen Consoli, pubblicato il 30 ottobre 2009. L'album ha vinto la Targa Tenco come miglior album in assoluto, facendo di Carmen la prima artista femminile a vincere in questa categoria.\nDescrizione.\nL'album \u00e8 stato pubblicato a tre anni e mezzo di distanza dal precedente \"Eva contro Eva\" (2006, Universal).\nIl disco \u00e8 stato prodotto da Francesco Barbaro, registrato da Salvo Noto e Gianluca Vaccaro al Due Parole Studio di Catania, mixato a Roma da Vaccaro e masterizzato da Bob Ludwig a Portland.\nIl disco \u00e8 stato anticipato dal singolo \"Non molto lontano da qui\", in rotazione radiofonica dal 9 ottobre 2009.\nNell'album \u00e8 anche contenuto un duetto con Franco Battiato (\"Marie ti amiamo\"), con il quale Carmen aveva gi\u00e0 collaborato in passato, mentre Marina Rei suona la batteria in \"Ventunodieciduemilatrenta\".\nLa canzone \"Mio zio\", che tratta la tematica della pedofilia, ha vinto il premio \"Amnesty Italia 2010\" ed ha vinto la settima edizione dell'\"Italian Music Festival\".\nTracce.\nTesti e musiche di Carmen Consoli, eccetto dove indicato.\nSuccesso commerciale.\nIl disco raggiunge la seconda posizione nella classifica degli album pi\u00f9 venduti in Italia conquistando il disco d'oro in appena due settimane.\nAd aprile 2010 diventa disco di platino, con oltre 60.000 copie vendute, per superare in seguito le 80.000 copie.\nNel mese di settembre vince la Targa Tenco 2010 come \"Album dell'anno\"."}
{"id": "2615984", "revid": "2146321", "url": "https://it.wikipedia.org/wiki?curid=2615984", "title": "Episodi di Gossip Girl (seconda stagione)", "text": "La seconda stagione della serie televisiva Gossip Girl \u00e8 stata trasmessa negli USA dal 1\u00ba settembre 2008 al 18 maggio 2009 sul network americano The CW.\nIn Italia \u00e8 stata trasmessa in prima visione assoluta dal 1\u00ba aprile 2009 al 29 luglio 2009 su Mya, canale pay della piattaforma Mediaset Premium. La messa in onda in chiaro \u00e8 avvenuta su Italia 1 dal 1\u00ba ottobre 2009 al 4 novembre 2009.\nEstate, un meraviglioso batticuore.\nTrama.\nChuck, Nate e Serena stanno passando l'estate negli Hamptons: mentre Chuck si distrae in spiaggia con diverse ragazze, Serena e Nate fingono di stare assieme per coprire le scappatelle di Nate con Catherine, una donna sposata e molto arrogante.\nBlair torna dalla Francia con un ragazzo conosciuto durante il viaggio d'andata, James. Chuck, molto geloso, non \u00e8 convinto della sincerit\u00e0 della nuova fiamma di Blair e pertanto chiede ad un investigatore privato di indagare sul suo conto.\nJenny lavora come apprendista alla Waldorf Design, ma i suoi sforzi di creare un abito per l'imminente \"White Party\" non vengono apprezzati dal suo capo: pur non avendo l'invito, Jenny chiede a Eric, con il quale nel frattempo ha fatto pace, di portarla con s\u00e9 alla festa, dove viene rivalutata dal suo capo.\nAl \"White Party\" partecipa anche Dan come accompagnatore della nonna di Serena, CeCe, che nel frattempo si \u00e8 fatta una nuova opinione di lui. Il ragazzo, che ha passato l'estate a cercare di dimenticare Serena uscendo ogni sera con una ragazza diversa e lavorando con uno scrittore famoso, la vede mentre bacia Nate. Chiarito che si trattava solo di una strategia, alla fine riuscita, di far ingelosire Catherine, presente alla festa con il marito, i due giovani tornano insieme.\nNel corso del party, Chuck riceve i risultati dell'indagine su James, proprio nel momento in cui il ragazzo sta confidando il suo segreto a Blair: in realt\u00e0 il suo nome \u00e8 Marcus Beaton ed \u00e8 un lord inglese. La ragazza, che stava pensando di lasciarlo, ne \u00e8 molto compiaciuta, mentre Chuck non ne \u00e8 per niente soddisfatto e infatti cerca di impedire a Blair di restare con lui. Il ragazzo, per\u00f2, non riesce a dirle di amarla come lei vorrebbe e cos\u00ec Blair, parecchio delusa, se ne va dalla festa con Marcus.\nMai stata accusata.\nTrama.\nMentre Vanessa aiuta Rufus a trasformare il magazzino della sua galleria d'arte in una caffetteria, Dan e Serena decidono di procedere con calma nella loro relazione e di non vedersi per un po', ma presto capiscono di non riuscire a tenere a freno i propri sentimenti.\nNate scopre che il patrimonio della sua famiglia, in seguito alla fuga di suo padre, \u00e8 stato completamente pignorato; Chuck, che intanto \u00e8 diventato amico di Marcus per scoprire che cosa nasconde, liquida il locale \"Victrola\" e, all'insaputa dell'amico, fa un prestito alla signora Archibald.\nBlair vorrebbe conoscere la matrigna di Marcus, ma il ragazzo, temendo che la donna possa far scappare Blair come ha fatto con tutte le sue precedenti fidanzate, \u00e8 restio alla cosa. La ragazza, credendo invece che Marcus non la ritenga degna, decide di organizzare una festa per dimostrargli il contrario.\nPur non essendo stato invitato, alla festa si presenta anche Chuck con la duchessa Beaton, ovvero Catherine, la donna con cui Nate va a letto. Non sapendo chi sia, Blair la insulta: neanche le sue scuse successive servono a metterla sotto una luce migliore agli occhi della duchessa. Poco dopo, per\u00f2, Blair scopre la relazione clandestina tra Nate e Catherine e cos\u00ec decide di approfittarne per ricattare la donna e continuare a vedere Marcus.\nNel frattempo, Nate parla dei suoi problemi finanziari con Catherine, che decide di aiutarlo dandogli dei soldi in cambio della sua \u201ccompagnia\u201d.\nLa notte oscura.\nTrama.\nNate, oppresso dalle continue attenzioni di Catherine, si riavvicina a Vanessa. I due vorrebbero ricominciare la loro storia, ma Catherine minaccia Vanessa: se Nate dovesse lasciarla, lei riveler\u00e0 all'FBI dove si nasconde il padre del ragazzo. Vanessa \u00e8 cos\u00ec costretta a rinunciare a lui e pertanto gli dice di restare con Catherine.\nChuck ormai non riesce pi\u00f9 ad avere un rapporto sessuale e cos\u00ec decide di vedere se con Blair cambi qualcosa. La ragazza, che nel frattempo vorrebbe fare l'amore con Marcus anche se lui si rifiuta, sta organizzando una festa a casa sua per chi, come lei, a breve comincer\u00e0 l'ultimo anno di liceo.\nImprovvisamente, durante la festa di Blair, un black out colpisce l'intera citt\u00e0: per Dan e Serena, rimasti chiusi in ascensore, \u00e8 l'occasione per parlare dei loro problemi e delle differenze sociali che hanno portato alla loro precedente rottura, cos\u00ec i due decidono di lasciarsi definitivamente.\nBlair, istigata da Catherine, che le dice che Marcus non andr\u00e0 mai a letto con lei, invita il ragazzo in camera sua: all'appuntamento per\u00f2 si presenta Chuck, che lei non riconosce per via del black out. Quando torna la luce, Marcus raggiunge Blair in camera sua e sorprende lei e Chuck che si baciano. Il ragazzo si arrabbia molto con lei, accusandola di amare di lui soltanto il titolo nobiliare, allora Blair gli confessa di sapere che era Chuck e non lui, ma di voler stare veramente con Marcus.\nJenny fa un commento negativo su un abito di Eleanor Waldorf e, quando la donna la sente, le chiede di prendere le sue cose e di andarsene. Rimaste sole all'atelier durante il black out, Eleanor capisce che le critiche di Jenny erano giuste e, seguendo i suoi consigli, modifica il vestito, riassumendo la ragazza.\nEx-files.\nTrama.\n\u00c8 il primo giorno di scuola e Jenny ha paura di subire i soprusi della corte di Blair. Quando le \"Perfide\" cominciano a tormentarla, la ragazza inizia a mentire per bigiare la scuola e si rifugia alla Waldorf Design.\nNel frattempo, Lily torna dal viaggio di nozze e si sente sola perch\u00e9 Bart \u00e8 andato a Pechino per affari.\nPer essere stata lontana da Nate, Vanessa riceve un assegno da Catherine e, quando si reca a casa della duchessa per restituirlo, sorprende lei e il figliastro Marcus che si baciano. Su consiglio di Dan, Vanessa chiede aiuto a Blair e le mostra la foto che ha scattato. Blair allora invita Marcus e Catherine a pranzo in un ristorante e stipula un patto con loro: in cambio del suo silenzio, i due lasceranno immediatamente la citt\u00e0 e Catherine pagher\u00e0 i debiti del padre di Nate. Vanessa, per\u00f2, vedendo Blair a tavola con Marcus prima dell'arrivo di Catherine, pensa che la ragazza non abbia nessuna intenzione di liberare Nate dal giogo della duchessa e cos\u00ec spiffera tutto al duca. Marcus e Catherine vengono quindi mandati a Londra e i debiti del capitano Archibald non vengono pagati.\nNel frattempo, Dan incontra Amanda, una ragazza appassionata di libri. Per non far soffrire Serena, Blair e la sua corte cercano di includere Amanda nel loro gruppo per imporle la regola che vieta di uscire con l'ex di una di loro, ma la ragazza non si lascia intimidire e continua a frequentare Dan. Questo porta a un litigio tra il ragazzo e Serena che, ferita perch\u00e9 lui ha subito trovato un'altra con cui sostituirla e infuriata per le parole sprezzanti che Dan le rivolge, decide di riprendere il comando della scuola al posto di Blair. Dietro tutta la faccenda di Dan e Amanda, in realt\u00e0, c'\u00e8 Chuck, che sta attuando la sua vendetta nei confronti di Blair dopo che lei lo ha rifiutato: il ragazzo ha, infatti, pagato Amanda affinch\u00e9 portasse Serena a desiderare di vendicarsi di Dan e a detronizzare di conseguenza la regina B per poter raggiungere il suo scopo.\nSerena risorge ancora.\nTrama.\n\u00c8 arrivata la settimana della moda e Blair procura alle amiche dei biglietti di seconda fila per la sfilata della Waldorf Design. Il suo tentativo di riconquistarle viene per\u00f2 messo in ombra da una foto che ritrae Serena in compagnia della party girl per eccellenza, Poppy Lifton.\nIntanto, Jenny manca dalle lezioni da due settimane e trascorre il suo tempo aiutando Eleanor ad organizzare la sfilata. Per avere dei volti nuovi all'evento, la ragazza consiglia ad Eleanor di mettere in prima fila Serena, che di solito restava dietro alle quinte con Blair, Poppy Lifton e altre celebrit\u00e0.\nQuando Blair scopre che per colpa di Jenny il planning dei posti che aveva deciso \u00e8 stato stravolto, decide di fargliela pagare, dicendo a Rufus che la figlia finge di non avere l'obbligo di frequenza scolastico e facendo sparire le modelle, delle quali si occupava proprio Jenny, poco prima che la sfilata cominci. Jenny per\u00f2 riesce a cavarsela arruolando al posto delle modelle sparite Serena, Poppy e le loro amiche.\nPer vendicarsi di Serena, che ha tradito la loro tradizione di restare dietro alle quinte, Blair le porta da indossare per il gran finale il vestito del dopo sfilata creato da Jenny, che non rientra affatto nella collezione di Eleanor. Tuttavia, contrariamente a quanto aveva previsto, l'abito riscuote un grande successo e, quando Serena scopre che Blair le aveva dato apposta il vestito sbagliato, le dice che da quel momento in poi non rimarr\u00e0 pi\u00f9 in disparte per non farla sfigurare e che sar\u00e0 se stessa.\nPer modificare lo stile di scrittura troppo monotono, uno scrittore a cui Dan fa leggere i suoi racconti gli consiglia di carpire il segreto di una persona e scrivere di quello. Il ragazzo allora sceglie Chuck. Una sera, finiti alla centrale di polizia per una rissa in un bar, Chuck confessa a Dan il rapporto travagliato che ha con il padre Bart, che lo accusa di aver ucciso la moglie, morta di parto. Quando per\u00f2 il giovane Bass scopre che cosa sta facendo Dan, rettifica quello che ha detto sulla madre, dicendogli che in realt\u00e0 la donna \u00e8 morta in un incidente aereo quando lui aveva sei anni.\nLily scopre che Bart tiene un dossier su di lei, nel quale sono raccolti tutti i segreti del suo passato.\nIl nuovo paradiso pu\u00f2 attendere.\nTrama.\nBlair, Dan, Nate e Chuck devono partire per Yale per sostenere i colloqui di ammissione. Serena, invece, pur essendo stata invitata personalmente a Yale, per non fare un torto a Blair decide di andare alla Brown, ma quando Blair le dice che tanto non riuscirebbe mai a superare neanche il primo colloquio a Yale, la ragazza cambia idea.\nSerena entra subito nelle grazie del rettore di Yale, finendo per essere invitata al rinfresco serale tanto ambito da Blair, che si imbuca corrompendo la segretaria del rettore. I partecipanti al rinfresco devono rispondere alla domanda \"Con quale persona, morta o vivente, vorresti cenare?\". Blair ha intenzione di rispondere con la scrittrice preferita del rettore ma, quando scopre che Serena le vuole rubare la risposta, cambia quella dell'amica, scrivendo il nome del ragazzo morto in compagnia di Serena. Dopo un furibondo litigio, Blair e Serena decidono di ignorarsi, ma poi capiscono di mancarsi troppo e quindi fanno pace.\nDan ha bisogno di un'altra lettera di raccomandazione per poter frequentare la facolt\u00e0 di lettere a Yale e cos\u00ec affida i suoi racconti a Jordan, una ragazza conosciuta da Nate, per farli leggere a qualche professore dell'universit\u00e0.\nChuck \u00e8 interessato a Yale soltanto per la societ\u00e0 segreta \"Skull and Bones\". Per ammetterlo, i membri vogliono Nate per vendicarsi del capitano Archibald, che con il suo arresto ha fatto perdere molti soldi ai padri dei ragazzi. Chuck allora porta loro Dan spacciandolo per Nate e cos\u00ec il ragazzo finisce legato ad un palo in mutande. Successivamente liberato da Nate, i due diventano amici.\nIntanto, Jenny invita Rufus a passare una giornata con lei all'atelier di Eleanor per decidere se farla studiare a casa e permetterle cos\u00ec di realizzare il suo sogno di diventare una stilista. L'uomo, per\u00f2, pur avendo visto il valore di Jenny nel corso della giornata, rifiuta, ma l'intervento di Lily gli fa cambiare idea e cos\u00ec Rufus acconsente affinch\u00e9 la figlia studi da privatista.\nChuck nella vita reale.\nTrama.\nVanessa vuole salvare un vecchio bar dalla demolizione dandogli lo status di edificio storico e, per farsi aiutare nella raccolta delle firme, ricatta Blair con la foto di Marcus e Catherine. La ragazza, per vendicarsi di lei, si rivolge a Chuck: se il ragazzo riuscir\u00e0 a sedurre Vanessa e a farle credere di voler davvero acquistare il bar, lei andr\u00e0 a letto con lui. Chuck, per\u00f2, si interessa davvero al locale e conquista la fiducia di Vanessa e del proprietario. Blair, vedendo ormai Chuck vincente, dice a Vanessa, dopo aver cancellato la foto di Marcus e della duchessa dal suo cellulare, che era tutto parte di una scommessa e che i due l'hanno solo presa in giro. Arrivato il momento di riscuotere il suo premio, Chuck chiede a Blair di dirgli che lo ama, ma la ragazza rifiuta e cos\u00ec lui se ne va.\nIntanto Dan, ormai diventato amico di Nate, scopre che quest\u2019ultimo dorme da solo, sul pavimento della sua vecchia casa, la quale \u00e8 stata confiscata dalle autorit\u00e0, senza luce n\u00e9 mobili e senza dirlo a nessuno; infatti sua madre Anne, rifugiatasi dai genitori, crede che il figlio stia in realt\u00e0 da Chuck. Dopo una discussione, Nate accetta di andare a stare dagli Humphrey, legandosi sempre pi\u00f9 a Dan e a Jenny.\nNel frattempo, mentre Eric comincia a uscire con un ragazzo di nome Jonathan, Lily e Bart impongono nuove regole ai figli, che inizialmente Serena rispetta per il bene della famiglia. Quando per\u00f2 Chuck le dice che quelle regole sono solo una facciata per permettere a Bart di concludere un affare, la ragazza si ribella e, durante una festa organizzata dalla madre, racconta ai giornalisti di quando Lily lasciava lei e il fratello a casa da soli per seguire l'uomo di turno. Alla fine, per\u00f2, madre e figlia si chiariscono e si riconciliano.\nDillo con parole tue.\nTrama.\nAll'atelier Waldorf, Jenny conosce Agnes, una modella che adora i suoi vestiti e che la spinge a ribellarsi ad Eleanor e ai tentativi di quest\u2019ultima di utilizzare i modelli di Jenny per la sua nuova collezione, spacciandoli per propri. La ragazza decide cos\u00ec di licenziarsi e, su consiglio di Agnes, di creare una linea di moda tutta sua. La modella tira fuori, per\u00f2, anche il lato pi\u00f9 selvaggio di Jenny, che accetta di farsi fotografare in reggiseno. Improvvisamente, per\u00f2, al Loft degli Humphrey arriva Nate, che porta via Jenny e, quando la ragazza gli chiede come mai si sia preoccupato cos\u00ec tanto per lei, i due si baciano.\nNel frattempo, Serena incontra Aaron Rose, un giovane artista che sta organizzando una mostra delle proprie opere alla galleria d'arte di Rufus. Il ragazzo le chiede di uscire, ma Serena \u00e8 un po' titubante perch\u00e9 teme di ferire Dan. Dopo essersi assicurata che al suo ex non dispiaccia che lei cominci a uscire con qualcun altro, Serena si rende conto di aver gi\u00e0 incontrato Aaron ad un campo estivo qualche anno prima ma, quando sta per raggiungerlo per accettare il suo invito, lo vede allontanarsi in moto con un'altra ragazza.\nBlair e Chuck hanno cominciato una sfida per vedere chi dir\u00e0 per primo \"ti amo\" all'altro. Blair, utilizzando anche i consigli di Dan, cerca di sedurre Chuck, ma i suoi tentativi vanno a vuoto e alla fine la ragazza decide di arrendersi, dando appuntamento al ragazzo sul tetto della galleria d'arte per dirgli quello che prova davvero.\nPoco prima di raggiungere Chuck, per\u00f2, Dan dice a Blair di assicurarsi che lui non stia ancora facendo qualche strano giochetto con lei, cos\u00ec la ragazza cambia idea, tornando a casa in lacrime. Qui, Blair viene raggiunta da Chuck: il ragazzo le dice che il motivo per cui nessuno dei due riesce a dire all'altro quello che prova \u00e8 che entrambi sanno che, una volta detto, finir\u00e0 tutto, perch\u00e9 a loro due piace troppo giocare. Dopo aver deciso di aspettare un momento pi\u00f9 propizio in futuro per valutare se cominciare o meno una storia, i due si salutano con un ultimo bacio, restando amici.\nLa baby sitter.\nTrama.\nDopo averlo visto con due ragazze diverse, Serena non sa se fidarsi di Aaron o meno e pertanto gli dice che non se la sente di uscire con lui, visto che vede gi\u00e0 altre ragazze.\nPer poter entrare a Yale, Blair decide di fare da baby sitter ad Emma, la figlia quattordicenne di un'amica del rettore. La ragazzina si rivela, per\u00f2, molto esuberante e inoltre \u00e8 determinata a perdere la verginit\u00e0 mentre \u00e8 sotto la custodia di Blair, dalla quale alla fine scappa. Blair, con l'aiuto di Serena e Chuck, riesce a recuperare Emma e a farle capire che la sua prima volta deve essere per amore e non per battere una rivale. La madre di Emma, per\u00f2, scopre che la figlia e Blair non sono andate al cinema come invece le avevano fatto credere, ma in un locale notturno, cos\u00ec Blair vede sfumata la sua possibilit\u00e0 di andare a Yale. Tuttavia, la mattina successiva, la ragazza riceve una telefonata dal rettore, che l'ammette all'universit\u00e0 dopo una buona parola di Emma.\nNel frattempo, con l'aiuto di Agnes, Jenny progetta di trasformare il gal\u00e0 della societ\u00e0 filantropica, durante il quale verr\u00e0 consegnato un premio importante a Bart e Lily, nella sua personale sfilata di moda. Il piano riesce e Jenny, supportata da Nate, riscuote un grande successo, ricevendo numerose chiamate da investitori presenti al gal\u00e0, ma Rufus non \u00e8 contento di quanto ha fatto la figlia e, dopo l'intervento di Lily, che impedisce che la ragazza finisca in prigione, Jenny scappa di casa.\nDurante il gal\u00e0, Vanessa vede Jenny e Nate che si baciano e Dan, saputo della nuova relazione nata tra l'amico e la sorella, caccia Nate di casa. Mentre il ragazzo si dirige fuori citt\u00e0 e imbuca una lettera per Jenny, dichiarandole il suo amore, Dan finisce il suo racconto su Chuck Bass e lo spedisce allo scrittore Noah Shapiro, per cercare di ottenere una lettera di presentazione per Yale, non avendo trovato nessun professore dell'universit\u00e0 disposto a raccomandarlo.\nIl fal\u00f2 delle vanit\u00e0.\nTrama.\nSerena, alla fine, accetta di iniziare ad uscire con Aaron, che le propone un rapporto non esclusivo e senza impegni e che le fa fare da modella per le sue fotografie.\nJenny va a stare da Agnes e le due, insieme, cercano di aprire la propria societ\u00e0 di moda. L'esuberanza di Agnes, per\u00f2, fa perdere loro tutti i probabili sponsor e Jenny, senza dirglielo, decide di mettersi in proprio. Quando Agnes lo scopre, brucia tutti i vestiti di Jenny e la caccia di casa. Jenny per\u00f2 non si d\u00e0 per vinta ma, essendo minorenne, per creare il proprio marchio ha bisogno della firma dei genitori, solo che, visto che nessuno dei due \u00e8 disposto a dargliela, la ragazza decide di chiedere l'emancipazione legale.\nNel frattempo, si avvicina il diciottesimo compleanno di Blair e la ragazza non vede l'ora di conoscere il nuovo uomo della madre, l'avvocato Cyrus Rose, padre di Aaron. Tuttavia, l'uomo non \u00e8 affatto come lei se lo aspettava: \u00e8 infatti basso, grassottello e pelato, per cui Blair decide di trovare un modo per farlo separare dalla madre. Cyrus, per\u00f2, si dimostra all'altezza di Blair, che alla fine lo riconosce come suo pari. Il giorno dopo, Eleanor annuncia alla figlia che Cyrus andr\u00e0 a vivere con loro.\nIntanto, Noah Shapiro, rimasto affascinato dal racconto di Dan, gli presenta un suo amico giornalista del \"New York Magazine\". Sapendo che i personaggi del racconto sono ispirati a Chuck e Bart Bass, l'uomo chiede a Dan di scoprire qualcosa di piccante su Bart per pubblicarlo in occasione dell'imminente ventesimo anniversario delle industrie Bass. Poco dopo, Dan riesce ad avvicinarsi a Bart, ma Chuck, scoperto che il ragazzo sta scrivendo un articolo, lo dice al padre e prega Dan di non pubblicarlo. Dan rinuncia cos\u00ec al suo articolo e, insieme alle sue scuse, invia a Bart il suo racconto, permettendo all'uomo di riavvicinarsi al figlio.\nI meravigliosi Archibald.\nTrama.\nBlair scopre che sua madre e Cyrus si sono fidanzati e che hanno intenzione di dirlo a tutti quella sera stessa, in occasione della cena del Ringraziamento. La ragazza, offesa perch\u00e9 la madre non l'ha detto per prima cosa a lei, si mette a vagare sconsolata per Manhattan con la sua domestica Dorota, ma alla fine Eleanor riesce a rintracciarla e, una volta tornata a casa, Blair scopre che \u00e8 arrivato anche suo padre. Inoltre, Eleanor le dice che il motivo per cui non le ha dato subito la lieta notizia era perch\u00e9 prima voleva che il padre di Blair approvasse Cyrus.\nIntanto, approfittando dell'assenza di Bart e Lily, Jenny si fa ospitare da Eric e continua a portare avanti la richiesta di emancipazione. Tuttavia, al suo rientro a casa, Lily trova i documenti nella borsa di Jenny e avverte Rufus, che dice alla figlia di volerle comunque bene. Jenny decide allora di rinunciare alla causa e di tornare a casa, facendo pace con la sua famiglia e anche con Vanessa per via della storia di Nate.\nNel frattempo, il padre di Nate \u00e8 tornato di nascosto in citt\u00e0 e chiede a moglie e figlio di seguirlo in Danimarca.\nVanessa viene contattata dall'FBI, che le racconta il vero motivo per cui il capitano Archibald \u00e8 tornato: rapire Nate e sua madre e chiedere un riscatto alla famiglia della moglie. Con l'aiuto di Chuck, Vanessa dice tutto a Nate, che convince il padre a consegnarsi. Gli Archibald tornano cos\u00ec in possesso dei loro beni e Nate si riconcilia con Chuck dopo la vicenda della confraternita di Yale, poi chiede a Vanessa di uscire con lui, un giorno, visto che Jenny non ha mai risposto alla sua lettera, facendogli credere che lo abbia dimenticato.\nPoco dopo, mentre festeggia il Ringraziamento dagli Humphrey, Vanessa trova fra la posta non ancora letta la famosa lettera spedita a Jenny da Nate e la legge, scoprendo che il ragazzo era davvero innamorato di lei. Indecisa su cosa fare, Vanessa nasconde la lettera e non la consegna a Jenny.\nEric scopre che Bart ha dei dossier su di lui, sulla madre e su Serena. Dopo averli mostrati a Lily, la donna se ne va di casa con i figli e i dossier e festeggia il Ringraziamento dagli Humphrey. Eric, leggendo il dossier della madre, scopre che anche lei, a 19 anni, \u00e8 stata ricoverata in un centro di recupero e cos\u00ec le dice di volerne parlare con lei, un giorno, quando si sentir\u00e0 pronta, avendo vissuto entrambi la stessa esperienza.\nAaron dice a Serena di aver deciso di voler uscire solo con lei. La ragazza gli tiene nascosto il proprio passato, ma alla fine consegna ad Aaron il dossier su di lei per fargli sapere tutto. Il ragazzo, per\u00f2, non lo legge e glielo restituisce, dicendole che non gli importa.\nUna meravigliosa bugia.\nTrama.\nIl comitato scolastico organizza l'annuale ballo di beneficenza \"Snowflake\" e Blair e Chuck fanno una scommessa: se Blair trover\u00e0 la dama perfetta per Chuck, lui le dar\u00e0 la sua limousine, mentre se Chuck trover\u00e0 il cavaliere perfetto per Blair, lei gli dar\u00e0 Dorota. Al ballo, per\u00f2, il ragazzo e la ragazza scelti da Blair e Chuck s'innamorano e cos\u00ec i due, rimasti senza partner, sono costretti a fare coppia.\nIntanto, Aaron riceve la visita di una sua ex, Lexi. Serena non \u00e8 affatto felice di trovarsela tra i piedi e l'interessamento di Lexi per Dan, che la invita al ballo \"Snowflake\", crea delle tensioni tra Dan e Serena.\nNel frattempo, da una foto postata su Gossip Girl, Jenny scopre che Vanessa e Nate sono tornati insieme e, istigata da Penelope, consegna a Vanessa un vestito senza fodera per il ballo, per fargliela pagare. Successivamente, Vanessa confessa a Nate di aver rubato la lettera che lui aveva spedito a Jenny e che \u00e8 questo il motivo per cui lei non lo aveva pi\u00f9 contattato, dopo la sfilata. Intanto Jenny, pentitasi per il gesto compiuto, cerca di impedire che Vanessa venga illuminata da un riflettore, ma non ci riesce e cos\u00ec il vestito della ragazza, inondato di luce, diventa trasparente. Umiliata davanti a tutti, Vanessa fugge dal ballo e poi viene raggiunta da Nate, che le dice che lei \u00e8 l'unica con cui vuole stare.\nTelefonando a Bart, in viaggio a Miami, Lily scopre che il marito \u00e8 ancora in contatto con il detective che indagava sul suo conto, contrariamente a quanto le aveva detto in precedenza lui, cos\u00ec decide di lasciarlo, raggiungendo Rufus al ballo \"Snowflake\". Poco dopo, la donna riceve una telefonata che le comunica che Bart, di ritorno in citt\u00e0, ha avuto un incidente stradale.\nAmori in corso.\nTrama.\nChuck si presenta ubriaco al funerale del padre e caccia via Dan, accusando Rufus e Lily della morte di Bart. Dopo la funzione funebre, il ragazzo contatta Andrew Tyler, il detective del padre, per sapere il segreto di Lily scoperto da Bart prima di morire. Lily, per\u00f2, \u00e8 intenzionata a mantenere il segreto tale e cos\u00ec incarica sua madre Celia di trattare con il detective per impedire che qualcosa trapeli; tuttavia, Celia non fa nulla e Chuck viene a conoscenza del segreto di Lily: a 19 anni, la donna era stata ricoverata in un ospedale francese perch\u00e9 era rimasta incinta.\nIntanto, Lily si prepara a partire con Rufus, ma sua madre rivela all'uomo il passato della figlia e cos\u00ec Rufus cambia idea, decidendo di restare a casa.\nCyrus ed Eleanor programmano il loro matrimonio per il giorno dopo il funerale di Bart. Al termine della cerimonia, Blair viene raggiunta da Chuck, al quale quella mattina aveva detto di amarlo, che si getta tra le sue braccia piangendo; pi\u00f9 tardi, per\u00f2, il ragazzo se ne va, lasciandole un biglietto in cui le dice che lei merita di meglio.\nSerena accetta l'invito di Aaron a passare le vacanze con lui a Buenos Aires. Dan, capito di essere ancora innamorato di lei, cerca di persuaderla a non andare, ma la ragazza non cambia idea e alla fine parte con Aaron.\nNel regno dei Bass.\nTrama.\nMentre si prepara a ricevere la visita delle signore del prestigioso \"Colony Club\", Blair viene a sapere che, dopo un mese dal funerale di Bart, Jack Bass, fratello del defunto, \u00e8 finalmente riuscito a rintracciare il nipote Chuck, misteriosamente scomparso, e a riportarlo a New York. Il ragazzo, per\u00f2, dopo essere tornato in citt\u00e0 mantiene un comportamento ribelle: prima rischia di farsi espellere da scuola per essere stato beccato a fumare, poi di cadere, ubriaco, dal cornicione del tetto del \"Victrola\" durante la festa che ha organizzato dopo aver riacquistato il locale. In entrambi i casi, Blair lo salva, dicendogli che lei gli star\u00e0 sempre accanto. La ragazza cerca anche di convincere Jack, del quale per\u00f2 non si fida, a far tornare il nipote a casa di Lily, ma l'uomo si rifiuta di aiutarla.\nJenny smette di studiare da privatista e torna a scuola e, vedendo le angherie che Penelope, Hazel e Isabel, ovvero la corte di Blair, riservano a Nelly, decide di aiutarla a uscire dal gruppo. Dopo essersi fatta rivelare i segreti delle tre aguzzine da Nelly, Jenny le minaccia di dire tutto a Gossip Girl se loro non lasceranno in pace Nelly, ma quando quest'ultima scopre che dietro all'intervento di Jenny non c'\u00e8 un tentativo di prendere il comando, torna nel gruppo.\nSerena, tornata da Buenos Aires, dice a Dan che ha lasciato Aaron tre ore dopo la partenza del loro volo. I due alla fine si rimettono insieme, ma Dan scopre che il padre sta cercando il figlio avuto anni prima da Lily per i vari centri di adozione di Boston e questo lo rende titubante sul suo rapporto con Serena.\nParallelamente, Rufus parte con Lily per ritrovare il loro figlio perduto.\nVia col testamento.\nTrama.\nLa lettura del testamento di Bart rivela che l'uomo ha lasciato la quota maggioritaria delle sue industrie al figlio Chuck. Il ragazzo \u00e8 pronto a lavorare in azienda fin da subito, mentre Jack, scelto come tutore di Chuck in quanto parente pi\u00f9 prossimo, \u00e8 deluso dalla scelta del fratello perch\u00e9 pensava sarebbe stato lui a prendere il controllo delle industrie Bass. L'uomo ordisce cos\u00ec un piano ai danni del nipote: durante un brunch organizzato da Blair per festeggiare la nomina a presidente di Chuck, Jack fa trovare il nipote, ubriaco e con due ragazze mezze svestite, dai membri del consiglio d'amministrazione. Non avendo rispettato la clausola etica del contratto, Chuck viene destituito e al suo posto, in quanto tutore, viene nominato Jack.\nCapendo di essere stato ingannato, Chuck va a casa di Blair per chiederle scusa per come si \u00e8 comportato con lei durante il brunch, ma la ragazza gli dice che ormai \u00e8 troppo tardi e gli restituisce i fiori che lui le aveva portato.\nPenelope, Hazel, Isabel e Nelly, ovvero le \"Perfide\", scoprono il segreto di Dan e lo dicono a Gossip Girl, che lo pubblica sul suo blog durante il brunch di Blair, rivelando cos\u00ec a tutti che Dan e Serena condividono un fratello. Sconvolta dalla notizia, Serena chiede a Dan un po' di tempo per riflettere, ma alla fine i due decidono di restare insieme.\nIntanto, Jenny ed Eric litigano perch\u00e9 lei fa sempre da terzo incomodo tra Eric e il suo ragazzo, Jonathan, ma alla fine i due fanno pace.\nLily e Rufus, andati a Boston alla ricerca del figlio dato in adozione anni prima, riescono a contattare i genitori adottivi, che all'inizio non vogliono proprio saperne di incontrarli, ma che poi cambiano idea. Lily e Rufus vengono cos\u00ec a sapere che il figlio \u00e8 morto annegato durante una gita in barca con degli amici. In realt\u00e0, per\u00f2, a morire \u00e8 stato il fratello del ragazzo, mentre il loro figlio \u00e8 ancora vivo.\nL'ammissione a Yale.\nTrama.\n\u00c8 arrivato il giorno nel quale vengono comunicate le ammissioni anticipate ai college. Dan e Serena vengono accettati a Yale, mentre Blair viene messa in lista d'attesa. Inoltre, la media della ragazza, fondamentale per entrare a Yale, viene intaccata da una B messale dalla nuova professoressa di letteratura, Rachel Carr.\nVisto che Blair non ha fatto domanda in nessun altro college, Serena sceglie di andare alla Brown e di lasciare cos\u00ec il suo posto a Yale a Blair. Quest'ultima, per\u00f2, decide lo stesso di vendicarsi della Carr, invitandola al gal\u00e0 dell'opera di quella sera con la sua famiglia, dandole per\u00f2 appuntamento ad un'ora sbagliata.\nA teatro, Blair riceve una telefonata della preside, che le comunica che la Carr ha detto che, se i suoi voti futuri saranno buoni, la sua media non verr\u00e0 compromessa. Blair allora chiede scusa alla professoressa per averla presa in giro, ma quest\u2019ultima dice ugualmente alla preside quello che l'allieva ha fatto. Punita severamente dalla preside, che informa anche Yale dell'accaduto, Blair decide di dichiarare guerra aperta alla professoressa Carr.\nIntanto, Chuck chiede aiuto a Lily per liberarsi di Jack e alla donna allora torna in mente che lei e Bart avevano deciso di adottare i rispettivi figli, ma che fino a quel momento solo l'uomo aveva firmato i documenti. Chuck alla fine accetta di farsi adottare e cos\u00ec Lily diventa il suo nuovo tutore legale ed il nuovo presidente delle industrie Bass al posto di Jack. Quest'ultimo, per vendicarsi, cerca di violentare Lily, ma la donna viene salvata da Chuck.\nRispedito Jack a Sidney, Chuck e Lily si riavvicinano e il ragazzo, nonostante non sia molto felice della relazione intrapresa dalla matrigna con Rufus, decide di tornare a vivere da lei.\nConoscenza carnale.\nTrama.\nChuck si risveglia in una camera d'albergo senza saper bene come ci \u00e8 finito. Le uniche cose che ricorda sono di aver ricevuto un invito per la festa di un club esclusivo la sera prima e di avervi incontrato una bellissima ragazza, Elle. Una volta rintracciata, Elle gli dice che in realt\u00e0 l'invito era per suo padre Bart e che lei, resasi conto che lui era la persona sbagliata, lo aveva drogato e portato in albergo perch\u00e9 gli altri soci non dovevano assolutamente sapere che un estraneo aveva partecipato ad una delle loro riunioni segrete. Nonostante la ragazza gli intimi di non cercarla mai pi\u00f9 e di non indagare oltre, Chuck decide di scoprire in che modo era implicato suo padre nelle attivit\u00e0 di quel club.\nIntanto, Blair decide di attuare un piano per liberarsi della professoressa Rachel Carr e inventa una presunta relazione tra la donna e Dan. Quando per\u00f2 si scopre che il pettegolezzo \u00e8 stato messo in giro da Blair, la ragazza viene espulsa da scuola per calunnia. Tuttavia, Serena vede Dan che consola Rachel in una caffetteria fuori dall'orario scolastico e scatta loro una foto, che Blair utilizza per dimostrare di essere nel giusto durante il consiglio genitori-insegnanti. La Carr viene quindi licenziata, mentre Dan e Serena si lasciano, nonostante tra il ragazzo e la professoressa in realt\u00e0 non sia successo niente. Tuttavia, mentre la preside decide di reintegrare la Carr a scuola per evitare un possibile scandalo, Rachel e Dan vanno a letto insieme.\nL'et\u00e0 dell'innocenza.\nTrama.\nPer l'annuale rappresentazione teatrale, le allieve della Constance Billard e gli studenti della St. Jude decidono di mettere in scena \"L'eta dell'innocenza\".\nSerena, con l'aiuto di Vanessa, cerca di conquistare il regista, mentre Blair scopre che, a causa di una telefonata anonima, la sua ammissione a Yale \u00e8 stata revocata. Inoltre, su Gossip Girl vengono pubblicati dei segreti personali dei quali solo Blair e Serena erano a conoscenza, mettendo le due ragazze l'una contro l'altra.\nAl secondo atto, lo spettacolo degenera totalmente: davanti ad un famoso critico teatrale e a tutta la platea, Nate, a causa di un malinteso, accusa il regista di volergli rubare la ragazza, ovvero Vanessa; inoltre, sia Blair che Serena esprimono il loro disappunto per i recenti cambiamenti avvenuti nelle loro vite. Alla fine, per\u00f2, lo spettacolo piace molto e Nate e Vanessa si chiariscono.\nBlair e Serena fanno pace quando Dan scopre che ad orchestrare il tutto su Gossip Girl \u00e8 stata proprio Rachel: la donna, lasciata dal ragazzo, parte per l'Iowa.\nPer tirarsi su di morale, essendo ormai per lei impossibile entrare a Yale, Blair si reca in un bar, dove viene raggiunta da Carter Baizen, appena tornato in citt\u00e0, che le offre da bere.\nIntanto Chuck, riuscito a farsi esonerare dallo spettacolo, incontra nuovamente Elle in un ristorante e la ragazza gli chiede aiuto per fuggire dalla citt\u00e0. Alla fine, Chuck scopre che lei l'ha soltanto usato per avere dei soldi e, amareggiato, capisce di dover tornare da chi veramente lo apprezza. Cos\u00ec il ragazzo si reca a casa di Blair e resta l\u00ec ad aspettarla, senza sapere che in realt\u00e0 lei \u00e8 in compagnia di Carter.\nIl nonno.\nTrama.\nSu consiglio di Dan e Vanessa, Nate accetta l'invito del cugino Trip ad unirsi ai parenti della madre, i van der Bilt, per festeggiare l'anniversario della nascita della famiglia. Il ragazzo si riavvicina cos\u00ec al nonno materno, ma Vanessa teme che l'uomo possa spingere Nate a fare qualcosa che lui in realt\u00e0 non vuole. Infatti, il nonno convince Nate a rinunciare alla vacanza programmata con Vanessa per fare invece uno stage presso l'ufficio del sindaco e seguire cos\u00ec le orme in politica di tutti i van der Bilt. Questa decisione porta ad un distacco tra Vanessa e Nate, cos\u00ec il ragazzo si riavvicina a Blair. Quest'ultima, intanto, sta tirando fuori il peggio di s\u00e9, facendo preoccupare Chuck e Serena.\nChuck confida alla sorellastra di sentire Blair sempre pi\u00f9 lontana e cos\u00ec Serena gli consiglia di lottare per averla tutta per s\u00e9. Il ragazzo si reca allora a casa di Blair, ma Dorota gli dice che lei \u00e8 gi\u00e0 andata a dormire. Dopo aver lasciato il suo messaggio alla domestica, mentre sta per andarsene, Chuck vede la giacca di Nate abbandonata su una sedia e quindi capisce che l'amico \u00e8 in compagnia di Blair.\nDopo aver scoperto che la sua gallerista Bex \u00e8 uscita con Rufus un paio di volte, in passato, Lily propone all'uomo di fare una lista dei propri ex. Tuttavia, visto che la lista dell'uomo \u00e8 molto pi\u00f9 corta della sua, Lily gliene sottopone soltanto un foglio. Quando per\u00f2 Rufus scopre l'altro foglio, tra i due nasce un diverbio, ma alla fine capiscono entrambi che liste del genere non sono di alcuna utilit\u00e0.\nQuel che resta di J..\nTrama.\nPer il sedicesimo compleanno di Jenny, Serena decide di organizzare un grande party, ma la ragazza preferirebbe una cosa intima in famiglia e pertanto le chiede di annullare tutto. Tuttavia, quando le \"Perfide\" insinuano che non si sarebbe presentato nessuno alla sua festa, Serena decide di farla lo stesso.\nScoperto il tutto, per ripicca Jenny posta un messaggio su Gossip Girl per invitare ancora pi\u00f9 gente; la situazione, per\u00f2, sfugge presto di mano, tanto da richiedere l'intervento della polizia. Del disastro viene ovviamente incolpata Serena, che decide di partire con la sua amica Poppy Lifton e il nuovo ragazzo di questa, Gabriel, per una vacanza di una settimana in Spagna.\nBlair vorrebbe che il suo rapporto con Nate diventasse pi\u00f9 di una semplice amicizia e, intanto, Vanessa viene a sapere da Chuck che il motivo per cui Nate non la chiama da una settimana \u00e8 che si vede con Blair, cos\u00ec i due decidono di attuare un piano per farli ingelosire. Di conseguenza, alla festa di Jenny, Vanessa e Chuck si baciano di fronte a Nate e Blair. Quest'ultima, sconvolta, cerca di andare a letto con Nate, ma il ragazzo rifiuta. Il giorno dopo, credendo di aver ormai perso Nate, Blair va da sola al parco e vi trova il ragazzo, venuto a scusarsi. Mentre i due si baciano, Vanessa e Chuck vanno a letto insieme.\nRufus scopre che la domanda di Dan per una borsa di studio \u00e8 stata rifiutata e, preoccupato di non avere abbastanza soldi per mandare il figlio a Yale, accetta il consiglio di Lily di contattare un'agenzia immobiliare per vendere il Loft e trasferirsi tutti a casa della donna. Alla fine, per\u00f2, Rufus rinuncia al suo proposito perch\u00e9 lui e Lily capiscono di non essere ancora pronti a vivere insieme.\nIntanto, Dan contatta un ammiratore che gli ha spedito una lettera per complimentarsi del suo racconto sui Bass pubblicato sul \"New Yorker\". Si scopre cos\u00ec che l'ammiratore di Dan \u00e8 Scott, il figlio di Lily e Rufus, che ha scoperto di essere stato adottato. Alla telefonata, per\u00f2, rispondono i genitori adottivi, che decidono di non dire al figlio che Dan lo ha chiamato.\nCena pasquale.\nTrama.\nBlair vorrebbe fare da damigella d\u2019onore al matrimonio di Trip, il cugino di Nate, cos\u00ec il nonno del ragazzo le offre uno scambio: se lei convincer\u00e0 Nate, ammesso alla Columbia, ad andare a Yale, lui le far\u00e0 fare la damigella. La ragazza accetta, ma alla fine si rende conto che Nate non se lo merita. Intanto, il ragazzo scopre dal nonno il patto stipulato con Blair e litiga con la ragazza. Alla fine, per\u00f2, i due fanno pace e Blair accetta l'aiuto di Cyrus per entrare alla New York University.\nSerena torna a casa dalla Spagna e si presenta alla cena pasquale dei Waldorf per chiedere a Cyrus di aiutarla a rompere il matrimonio contratto con Gabriel in vacanza mentre erano ubriachi.\nDan, assunto come cameriere alla cena dei Waldorf per pagarsi il college, sente la sua ex che si confida con Cyrus e, quando Gabriel arriva sul posto alla ricerca di Serena, quest'ultima spaccia Dan per il suo ragazzo. Alla fine, la ragazza scopre che lei e Gabriel in realt\u00e0 non si sono mai sposati e che \u00e8 stata ammessa alla Brown.\nRufus, come ultima risorsa, decide di vendere la galleria d'arte per pagare gli studi del figlio.\nChuck chiede scusa a Jenny per aver cercato di violentarla l'anno prima alla festa \"Bacio sulle labbra\".\nI gentiluomini del sud preferiscono le bionde.\nTrama.\nLa nuova storia tra Gabriel e Serena sembra andare a gonfie vele, anche se a volte il ragazzo si assenta misteriosamente.\nNon convinta della sincerit\u00e0 di Gabriel, Blair inizia ad indagare sul conto del ragazzo insieme a Chuck, scatenando la gelosia di Nate, che decide di affittare un appartamento tra la NYU e la Columbia dove vivere con Blair l'anno seguente, per non doversi separare.\nBlair e Chuck scoprono che Gabriel si vede ancora con Poppy e cos\u00ec li mettono l'uno di fronte all'altra, costringendo il ragazzo a lasciarla. Rompendo con Poppy, per\u00f2, Gabriel perde tutti gli investitori della nuova compagnia che stava aprendo, forniti proprio da Poppy. Con l'aiuto di Serena, per\u00f2, Gabriel riesce ad ottenere nuovi finanziamenti da Lily e dai suoi amici dell'alta societ\u00e0.\nIntanto, Blair e Chuck scoprono che Gabriel ha mentito dicendo di aver incontrato Serena per la prima volta in assoluto al \"Butter\", mentre lei era in compagnia di Georgina. Per scoprire la verit\u00e0, visto che quel giorno in realt\u00e0 il locale era chiuso, i due decidono di andare a trovare Georgina al campo cattolico del riformatorio. Qui, la ragazza, completamente cambiata perch\u00e9 si \u00e8 avvicinata a Ges\u00f9, conferma che Gabriel ha mentito. Infatti il ragazzo, all'insaputa di tutti, sta organizzando una truffa con l'aiuto di Poppy.\nNel frattempo, anche Serena ha scoperto che il suo fidanzato le ha mentito e cos\u00ec si reca al suo appartamento per affrontarlo, ma lo trova vuoto. Improvvisamente, arriva sul posto anche Poppy che, mostrandosi sconvolta alla notizia che Gabriel se n'\u00e8 andato, afferma che lui le ha rubato mezzo milione di dollari.\nVedendo il padre in un negozio che osserva un anello, Dan e Jenny capiscono che l'uomo ha intenzione di chiedere a Lily di sposarlo e, per dimostrargli il loro appoggio, mettono insieme i risparmi e comprano il gioiello.\nIntanto Rufus, avendo problemi a vendere la galleria, decide di investire nella compagnia di Gabriel per guadagnare dei soldi extra e pagare la retta di Yale a Dan.\nL'ira della truffa.\nTrama.\nSerena decide di recuperare i soldi di Poppy e, fingendo di essere incinta, telefona a Gabriel e gli d\u00e0 appuntamento in un bar per parlargli. Inaspettatamente, il ragazzo si presenta all'appuntamento e confessa a Serena che i soldi non li ha lui, ma bens\u00ec Poppy: in realt\u00e0, la ragazza \u00e8 una finta ricca che sopravvive grazie a regali e truffe e, mentre lui partir\u00e0 presto per lasciare New York, lei rimarr\u00e0 ancora un po' in citt\u00e0 per recitare la parte della vittima. Serena, con l'aiuto di Blair, Chuck e Nate, progetta quindi d'incastrare Poppy utilizzando Georgina che, riportata in citt\u00e0 da Chuck, sta cercando un modo per farsi perdonare per gli errori commessi in passato.\nIntanto Lily, scoperto della truffa, intima alla figlia di fermarsi: per evitare uno scandalo, ci penser\u00e0 lei a rimborsare di tasca sua gli investitori, dicendo loro che l'affare di Gabriel non \u00e8 andato in porto. Serena, per\u00f2, decide di andare avanti con il suo piano e quindi manda Georgina ad un appuntamento con Poppy: la ragazza, fingendo di voler contribuire al progetto, dovr\u00e0 recuperare i soldi e registrare la confessione di Poppy, che verr\u00e0 poi consegnata alla polizia per farla arrestare. Tuttavia, l'improvviso arrivo delle forze dell'ordine, che arrestano Serena, manda in fumo il piano e cos\u00ec Poppy se ne va con anche i soldi che il campo cattolico aveva consegnato a Georgina per comprare le nuove Bibbie.\nBlair, furiosa, accusa Georgina di essere stata lei a far arrestare Serena, anche se alla fine si scopre che \u00e8 stata Lily per fermare la figlia. Tuttavia, dopo l'accusa di Blair, Georgina torna quella di un tempo e decide di recuperare i soldi da sola.\nPrima di dire a Nate se vuole andare a convivere con lui oppure no, Blair chiede a Chuck se quello che prova per lei \u00e8 vero o no; il ragazzo le dice allora che quello che esiste tra i due \u00e8 soltanto un gioco. In realt\u00e0, per\u00f2, lui l'ama davvero, ma la lascia andare perch\u00e9 non riuscirebbe a renderla felice.\nDopo aver avuto la risposta di Chuck, Blair dice a Nate che non si sente ancora pronta per andare a convivere e cos\u00ec anche il ragazzo capisce che quella non \u00e8 una buona idea.\nDopo aver chiesto ad Eric il permesso di sposare sua madre, Rufus si prepara a fare la proposta di matrimonio a Lily, ma quando scopre che la donna, oltre al rimborso per il progetto andato in fumo di Gabriel, gli voleva dare di nascosto dei soldi aggiuntivi e che ha fatto arrestare Serena per evitare uno scandalo, la vede sotto una luce diversa e quindi chiede a Dan e a Jenny di restituire l'anello di fidanzamento al negozio.\nRagazze della Valley.\nTrama.\nMentre Serena \u00e8 in prigione, Lily ricorda quando, alla sua et\u00e0, ebbe un'esperienza simile: espulsa da scuola nel 1983, decise di ribellarsi all'autorit\u00e0 della madre Celia per andare a vivere con la sorella maggiore Carol, che non vedeva da un anno; poi, nel tentativo di aiutarla, fu arrestata per violazione di domicilio e rissa. Essendo ora in grado di comprendere le decisioni che la madre fece allora, Lily si riconcilia con la donna, mentre Dan, dopo il pagamento della cauzione da parte di Celia, porta Serena al ballo per la fine dell'anno scolastico.\nIntanto, Nate sta cercando di organizzare un ballo perfetto per lui e Blair, ma i suoi preparativi vengono inspiegabilmente sabotati e cos\u00ec lui pensa che la colpa sia di Chuck.\nAl ballo, le \"Perfide\" progettano un broglio elettorale per far eleggere Nelly Yuki come reginetta, ma Chuck, scopertolo, riesce a far eleggere Blair. Inoltre, \u00e8 stato proprio il ragazzo a sabotare Nate, ma soltanto per far vivere a Blair il ballo di fine anno perfetto che la ragazza sognava fin da quando aveva dodici anni.\nAlla fine del ballo, Blair e Nate si lasciano, capendo che la loro storia non ha un futuro.\nArrivederci Gossip Girl.\nTrama.\nGossip Girl rovina la cerimonia di consegna dei diplomi della Constance Billard e della St. Jude e cos\u00ec Serena decide di fargliela pagare scoprendo chi \u00e8, grazie anche all'aiuto di Jonathan, il ragazzo di Eric, che \u00e8 riuscito a entrare nel server del blog. Gossip Girl, per\u00f2, si vendica e, durante una festa organizzata da Nate per festeggiare la fine delle superiori, rivela i segreti dei ragazzi rimasti ancora nascosti: la storia tra Nate e Jenny \u00e8 cominciata dopo che lei aveva fatto un servizio fotografico in reggiseno, Dan \u00e8 stato in prigione, Chuck \u00e8 andato a letto con Vanessa mentre Blair, a Capodanno, con Jack Bass, lo zio di Chuck. Blair si arrabbia molto con la sua migliore amica, temendo che ora non le sar\u00e0 pi\u00f9 possibile recuperare il rapporto con Chuck: la ragazza, in un ultimo disperato tentativo, gli rinnova la sua dichiarazione d'amore, dopo aver saputo che anche lui l'ama, ma il ragazzo, confuso, scappa di nuovo. Intanto, Serena decide di dare un appuntamento a Gossip Girl per affrontarla, ma sul posto si presentano tutti i ragazzi della scuola e cos\u00ec Serena capisce l'inganno della blogger e pertanto decide di lasciar perdere.\nRufus e Lily si chiariscono e la donna accetta la sua proposta di matrimonio.\nNel frattempo, scavalcando l'autorit\u00e0 di Blair, le \"Perfide\" indicono una gara per trovare la nuova regina che regner\u00e0 a scuola al posto di Blair l'anno seguente: verr\u00e0 incoronata colei che porter\u00e0 il gossip pi\u00f9 gustoso. Jenny decide di partecipare per abbattere la monarchia, ma il suo pettegolezzo viene rivelato in anticipo da Gossip Girl e pertanto lei decide di rinunciare. Tuttavia, alla fine Blair prende in mano le redini della situazione e sceglie proprio Jenny come sua erede.\nLa settimana seguente, Nate rinuncia allo stage nell'ufficio del sindaco perch\u00e9 la vicesindaca ci provava con lui e, al contrario, parte con Vanessa per il viaggio che i due avevano programmato; Scott, il figlio di Rufus e Lily, arriva in citt\u00e0 da Boston per conoscere i suoi genitori e qui incontra Dan; Georgina, una volta recuperati i soldi rubati da Poppy e restituitili ai legittimi proprietari, si iscrive alla NYU come Blair e Dan, che non avendo vinto una borsa di studio ha dovuto rinunciare a Yale, chiedendo di essere messa in camera con la ragazza. Mentre si appresta a lasciare la citt\u00e0 per le vacanze estive, Serena viene raggiunta da Carter Baizen, che le comunica di aver rintracciato suo padre, cos\u00ec la ragazza parte con lui per l'Europa. Tornando a casa, Blair s'imbatte in Chuck, tornato dalle sue scorribande in Europa, che ammette di essere stato un codardo e di essere andato in giro per tutta l'Europa solo per comprarle le cose che le piacciono di pi\u00f9. Dopo averle detto che l'ama, i due finalmente si baciano."}
{"id": "2615985", "revid": "36426", "url": "https://it.wikipedia.org/wiki?curid=2615985", "title": "Aula isiaca", "text": ""}
{"id": "2615989", "revid": "36426", "url": "https://it.wikipedia.org/wiki?curid=2615989", "title": "Tarsie lignee", "text": ""}
{"id": "2615998", "revid": "74801", "url": "https://it.wikipedia.org/wiki?curid=2615998", "title": "Johann Ludwig Bach", "text": "Biografia.\nFiglio di Jacob Bach, fu cantor dal 1708, poi Kapellmeister alla corte di Meiningen, e, nel 1711, divenne direttore d'orchestra del duca Ernesto Luigi. Cugino di secondo grado di Johann Sebastian Bach, fu un fruttuoso compositore. Tra le sue opere pi\u00f9 rilevanti si citano:"}
{"id": "2616004", "revid": "1318658", "url": "https://it.wikipedia.org/wiki?curid=2616004", "title": "Enel Produzione", "text": "Enel Produzione S.p.A. \u00e8 un'azienda italiana che opera nel settore della produzione di energia elettrica.\nStoria.\nEnel Produzione nasce il 7 settembre 1999 in seguito al Decreto Legislativo 79/99 con 14.600 miliardi di lire di capitale sociale interamente sottoscritto da Enel, che le affida il ramo d'azienda relativo alla generazione di energia elettrica.\nProduzione.\nIn Italia.\n\u00c8 il pi\u00f9 grande produttore energetico italiano con 78.429 milioni di kWh prodotti nel 2011 in 603 centrali. Si riportano di seguito i dati di produzione principali dell'ultimo triennio dichiarati nel rapporto ambientale 2011.\nAzionariato.\nNumero e caratteristiche delle centrali Enel in Italia\nPotenza efficiente netta in MW delle centrali Enel in Italia.\nProduzione di energia netta per combustibile (in milioni di kWh)."}
{"id": "2616014", "revid": "1543377", "url": "https://it.wikipedia.org/wiki?curid=2616014", "title": "Dog Town", "text": "Dog Town (chiamata anche Dogtown o Dogtown Diggings) \u00e8 una Citt\u00e0 fantasma nella Contea di Mono in California. Si trova sul \"torrente Dog\" (Dog Creek) a 6 miglia (10\u00a0km) sud sudest di Bridgeport ad un'altitudine di 7057 piedi, pari a 2151 m.\nStoria.\nLa citt\u00e0 fu fondata approssimativamente nell'anno 1857 da \"Carl Norst\" come miniera a cielo aperto. Nel 1859 un gruppo di mormoni arriv\u00f2 al campo dove trovarono lavoro come minatori. Il termine \"Dogtown\" era spesso attribuito ai lavoratori delle miniere che vivevano in condizioni miserabili. La citt\u00e0 sopravvisse brevemente prima di essere abbandonata.\n\"Dogtown\" fu il primo insediamento nato con l'intento di estrarre oro nella parte est della Sierra Nevada. Sebbene la quantit\u00e0 di oro trovata fu minima, \"Dogtown\" attrasse l'attenzione di molti minatori verso quell'area della California. Ci\u00f2 port\u00f2 alla successiva scoperta di pi\u00f9 importanti giacimenti di oro in aree vicine quali quelle di Bodie, Aurora e Masonic.\nAl 2005 i pochi resti di Dogtown erano alcuni muri e una tomba.\nIl sito dove sorgeva la citt\u00e0 \u00e8 stato dichiarato California Historical Landmark (\u00b0792) ed una placca a fianco della vicina U.S. Highway 395 indica la posizione."}
{"id": "2616015", "revid": "287204", "url": "https://it.wikipedia.org/wiki?curid=2616015", "title": "Annunciazione (Piero della Francesca)", "text": "L'Annunciazione \u00e8 un affresco (329x193 cm) di Piero della Francesca, facente parte delle \"Storie della Vera Croce\" nella cappella maggiore della basilica di San Francesco ad Arezzo, databile al 1452-1458. L'affresco fu probabilmente dipinto nella prima parte dei lavori, prima del soggiorno a Roma (1458-1459).\nDescrizione e stile.\nL\"'Annunciazione\" si trova nel registro inferiore sulla parete centrale, a sinistra della vetrata. Dal punto di vista della cronologia delle \"Storie\" \u00e8 l'unico affresco che mostra una scena datata ai tempi di Cristo: la \"Crocifissione\" infatti non venne affrescata da Piero, poich\u00e9 gi\u00e0 rappresentata nel crocifisso ligneo duecentesco appeso al centro della cappella. La scena fa da \"pendant\" al \"Sogno di Costantino\" sull'altro lato, poich\u00e9 in entrambi un messo divino porta un messaggio che decide le sorti dei protagonisti e dell'umanit\u00e0 intera. Inoltre l'Annunciazione, secondo la tradizione dell'epoca, era festeggiata lo stesso giorno della \"Morte di Adamo\" e della Crocifissione, il 25 marzo. \nMaria riceve l'annuncio dall'Angelo al riparo in un sontuoso loggiato classicheggiante, mentre a sinistra in alto, sullo sfondo del cielo chiaro, Dio Padre invia dalle nuvole lo Spirito Santo sotto forma di raggi che scaturiscono dalle sue mani. L'Angelo sta inchinandosi e fa un gesto di saluto alla Vergine, mentre nella mano sinistra tiene un ramoscello di palma, presagio del martirio di Cristo. La palma era infatti un albero che frutta solo quando sembra gi\u00e0 morto, per questo venne scelto come simbolo del sacrificio dei martiri. Maria sta ruotando il corpo sorpresa dall'Angelo. Nella mano sinistra tiene il libro, che simboleggia le Sacre Scritture che si avverano, mentre con la destra fa un gesto di sorpresa. Le palpebre abbassate la caratterizzano nella posa ella \"cogitatio\" (riflessione). Il suo vestito \u00e8 tipico delle rappresentazioni mariane: rosso con mantello blu e velo bianco. Come tipico nelle opere di Piero i colori ricorrono come in una scacchiera, in questo caso nelle vesti di Dio Padre.\nPer il volto di quest'ultimo Piero us\u00f2 un modello che compare frequentemente nelle sue opere: l'uomo anziano e barbuto col naso schiacciato si ritrova nel \"Polittico di Sant'Agostino\", ma anche, restando nello stesso ciclo, nelle fattezze di Corso\u00e8 o in quelle di un uomo al capezzale di Adamo nella lunetta della \"Morte\". Questo si spiega solo come una scelta programmatica di Piero di non attribuire particolari significati alle fattezze dei personaggi: in altre scene infatti si fatica a distinguere i personaggi principali da quelli secondari per la medesima cura dispiegata nei ritratti. In un certo senso \u00e8 un'accentuazione della rilevanza dell'individuo in confronto agli eventi narrati. \nSullo sfondo, entro le specchiature marmoree, si trovano delle tarsie lignee dipinte (un portale traforato, un seggio intarsiato, un gioco di cubi tridimensionali sulla parete ripreso dall\"'opus scutulatum\" romano), che dimostrano la conoscenza di Piero di questo tipo di produzione artistica: egli stesso produsse forse dei cartoni per le tarsie dello studiolo di Federico da Montefeltro o per altre corti.\nLa posizione delle colonne separa verticalmente la scena in due met\u00e0, come avviene in altre rappresentazioni simile del Rinascimento: da un lato era un retaggio degli scomparti tradizionali dei polittici, dall'altro simboleggiava il contatto tra mondo divino e umano. La diagonale dell'architrave, che prosegue nel profilo del cornicione aggettante, unisce le mani del Dio Padre con il volto di Maria e suggerisce l'andamento dello Spirito Santo. La prospettiva \u00e8 quindi, in questo caso, messa al servizio del tema cristiano. \nLa luce proviene con incisivit\u00e0 da destra (ombra della pertica in alto, ombra del loggiato dietro l'Angelo), e rispetta l'illuminazione naturale della cappella (la finestra \u00e8 infatti in questo caso a destra), ma sembra anche suggerire che la luce provenga dal centro della cappella stessa, dal Crocifisso appeso: un simile uso mistico della luce si ritrova anche nella tavola della \"Flagellazione\"."}
{"id": "2616017", "revid": "305330", "url": "https://it.wikipedia.org/wiki?curid=2616017", "title": "Madonna Odigitria", "text": ""}
{"id": "2616023", "revid": "144796", "url": "https://it.wikipedia.org/wiki?curid=2616023", "title": "Croce al merito militare (Meclemburgo-Schwerin)", "text": "La croce al merito militare del Granducato di Meclemburgo-Schwerin (\"Milit\u00e4rverdienstkreuz von Grossherzogtum Mecklemburg-Schwerin\") fu un'onorificenza fondata dal Granduca Federico Francesco II di Meclemburgo-Schwerin il 5 agosto 1848 e poi divenuto una delle onorificenze degli stati confederati tedeschi con l'annessione alla Confederazione germanica e la creazione dell'Impero di Germania.\nPer certi aspetti, la croce al merito militare del Meclemburgo-Schwerin era modellata sulla forma della croce di ferro prussiana in quanto aveva il medesimo valore di premio. Come l'onorificenza prussiana essa era divisa in due classi distinte, concesse per meriti specifici che venivano indicati sulle braccia della croce stessa. Ad ogni modo, sono ad oggi conosciute molte versioni di questa croce (per la guerra franco-prussiana, per la prima guerra mondiale, nella seconda guerra mondiale dal governo nazista).\nLa prima versione, datata 1848 e 1849, venne concessa a quanti avessero dimostrato particolari meriti militari durante la Prima guerra dello Schleswig e nella repressione degli atti rivoltosi dei medesimi anni. Nel 1859 molti ufficiali e soldati austriaci ne furono insigniti per i meriti universalmente riconosciuti all'esercito austriaco per i combattimenti nella seconda guerra di indipendenza in Italia. Un'altra versione venne creata nel 1864 per la Seconda guerra dello Schleswig, la cosiddetta Guerra tedesco-danese. Una nuova versione venne coniata per la partecipazione del Meclemburgo-Schwerin al fianco della Prussia con altri stati del Nord della Germania nella Guerra austro-prussiana del 1866.\nLa versione del 1870 venne creata per la partecipazione alla guerra franco-prussiana, ove coloro che si fossero distinti ricevevano sia la croce di ferro prussiana che la medaglia al merito militare del Meclemburgo-Schwerin.\nNel 1877 venne creata una nuova versione per quanti si fossero distinti nella guerra russo-turca (1877-1878) nell'ambito della questione della liberazione della Romania dal dominio ottomano, soprattutto per il fatto che la nonna del granduca Federico Francesco II era stata la granduchessa Elena Pavlovna di Russia, la cui figlia aveva sposato il figlio dello zar Alessandro II di Russia e cuo figlio, Federico Francesco III, sposer\u00e0 la granduchessa Anastasia Mikhailovna di Russia nel 1879. Inoltre la casata principesca regnante in Romania era derivata da un ramo cattolico degli Hohenzollern, regnanti in Prussia e poi sull'Impero di Germania.\nVenne creata nel 1900 la versione per commemorare quanti si fossero distinti nella ribellione dei Boxer del 1900-1901 e una versione non datata venne creata con tutta probabilit\u00e0 nei medesimi anni per distinguere quanti si fossero distinti nei conflitti coloniali in Africa ove l'Impero tedesco tentava a fatica di impiantare le proprie colonie.\nNei primi giorni di agosto del 1914 l'Impero tedesco entr\u00f2 nella Prima guerra mondiale ed il 28 febbraio 1915 il Granduca Federico Francesco IV di Meclemburgo-Schwerin autorizz\u00f2 una nuova versione della medesima decorazione, ma venne datata al 1914 per commemorare l'inizio del conflitto. Con l'abdicazione di Federico Francesco IV del 14 novembre 1918, la medaglia divenne obsoleta e non venne pi\u00f9 conferita.\nDescrizione.\nIn tutte le sue versioni la decorazione aveva le medesime forme: una croce patente di bronzo dorato di forme simili alla croce di ferro ma con le braccia della croce un po' pi\u00f9 strette. Sul retro il braccio centrale riportava una corona, al centro si trovavano le iniziali \"FF\" (Federico Francesco) e sotto la data ad eccezione della versione coloniale. Il retro della II Classe riportava anche la legenda \"F\u00fcr Auszeichnung im Kriege\" (\"Per distinzione nel conflitto\").\nIl nastro era azzurro con una striscia gialla e rossa per ciascuna parte."}
{"id": "2616026", "revid": "183114", "url": "https://it.wikipedia.org/wiki?curid=2616026", "title": "VEQ", "text": ""}
{"id": "2616028", "revid": "775372", "url": "https://it.wikipedia.org/wiki?curid=2616028", "title": "The Bugs Bunny Crazy Castle 2", "text": "The Bugs Bunny Crazy Castle 2 \u00e8 un videogioco del 1991 sviluppato dalla Kemco per il Game Boy, sequel del gioco della Nintendo Entertainment System e Game Boy \"The Bugs Bunny Crazy Castle\".\n\u00c8 conosciuto in Giappone come ed in Europa come Hugo o semplicemente come Mickey Mouse.\nTrama.\nBugs Bunny deve salvare la sua ragazza Honey Bunny dal castello pieno di nemici creati dalla Strega Hazel. Ci sono 28 livelli nei quali bisogna raccogliere delle chiavi. In ciascun livello c'\u00e8 una porta chiusa che porta al livello successivo; per aprirla, il giocatore deve trovare otto chiavi sparse nel livello.\nSi incontreranno vari personaggi dei Looney Tunes, tra cui Yosemite Sam, Daffy Duck, Wile E. Coyote, Gatto Silvestro, Foghorn Leghorn, Taz, Beaky Buzzard, Spike, Merlino il Topo Magico e Titti. \u00c8 inclusa la funzione della password. Il gioco usa la stessa grafica del suo predecessore per Game Boy."}
{"id": "2616030", "revid": "1305772", "url": "https://it.wikipedia.org/wiki?curid=2616030", "title": "Jalal Dabagh", "text": "Biografia.\nJalal Dabagh ha costantemente partecipato al movimento di guerriglia curda (peshmerga), contemporaneamente alla sua attivit\u00e0 di scrittore e traduttore. Ha inoltre tradotto in lingua curda il Manifesto del Partito Comunista. Eletto leader del neonato Partito della Sinistra nel sud del Kurdistan."}
{"id": "2616032", "revid": "287204", "url": "https://it.wikipedia.org/wiki?curid=2616032", "title": "Cheikh Hadjibou Soumare", "text": ""}
{"id": "2616040", "revid": "110157", "url": "https://it.wikipedia.org/wiki?curid=2616040", "title": "Comitato Olimpico della Dominica", "text": "Il Comitato Olimpico della Dominica (noto anche come \"Dominica Olympic Committee\" in inglese) \u00e8 un'organizzazione sportiva dominicense, nata nel 1987 a Roseau, Dominica.\nRappresenta questa nazione presso il Comitato Olimpico Internazionale (CIO) dal 1993 ed ha lo scopo di curare l'organizzazione ed il potenziamento dello sport in Dominica e, in particolare, la preparazione degli atleti dominicensi, per consentire loro la partecipazione ai Giochi olimpici. L'associazione \u00e8, inoltre, membro dell'Organizzazione Sportiva Panamericana.\nL'attuale (2012) presidente dell'organizzazione \u00e8 John A. Charles, mentre la carica di segretario generale \u00e8 occupata da Thomas Dorsett."}
{"id": "2616041", "revid": "1776051", "url": "https://it.wikipedia.org/wiki?curid=2616041", "title": "'Ndrina Faillace", "text": "La 'ndrina Faillace \u00e8 una cosca malavitosa o 'ndrina della 'ndrangheta calabrese di Cassano all'Ionio che opera nella Piana di Sibari e in generale nella provincia di Cosenza, appartenente alla Locale di Sibari.\nStoria.\nEscono vittoriosi da una faida con gli Abruzzese-Pepe di Lauropoli insieme ai Forastefano e i Portoraro. Il 14 ottobre 2009 vengono confiscati terreni, auto e societ\u00e0 di appartenenza ai Faillace."}
{"id": "2616044", "revid": "484362", "url": "https://it.wikipedia.org/wiki?curid=2616044", "title": "Campo di ghiaccio Stikine", "text": "La Cappa di Ghiaccio Stikine (detta anche Campo di Ghiaccio Stikine) \u00e8 un grande campo di ghiaccio di 21.876\u00a0km\u00b2 a cavallo tra la regione del \"Panhandle\" in Alaska, (Stati Uniti) e la Columbia Britannica, (Canada).\nGiace sulla catena montuosa \"Boundary Ranges\" appartenente alle Coast Mountains. All'interno dei confini statunitensi, gran parte del campo ghiacciato \u00e8 sotto la giurisdizione della \"Foresta Nazionale Tongass\" ed \u00e8 parte della riserva naturale \"Stikine-LeConte\". Questo enorme campo di ghiaccio alimenta il fiume Taku che ne segna il confine settentrionale oltre ad alcuni suoi affluenti e il fiume Stikine che ne segna il confine meridionale oltre ad alcuni suoi affluenti, tra cui il fiume Chutine.\nIl campo di ghiaccio Stikine \u00e8 il progenitore dei ghiacciai \"Leconte\" e \"Sawyer\" sul versante statunitense e del \"Great Glacier\" sul versante canadese. Sempre sul versante canadese, nella parte meridionale dello Stikine, oltre al \"Great Glacier\", troviamo il \"Mud Glacier\" e il \"Flood Glacier\" che formano il confine della piccola catena montuosa \"Boundary\", facente parte della pi\u00f9 grande catena delle \"Coast Mountains\" sulla quale giace il campo di ghiaccio Stikine e che segna il confine rivendicato dagli Stati Uniti prima del trattato di \"Hay-Herbert\" del 1903.\nIl campo di ghiaccio Stikine \u00e8 inoltre famoso per le sue cime pericolose ed impegnative e le sue guglie di granito, tanto da essere considerato la versione nordamericana della Patagonia. Vette di particolare rilievo comprendono il Kates Needle, il Devils Thumb, il Witches Tits, il Cat's Ears e il Burkett Needle."}
{"id": "2616048", "revid": "183114", "url": "https://it.wikipedia.org/wiki?curid=2616048", "title": "External Quality Assessment", "text": ""}
{"id": "2616049", "revid": "124548646", "url": "https://it.wikipedia.org/wiki?curid=2616049", "title": "Sollevamento del legno della Croce", "text": "Il Sollevamento del legno della Croce \u00e8 un affresco (356x190 cm) di Piero della Francesca e aiuti, facente parte delle \"Storie della Vera Croce\" nella cappella maggiore della basilica di San Francesco ad Arezzo, databile al 1452-1458. L'affresco fu probabilmente dipinto nella prima parte dei lavori, prima del soggiorno a Roma (1458-1459). In questo affresco in particolare si riconosce la mano secca e grafica di Giovanni da Piemonte (soprattutto nel trattamento dei riccioli delle capigliature), sebbene il disegno sia interamente imputabile a Piero.\nDescrizione e stile.\nLa scena \u00e8 la diretta continuazione, sia fisicamente che cronologicamente, dell'adiacente \"Adorazione della Croce e incontro tra Salomone e la Regina di Saba\". La Regina ha rivelato a Salomone che il legno dell'Albero della Conoscenza, da lei riconosciuto in una trave di un ponte, sar\u00e0 la rovina del giudaismo, per questo re Salomone d\u00e0 l'ordine di seppellirlo.\nLa scena mostra infatti tre operai che stanno sollevando la trave con pertiche, per poi trasportarla e seppellirla, nel luogo dove verr\u00e0 poi dissotterrata per la crocifissione di Cristo. Essi sono rappresentati nel momento dello sforzo, variamente abbigliati e con i muscoli tesi. La marezzatura della tavola incornicia la testa del primo lavoratore, ricordando la tipica iconografia del Cristo sul Golgota. Il terzo ha invece una corona di racemi d'uva, simboleggiante i cicli della natura e della terra.\nIl cielo terso \u00e8 chiazzato dalle nuvole rese con la tipica ombreggiatura a cuscinetto, tipica dei lavori di Piero. In basso si vede uno scudo con l'emblema dello scorpione, simbolo del giudaismo."}
{"id": "2616054", "revid": "1975686", "url": "https://it.wikipedia.org/wiki?curid=2616054", "title": "Merito civile", "text": "Le onorificenze al merito civile sono delle onorificenze concesse dalla Repubblica Italiana al fine di \"premiare le persone, gli Enti e i Corpi che si siano prodigati, con eccezionale senso di abnegazione, nell'alleviare le altrui sofferenze o, comunque, nel soccorrere chi si trovi in stato di bisogno\".\nTipologia.\nLa norma che regola la concessione delle medaglie al merito civile \u00e8 la legge del 20 giugno 1956, n. 658, mentre l'assegnazione avviene secondo i criteri della legge del 2 gennaio 1958, n. 13, e consistono in:\nQuest'ultimo \u00e8 concesso dal ministro dell'Interno, mentre le medaglie sono assegnate dal presidente della repubblica su proposta del ministro dell'Interno.\nGli enti territoriali decorati al merito civile.\nDi particolare rilevanza sono le medaglie al merito civile assegnate a 4 Regioni, a 9 Province e a oltre 500 tra Citt\u00e0 e Comuni in seguito a particolari atti di abnegazione delle comunit\u00e0 durante eventi straordinari come guerre o calamit\u00e0 naturali."}
{"id": "2616055", "revid": "823519", "url": "https://it.wikipedia.org/wiki?curid=2616055", "title": "Decadimento particellare", "text": "In fisica delle particelle, il decadimento particellare \u00e8 il decadimento di una particella subatomica. Si tratta di un processo spontaneo mediante il quale una particella stabile (ovvero con instabilit\u00e0 residua pi\u00f9 prossima a zero) o instabile si trasforma in altre particelle subatomiche. Se i prodotti di decadimento sono instabili, decadranno a loro volta.\nVita media di alcune particelle.\nDai dati del Particle Data Group, la vita media di alcune importanti particelle risulta essere:\nProbabilit\u00e0 di sopravvivenza.\nLa vita media di una particella \u00e8 indicata con formula_1, la probabilit\u00e0 che essa sopravviva per un tempo maggiore di \"t\" prima di decadere \u00e8:\ndove\n\u00e8 il fattore di Lorentz della particella.\nLarghezza di decadimento.\nPer una particella di massa \"M\", la larghezza di decadimento, cio\u00e8 la probabilit\u00e0 di decadimento per unit\u00e0 di tempo, \u00e8 data da:\ne\nLo spazio delle fasi \u00e8 determinato da\ndove formula_10 \u00e8 la delta di Dirac in quattro dimensioni.\nQuadrimpulso.\nIl quadrimpulso di una particella \u00e8 anche detto massa invariante (costante per ogni velocit\u00e0 \"v\" &lt; \"c\" e numericamente coincidente con la massa a riposo \"m\"0).\nIl quadrato del quadrimpulso \u00e8 definito come la differenza tra il quadrato dell'energia e il quadrato del tri-impulso:\nNel caso di due particelle si ha:\nIl quadrimpulso \u00e8 conservato in tutti i decadimenti ed interazioni tra particelle\nDecadimento a due corpi.\nSe una particella di massa \"M\" decade in due particelle (etichettate con 1 e 2) la conservazione del quadrimomento\ndiventa\nche pu\u00f2 essere scritto come\nelevando al quadrato entrambi i membri\nUsando la definizione precedentemente definita del quadrato del quadrimpulso si ha\nSe supponiamo la particella \"madre\" inizialmente ferma:\nsi ottiene\ne quindi si arriva alla formula dell'energia per la particella 1:\nSimilmente per la particella 2:\nL'angolo con cui \u00e8 emessa una particella misurato nel sistema del laboratorio \u00e8 collegato all'angolo nel sistema del centro di massa tramite l'equazione\nLarghezza di decadimento.\nData una particella si massa \"M\" che decade in due particelle 1 e 2, nel sistema di riferimento fermo della particella \"madre\" si ha\nIn coordinate sferiche:\nConoscendo l'elemento nello spazio delle fasi per il decadimento a due corpi si ottiene che la larghezza di decadimento \u00e8:"}
{"id": "2616058", "revid": "196390", "url": "https://it.wikipedia.org/wiki?curid=2616058", "title": "Totonero", "text": ""}
{"id": "2616061", "revid": "2184761", "url": "https://it.wikipedia.org/wiki?curid=2616061", "title": "Canale 5", "text": "Canale 5 \u00e8 un canale televisivo italiano privato generalista nazionale, edito da Mediaset, che ha esordito nel 1980. La rete \u00e8 di tipo generalista ed \u00e8 orientata principalmente a un pubblico di minorenni ed adulti, offrendo soprattutto intrattenimento, cinema e telefilm.\nStoria.\nAnni settanta.\nNel 1974 a Milano 2, citt\u00e0 satellite costruita da Silvio Berlusconi, Giacomo Properzj e Alceo Moretti fondarono l'emittente televisiva privata via cavo \"Telemilanocavo\". Le trasmissioni di questa emittente iniziarono il 24 settembre e, nei primi due anni di vita, trasmise via cavo grazie alla sentenza della Corte costituzionale di luglio, che liberalizz\u00f2 questo tipo di trasmissioni televisive. Al sistema via cavo si collegarono circa utenze che corrispondono a telespettatori.\nA seguito poi della liberalizzazione anche delle trasmissioni via etere in ambito locale, nacquero molte altre televisioni e la concorrenza, provocando un calo dei ricavi, costrinse la propriet\u00e0 a cedere la televisione nel 1976 al prezzo simbolico di una lira a , condonandone anche i canoni d'affitto non pagati.\nCon il passaggio dal cavo all'etere, Telemilano trasfer\u00ec gli studi nel Palazzo dei Cigni e nel 1978 venne rinominata \"Telemilano 58\", dal nome del canale utilizzato e rilevato dall'emittente locale \"TVI Television International of Milan\", con impianto sull'Hotel Michelangelo. Contemporaneamente vennero fatti investimenti tecnici con l'alleanza di un imprenditore specializzato in produzione di apparecchiature per la ricezione dei segnali televisivi, Adriano Galliani, che assunse un ruolo importante nella produzione degli apparati televisivi dell'emittente. Il successo arriv\u00f2 nella stagione 1979-1980 con diverse trasmissioni condotte, tra gli altri, da Mike Bongiorno, Claudio Lippi, Claudio Cecchetto ed I Gatti di Vicolo Miracoli.\nIl 23 febbraio 1979 venne registrato a Milano il marchio \u00abCanale 5\u00bb. Qualche mese dopo, il 12 novembre, venne registrato sempre a Milano anche il marchio \u00abCanale 5 Music S.r.l.\u00bb. Il nome viene scelto da Berlusconi con Adriano Galliani \u00abper una questione di eufonia\u00bb ma anche perch\u00e9 un nome locale come quello di Telemilano ormai inizi\u00f2 a stare stretto per un'emittente che aspira a diventare una grande televisione nazionale. In quegli anni Berlusconi divent\u00f2 proprietario di diverse emittenti private locali sparse in tutta Italia: emerse l'idea del \"pizzone\" (la spedizione di videocassette pre-registrate da un'emittente all'altra) dopo che Berlusconi acquist\u00f2 Tele Torino International dal Gruppo Fiat.\nAnni ottanta.\nIl 10 gennaio 1980 Silvio Berlusconi tenne una conferenza stampa, assieme a Mike Bongiorno, negli studi di Telemilano. Nell'ottica di creare un network nazionale, Berlusconi si accord\u00f2 con una cinquantina di emittenti private (comprese quelle che non erano di sua propriet\u00e0) sparse in tutta Italia, per far trasmettere, alla stessa ora su tutte le emittenti, gli stessi programmi. L'esperimento inizia ufficialmente con la trasmissione \"I sogni nel cassetto\", condotta proprio da Mike Bongiorno e prodotta da Reteitalia. Questa trasmissione, assieme alle altre produzioni di Reteitalia, avr\u00e0 risultati d'ascolto ampiamente positivi, grazie anche alla tecnica del \"pizzone\", grazie al quale le produzioni di Reteitalia furono diffuse a livello nazionale.\nIniziarono cos\u00ec, in questo periodo, le trasmissioni di Canale 5 come network a livello extraregionale in tutto il nord. Al centro-sud la rete si chiamava \"Canale 10\" e aveva la stessa programmazione, logo e propriet\u00e0 di Canale 5. In Lombardia la programmazione copriva tutta la giornata, mentre nelle altre regioni si trasmetteva a partire dalla tarda mattinata oppure solo la sera grazie all'interconnessione con le emittenti locali associate al circuito.\nL'11 novembre 1980 il marchio di Canale 5 sostitu\u00ec definitivamente quello di Canale 10 anche al centro-sud; \u00e8 la data ufficiale di inizio trasmissioni del network nazionale di Canale 5. Esord\u00ec la sigla di apertura e chiusura dei programmi con il brano \"Rond\u00f2 veneziano\" di Gian Piero Reverberi scelto da Berlusconi sotto consiglio di Freddy Naggiar della Baby Records.\nIl primo avvenimento sportivo di grande attrattiva trasmesso \u00e8 il \"Mundialito\" (dal 30 dicembre 1980 al 10 gennaio 1981), torneo calcistico disputato in Uruguay per festeggiare i 50 anni dalla prima edizione dei Campionati mondiali di calcio. Reteitalia si assicur\u00f2 i diritti televisivi europei ma poi li cedette alla Rai e in cambio pot\u00e9 trasmettere le partite del torneo, salvo quelle della Nazionale e la finale, in diretta in Lombardia e in differita nelle altre regioni italiane. Le partite raggiungono ascolti di otto milioni di telespettatori.\nNel 1981 Canale 5 ottiene il riconoscimento giuridico come circuito unitario al quale aderivano:\nTutte queste emittenti sono poi state assorbite da Canale 5 nel 1989.\nNel 1981 fu realizzato il primo variet\u00e0 prodotto in proprio dalla Fininvest, lo spettacolo \"Hello Goggi\" condotto da Loretta Goggi. Anche se Mike Bongiorno aveva gi\u00e0 condotto su Canale 5 alcuni programmi di successo, Loretta Goggi \u00e8 il primo personaggio della Rai a lasciare la TV pubblica per lavorare a Canale 5, nonch\u00e9 la prima donna. Il programma, per\u00f2, non ottenne gli ascolti sperati, a causa dell'inesperienza nella produzione e realizzazione di variet\u00e0 da parte della rete e per la mancanza della diretta, riservata alla Rai e alle emittenti locali.\nCon la trasmissione \"Buongiorno Italia\" condotta da Marco Columbro e Antonella Vianini, le trasmissioni vennero estese anche al mattino e, pur non disponendo di un telegiornale a causa della mancanza della diretta, la rete realizz\u00f2 una rubrica quotidiana chiamata \"Speciale Canale 5 - News\", trasmessa in prima serata.\nNel 1981, inoltre, Canale 5 acquis\u00ec i diritti per trasmettere il serial \"Dallas\", protagonista negli anni successivi di una vera e propria \"guerra degli ascolti\" contro \"Dynasty\" della concorrente Rete 4 del gruppo Mondadori.\nNei primi anni ottanta su Canale 5 andavano in onda anche trasmissioni contenitore come \"Pomeriggio con Five\" e \"Okay\", dedicate a cartoni animati, statunitensi ed europei, e anime giapponesi.\nTra il 1980 e il 1981 gli introiti pubblicitari passarono comunque da 13 a 75 miliardi di lire. Nel magazzino di film della rete c'erano 6.000 ore di cinema.\nTra settembre e dicembre del 1981, gli spettatori medi giornalieri sono pari al 10% del totale, mentre nel 1983 la percentuale sale al 13%. Il fatturato pubblicitario \u00e8 110 miliardi, pari al 20% del totale. Dal 1982, dopo Loretta Goggi e Mike Bongiorno, molti altri personaggi televisivi italiani della Rai firmarono un contratto con la Fininvest come Corrado, che port\u00f2 all'esordio il quiz mattutino \"Il pranzo \u00e8 servito\", che inaugur\u00f2 la fascia oraria di trasmissioni del mezzogiorno, e la coppia Sandra Mondaini e Raimondo Vianello, che condusse il variet\u00e0 \"Attenti a noi due\". Nel 1982 la rubrica \"Speciale Canale 5 - News\" cambi\u00f2 nome in \"Canale 5 News\" e cominci\u00f2 ad andare in onda in seconda serata. Nel 1983 il pubblico televisivo serale \u00e8 pari a oltre 8 milioni, pari a quasi il 30% del totale; nel 1984 secondo l'indagine ISTEL si superano i 9 milioni, pari al 33%. \nFra i successi del periodo ci sono le serie televisive \"Dallas\" e \"Uccelli di rovo\", entrambe con 15 milioni di telespettatori, e il palinsesto pomeridiano viene riempito con serie americane e soap opera mentre quello mattutino con quiz e giochi a premi come \"Bis\", condotto da Mike Bongiorno.\nNel 1982 Fininvest acquis\u00ec Italia 1 dal gruppo Rusconi e ne fece la sua seconda rete. In seguito, nel 1984, Fininvest acquis\u00ec anche Rete 4 dal gruppo Mondadori; in seguito a ci\u00f2, alcuni programmi nati su Rete 4 cominciarono a essere trasmessi su Canale 5, come \"Maurizio Costanzo Show\", che verr\u00e0 trasmesso per oltre vent'anni, ed anche \"Nonsolomoda\".\nNell'ottobre 1984, l'Associazione nazionale teleradio indipendenti present\u00f2 un esposto contro la Fininvest che di fatto violava la legge sul monopolio radiotelevisivo; successivamente, le tre reti del gruppo vennero oscurate nelle regioni Lazio, Abruzzo e Piemonte; l'intervento, per\u00f2, del Governo Craxi I, che eman\u00f2 un decreto-legge noto poi come \"Decreto Berlusconi\" (che legalizzava la trasmissione via etere a livello nazionale delle emittenti radiotelevisive private), abrog\u00f2, per il momento, la legge del monopolio Rai. Pochi giorni prima dell'oscuramento, si decise di dare a Canale 5 un palinsesto improntato sull'informazione, con nuove trasmissioni condotte da Arrigo Levi, Guglielmo Zucconi, Giorgio Bocca e Peter Nichols: a causa dell'oscuramento, il debutto di tutte queste trasmissioni si ebbe a dicembre.\nNel 1985 esordirono trasmissioni come \"Buona Domenica\" e \"Forum\", che diventer\u00e0 il programma pi\u00f9 longevo delle reti Mediaset.\nNel 1987, Canale 5 raggiunse uno storico record: la trasmissione, in prima serata e in prima visione, del film \"La signora in rosso\" il 14 gennaio, fu seguita da quasi 13 milioni di spettatori, raggiungendo oltre il 48% di share. Sempre nel 1987 nacque inoltre \"Caffelatte\", contenitore di cartoni animati, poi spostato su Italia 1 l'anno successivo.\nAnni novanta.\nCon la legge Mamm\u00ec del 1990 la rete venne autorizzata a trasmettere in diretta nazionale; la direzione venne assegnata nel 1991 a Giorgio Gori. Le prime trasmissioni in diretta sono state \"Cos'\u00e8 cos'\u00e8\", condotta Jocelyn Hattab, e \"Non \u00e8 la Rai\", diretta da Gianni Boncompagni e seguita nella stagione 1991/1992 da \"Buona Domenica\" che in questo periodo supera nella stessa fascia \"Domenica in\", in onda su RaiUno. La programmazione \u00e8 comunque simile al decennio precedente, con quiz mattutini e del preserale come \"Tutti x uno\" e \"La ruota della fortuna\", che divent\u00f2 il programma pi\u00f9 visto in quella fascia oraria per tutta la prima met\u00e0 degli anni novanta. Questo successo avrebbe poi contribuito al successo del TG5, notiziario diretto all'epoca da Enrico Mentana, che esord\u00ec il 13 gennaio 1992.\nAlcuni programmi prima trasmessi su Italia 1 passarono su Canale 5, come \"Striscia la notizia\" e \"Scherzi a parte\".\nNon mancavano programmi per bambini e ragazzi, come \"Bim Bum Bam\", trasmesso dal 1991 al 1997 (precedentemente in onda e poi tornato su Italia 1), tutti i pomeriggi, all'interno del quale venivano trasmessi cartoni animati statunitensi, anime giapponesi e telefilm per ragazzi; al sabato pomeriggio veniva trasmesso \"A tutto Disney\", in onda nella stagione 1993/94, al posto di \"Bim Bum Bam\" (allora trasmesso solo dal luned\u00ec al venerd\u00ec), che trasmetteva i cartoni animati classici della Disney inframezzati da rubriche e giochi con Irene Ferri e Riccardo Rossi. La trasmissione fu poco apprezzata e venne presto cancellata e sostituita dal fortunato \"Bim Bum Bam\" che torn\u00f2 ad andare in onda anche di sabato.\nNell'aprile 1996 la Fininvest cedette le sue attivit\u00e0 televisive a Mediaset.\nDurante questo periodo il palinsesto di Canale 5 era improntato su serie TV autoprodotte e programmi come \"Ore 12\", \"Stranamore\", \"Beato tra le donne\" e \"Tira &amp; Molla\".\nAnni duemila.\nIl 2000 vide l'esordio dei reality show in Italia con il \"Grande Fratello\" che otterr\u00e0 ottimi risultati raggiungendo i 16 milioni di spettatori per la finale dello spettacolo, e che nel corso della stagione suscita numerose polemiche. Esordirono anche altri programmi destinati a una lunga vita, \"C'\u00e8 posta per te\" con Maria De Filippi e \"Chi vuol essere miliardario?\", con Gerry Scotti. \"Striscia la notizia\", grazie al successo e per la conseguente maggior richiesta di inserzioni pubblicitarie, allunga la sua durata. Altri successi del periodo sono stati \"Stranamore\" e \"La corrida\".\nPer il resto, la programmazione \u00e8 comunque simile al decennio precedente, contenente serie TV autoprodotte come \"Carabinieri\" e \"Distretto di Polizia\" nonch\u00e9 programmi come \"Ciao Darwin\" e \"Zelig\".\nIl 23 maggio 2001 vennero rinnovati il logo, i bumper pubblicitari, i promo e la veste grafica del canale. Nel 2004, Enrico Mentana cedette la direzione del TG5 a Carlo Rossella, che a sua volta venne sostituito da Clemente Mimun il 3 luglio 2007. Dal 3 febbraio 2004 il canale \u00e8 visibile gratuitamente anche in digitale terrestre.\nAnni duemiladieci.\nIn questo periodo si riconfermano tutti i programmi della rete, sia nei giorni feriali che festivi, senza avvicendamenti alle conduzioni. Unica novit\u00e0 rilevante \u00e8 lo spostamento da Italia 1 della trasmissione di seconda serata \"Chiambretti Night\", condotta da Piero Chiambretti e promossa alla rete ammiraglia Mediaset per i soddisfacenti dati di ascolti, che affianca \"Matrix\" e, durante il periodo di trasmissione del reality show, \"Mai dire Grande Fratello\". Il 1\u00ba gennaio 2013 viene nominato direttore Giancarlo Scheri, gi\u00e0 direttore di Rete 4 e vicedirettore di Italia 1. Tornarono i talent show \"Amici\" ed \"Italia's Got Talent\", il variet\u00e0 storico \"Paperissima\", con nuovi programmi come \"La grande magia - The Illusionist\" con Teo Mammucari, \"\" con Alessia Marcuzzi, il nuovo \"Zelig Circus\" con Teresa Mannino e il Mago Forest. Unici cambiamenti per il day-time riguardarono \"Forum\" ora condotto da Barbara Palombelli. La programmazione non ha modifiche di rilievo negli anni.\nDal 4 ottobre 2014 va in onda il talent show \"T\u00fa s\u00ed que vales\", che diventa uno dei programmi di intrattenimento pi\u00f9 visti degli anni 2010.\nIl 18 marzo 2016 (dopo 6 anni di assenza) ritorn\u00f2 il programma televisivo \"Ciao Darwin\" noto programma condotto da Paolo Bonolis e Luca Laurenti giunto alla settima edizione raggiungendo il 26% di share.\nIl 19 settembre 2016 debutt\u00f2 il \"Grande Fratello VIP\", spin-off con concorrenti VIP dello storico reality-show in onda dal 2000.\nDal 21 settembre al 26 ottobre 2017 (dopo 7 anni di assenza) venne riproposto con la quinta edizione il programma \"Chi ha incastrato Peter Pan?\" condotto da Paolo Bonolis e Luca Laurenti.\nIl 16 aprile 2018 vennero rinnovati il logo e la veste grafica. \u00c8 soggetto ad un restauro anche il TG5.\nDal 3 settembre 2018 il canale e la sua versione HD tornano visibili su Sky e dal 5 settembre viene inserito alla numerazione 105 della piattaforma.\nIl 18 settembre 2018 debutt\u00f2 \"Temptation Island VIP\", spin-off con coppie VIP della versione originale in onda dal 2014.\nIl 7 dicembre 2018, dopo una pausa di 7 anni, ritorna il game show \"Chi vuol essere milionario?\" con quattro puntate speciali in prima serata, poi aumentate a dodici visto il buon successo ottenuto.\nIl 21 settembre 2019 debutta \"Amici Celebrities\", spin-off con concorrenti VIP dello storico talent show in onda dal 17 settembre 2001.\nAnni duemilaventi.\nDal 15 maggio al 5 giugno 2020 venne trasmesso \"Amici Speciali\", spin-off con ex concorrenti di \"Amici\" e di altri talent show.\nIl 28 maggio 2021 \u00e8 andata in onda in prima serata l'episodio finale de \"Il segreto\", una delle serie di maggior successo della rete che dal 2013 al 2021 ha appassionato milioni di telespettatori arrivando in tutti questi anni a totalizzare (sia negli episodi pomeridiani che serali oltre ad essere andati in onda anche su Rete 4) uno share complessivo che ha superato il 30%, mentre l'episodio finale ha registrato 1.928.000 telespettatori pari all'11,6% di share.\nDal 2021 vanno in onda per la prima volta in esclusiva le partite della Coppa Italia a partire dagli ottavi di finale.\nIl 23 maggio 2021 il programma condotto da Barbara D'Urso \"Domenica Live\" chiude a causa dei bassi ascolti, venendo sostituito dal 19 settembre da \"Amici di Maria De Filippi\" e da \"Verissimo\" con la conduzione di Silvia Toffanin.\nIl 29 dicembre 2021 viene eliminata la versione in definizione standard da Tiv\u00f9sat.\nServizi interattivi.\nCanale 5 Plus era il servizio interattivo di Canale 5 sulla televisione trasmessa in digitale terrestre. Il servizio permetteva l'accesso ad applicazioni interattive di news, previsioni meteorologiche, guida dei programmi e giochi in standard MHP. Trasmetteva una versione interattiva del Mediavideo analogico con le notizie di cronaca, le news dal mondo, l'economia, lo sport, una sezione dedicata al gossip e una all'oroscopo; varie applicazioni interattive per le previsioni meteorologiche, per conoscere la programmazione.\nSlogan.\nNel corso della sua storia Canale 5 ha avuto degli slogan che annunciavano il canale che venivano rinnovati ad ogni stagione televisiva. Fino al 1985, il primissimo slogan di rete fu \"\"Corri a casa in tutta fretta, c'\u00e8 un biscione che ti aspetta\", al quale si alternavano \"Ogni sera con te\" e occasionalmente \"Ogni ora con te\" fino al 1982. Dal 23 maggio 2001 ha adottato il play-off \"Fior di TV\", in onda per diversi anni anche con uno spot dedicato. Dal 16 aprile 2018 lo slogan ufficiale \u00e8 \"Sempre con te\"\", gi\u00e0 utilizzato talvolta nel 1985 e nel 1990.\nAscolti.\nShare mensile di Canale 5.\nDi seguito, i dati d'ascolti medi mensili nel totale giornata ottenuti dall'emittente."}
{"id": "2616065", "revid": "1573940", "url": "https://it.wikipedia.org/wiki?curid=2616065", "title": "Pipunculidae", "text": "I Pipunculidi (Pipunculidae ) sono una famiglia di insetti dell'ordine dei Ditteri (Brachycera: Cyclorrhapha). Comprende specie le cui larve sono parassitoidi endofaghe, associate ai Rincoti Omotteri o, meno frequentemente, ai Tipulidi e in alcuni casi sfruttate nella lotta biologica.\nIn inglese, i Pipunculidi sono denominati comunemente \"big-headed flies\" (\"mosche dalla testa grande\") o \"big-eyed flies\" (\"mosche dagli occhi grandi\"), facendo riferimento alla principale caratteristica morfologica di questa famiglia.\nDescrizione.\nAdulto.\nGli adulti sono di piccole o medie dimensioni, con corpo lungo 2-12 mm, caratterizzati dal marcato sviluppo del capo e degli occhi. La livrea presenta in genere colorazione scura e uniforme, spesso con una sfumatura grigiastra, sporadicamente con macchie gialle.\nIl capo \u00e8 di notevole dimensione rispetto al torace, con forma globosa nei Pipunculinae o pi\u00f9 o meno semisferica nei Nephrocerinae e nei Chalarinae, in conseguenza dello sviluppo pi\u00f9 o meno evidente della regione occipitale. Il carattere pi\u00f9 evidente \u00e8 il notevole sviluppo degli occhi, che ricoprono gran parte della capsula cranica; nei maschi della maggior parte dei Pipunculinae e dei Nephrocerinae sono contigui (capo oloptico), mentre nei maschi dei Chalarinae, dei generi \"Nephrocerus\" e \"Dorylomorpha\", di alcuni \"Pipunculus\" e in tutte le femmine sono pi\u00f9 o meno distanziati (capo dicoptico). Gli ocelli sono in numero di tre, nei Chalarinae accompagnati da setole ocellari, assenti invece nel resto della famiglia. Le antenne sono di tipo aristato, con scapo e pedicello brevi, pi\u00f9 piccoli del primo flagellomero; questo \u00e8 grande, di profilo ovoidale e compresso lateralmente. L'arista \u00e8 triarticolata e si inserisce sul primo flagellomero in posizione dorsale. L'apparato boccale \u00e8 di tipo succhiante-lambente, con labbro inferiore portante due labelli carnosi e palpi mascellari piccoli.\nIl torace \u00e8 robusto, con chetotassi differente secondo i gruppi sistematici. Le zampe presentano la parte terminale dei femori percorsa ventralmente da pi\u00f9 file di piccole spine; le tibie posteriori sono provviste di una o pi\u00f9 robuste setole sul lato interno e il pretarso porta unghie e pulvilli ben sviluppati. Le ali strette e allungate, generalmente ialine, a volte offuscate o iridescenti se esposte alla luce diretta. Il lobo anale e l'alula sono poco pronunciati, lo pterostigma \u00e8 a volte presente, adiacente al tratto terminale di R1.\nLa nervatura alare presenta una certa variabilit\u00e0 nell'ambito della famiglia. In generale, la costa si estende fino all'apice dell'ala, in corrispondenza della terminazione di R4+5 o di M1 e la subcosta \u00e8 completa e piuttosto sviluppata in lunghezza, confluente sulla costa a met\u00e0 del margine costale. La radio si divide in tre rami (R1, R2+3 e R4+5); i rami del settore radiale sono vistosamente divergenti: la vena R2+3 termina nella met\u00e0 distale del margine costale, mentre R4+5 termina sull'apice dell'ala dopo aver subito una curvatura pi\u00f9 o meno accentuata nel tratto intermedio.\nLa media pu\u00f2 presentare varie conformazioni. Nella maggior parte dei generi, la struttura \u00e8 completa e si divide in tre rami, M1, M2 e M4 (o due se M4 \u00e8 considerata come primo ramo della cubito anteriore), la cellula discale \u00e8 presente e la biforcazione M1+2 \u00e8 in posizione distale rispetto a quest'ultima. In \"Chalarus\" il ramo M1+2 si riduce ad un breve moncone dopo la confluenza della radio-mediale e la cellula discale e manca la delimitazione di quest'ultima. Il ramo M1, quando \u00e8 presente, ha un percorso curvo, spesso a sigmoide, e confluisce sull'apice quasi convergendo con R4+5. Il ramo M2 \u00e8 del tutto assente oppure \u00e8 breve e incompleto. La vena trasversa mediale (m-m), quando \u00e8 presente, connette M1+2 a M4, chiudendo all'apice la cellula discale.\nIl sistema cubito-anale \u00e8 ben sviluppato, con convergenza della cubito e dell'anale in un brevissimo tratto comune poco prima del margine, chiudendo la cellula cu\"p\" con un angolo molto acuto. Le cellule basali e la cu\"p\" sono lunghe e strette; in generale, la seconda basale \u00e8 pi\u00f9 breve delle altre due cellule per la posizione pi\u00f9 distale della radio-mediale e della convergenza A1+CuA rispetto alla medio-cubitale e alla prima biforcazione della media. La cellula discale, quando \u00e8 presente, ha un maggiore sviluppo trasversale, occupando buona parte della regione remigante.\nL'addome \u00e8 sottile e cilindrico. Le femmine hanno gli uriti 7-9 trasformati in un ovopositore di sostituzione retroflesso sotto l'addome; il nono urite \u00e8 sclerificato ed \u00e8 in grado di perforare i tegumenti delle vittime in cui saranno deposte le uova. I maschi hanno gli uriti 6 e 7 asimmetrici e piegati a sinistra.\nStadi giovanili.\nLa larva \u00e8 apoda e microcefala, pi\u00f9 o meno depressa in senso dorso-ventrale, con profilo ovoidale alla vista dorsale, pi\u00f9 stretto nella parte anteriore, e con metameria poco evidente. Caratteristica dei Pipunculidi \u00e8 la presenza di due soli stadi larvali. Il sistema tracheale \u00e8 privo di spiracoli nel primo stadio larvale (sistema apneustico), mentre la larva di 2a et\u00e0 ne presenta due paia, uno toracico e uno addominale (sistema anfipneustico). Gli spiracoli addominali sono portati su una placca dorsale poco prima della fine dell'addome.\nLa pupa si sviluppa all'interno di un pupario allungato, con estremit\u00e0 arrotondate, di colore variabile dal rossastro al bruno al nero. L'aspetto esteriore del pupario varia in funzione della presenza di rugosit\u00e0, sculture, setole e spine.\nBiologia e habitat.\nLa biologia degli stadi giovanili dei Pipunculidi \u00e8 conosciuta solo in parte, limitatamente alle poche specie studiate. Le larve sono entomofaghe e si sviluppano come endoparassitoidi di altri insetti. Le larve dei Chalarinae e dei Pipunculinae sono associate a ninfe e adulti di Rincoti Omotteri della sezione Auchenorrhyncha. Gli ospiti ricorrono fra le famiglie dei Delphacidae, dei Cercopidae, dei Cicadellidae, dei Cixiidae, dei Flatidae. Ogni singola specie \u00e8 monofaga o, meno frequentemente, polifaga, ma in generale si riscontra una specializzazione nel rapporto trofico, che associa a ciascun genere dei Pipunculidi una sola famiglia di rincoti.\nGli ospiti dei Nephrocerinae sono rimasti sconosciuti per lungo tempo, ma Skevington (2005) ha riscontrato che le larve di \"Neprocerus\", unico genere della sottofamiglia, sono associate a ditteri della famiglia dei Tipulidae.\nSi ritiene che lo sviluppo degli occhi sia una condizione necessaria per il comportamento delle femmine all'atto dell'ovideposizione, basato sugli stimoli visivi: la femmina cerca il possibile ospite durante il volo e una volta individuatolo lo afferra con le proprie zampe e lo tiene saldamente per mezzo delle unghie. In alcune specie, la femmina solleva la vittima e depone l'uovo in volo, in altre specie, invece, la vittima \u00e8 lasciata nel suo sito e la deposizione si svolge con il dittero in volo stazionario. Servendosi dell'ovopositore sclerificato, la femmina perfora il tegumento dell'ospite in corrispondenza della membrana intersegmentale dell'addome e depone le uova nella cavit\u00e0 emocelica.\nLo sviluppo larvale si svolge attraverso due stadi di larva, durante i quali il parassitoide divora i tessuti interni dell'ospite, provocando nel contempo la comparsa di malformazioni (castrazione, brachitterismo, ecc.). A maturit\u00e0 la larva occupa l'intero volume dell'ospite e terminato lo sviluppo fuoriesce attraverso un foro praticato nella membrana intersegmentale e si impupa dopo essersi lasciata cadere al suolo, nascondendosi fra i detriti vegetali presenti sulla superficie. Raramente la ninfosi si svolge sulle foglie della vegetazione.\nIl ciclo biologico si svolge con 1-3 generazioni l'anno, per le specie osservate in Europa, ma, per una stessa specie, il numero di generazioni pu\u00f2 cambiare secondo la regione e l'annata. Lo svernamento ha luogo allo stadio di pupa o, talvolta, allo stadio di larva di 1\u00aa et\u00e0 dentro l'ospite.\nGli adulti si rivengono in genere in volo sulla vegetazione e si nutrono di melata. Hanno un volo piuttosto simile a quello dei Sirfidi e, in generale, sono considerati abili volatori. Popolano svariati habitat, ma sono in particolare frequenti nelle foreste rade e ai margini dei boschi.\nUtilit\u00e0.\nLa presenza, fra i Rincoti Auchenorrinchi, di specie di particolare importanza agraria, rende i Pipunculidi una famiglia di particolare interesse e di indubbia utilit\u00e0. \u00c8 opinione diffusa che i Pipunculidi giochino un ruolo non trascurabile nel controllo naturale delle popolazioni di questi fitomizi.\nFra i casi di maggiore interesse si cita l'impiego efficace di alcune specie del genere \"Pipunculus\" nelle Hawaii, all'inizio del secolo, contro un Delfacide, la cicadella della canna da zucchero, \"Perkinsiella saccharicida\".\nSistematica e filogenesi.\nLa famiglia comprende circa 1400 specie, di cui oltre la met\u00e0 classificate nell'ultimo ventennio, ma si stima che il numero complessivo sia dell'ordine di 2500 specie. I Pipunculidi sono tradizionalmente classificati fra gli Aschiza, i Ciclorrafi inferiori, e attualmente sono inclusi nella superfamiglia dei Syrphoidea. Gli Autori concordano, infatti, nel ritenere questa famiglia strettamente correlata, dal punto di vista filogenetico, ai Sirfidi. Secondo McAlpine (2000), le autapomorfie fondamentali che accomunano Sirfidi e Pipunculidi sono la forma pi\u00f9 o meno globosa del pupario e la convergenza, pi\u00f9 o meno accentuata, delle vene R4+5 e M1.\nLa tassonomia interna, secondo i pi\u00f9 recenti orientamenti, contempla la ripartizione dei venti generi in tre sottofamiglie e, fra queste, la suddivisione dei Pipunculinae in cinque trib\u00f9:\nIn letteratura sono citati molti altri generi, tuttavia le revisioni pi\u00f9 o meno recenti hanno riscontrato diverse omonimie e ne hanno perci\u00f2 ridotto il numero. Dal punto di vista filogenetico, le relazioni fra i \"taxa\" dei Pipunculidae non sono ancora chiarite del tutto e questo potrebbe in futuro portare a revisioni di alcuni generi, in particolare \"Eudorylas\" e \"Pipunculus\".\nNonostante si tratti di Ciclorrafi primitivi, la presenza dei Pipunculidi sulla Terra \u00e8 documentata solo a partire dal Cenozoico. Si conoscono 14 specie fossili, in gran parte datate fra l'Eocene e l'Oligocene, e appartenenti a sette generi: \"Cephalosphaera\", \"Eudorylas\", \"Metanephrocerus\", \"Nephrocerus\", \"Pipunculus\", \"Protonephrocerus\" e \"Protoverrallia\". Di questi, solo i generi \"Metanephrocerus\" e \"Protoverrallia\" sono estinti.\nDistribuzione.\nI Pipunculidi sono una famiglia cosmopolita, rappresentata in tutte le ecozone della Terra. In Europa sono segnalate poco pi\u00f9 di 200 specie. I generi presenti in Europa sono \"Chalarus\", \"Jassidophaga\" e \"Verrallia\" per la sottofamiglia Chalarinae, \"Nephrocerus\" per la sottofamiglia dei Nephrocerinae e \"Cephalops\", \"Cephalosphaera\", \"Clareola\", \"Clistoabdominalis\", \"Dasydorylas\", \"Eudorylas\", \"Microcephalops\", \"Pipunculus\", \"Dorylomorpha\" e \"Tomosvaryella\" per la sottofamigliad dei Pipunculinae.\nIn Italia sono presenti quasi 60 specie ripartite fra 11 generi. I pi\u00f9 ricchi di specie sono \"Eudorylas\", \"Tomosvaryella\", \"Dorylomorpha\", \"Cephalops\" e \"Pipunculus\". Gli altri generi rappresentati sono \"Chalarus\", \"Verrallia\", \"Jassidophaga\", \"Nephrocerus\", \"Cephalosphaera\" e \"Microcephalops\". I Pipunculidi italiani sono presenti nel Nord Italia e, in misura minore, nella penisola. Non si sono segnalazioni in Sicilia e Sardegna."}
{"id": "2616070", "revid": "339392", "url": "https://it.wikipedia.org/wiki?curid=2616070", "title": "Alluminosilicati", "text": ""}
{"id": "2616071", "revid": "290948", "url": "https://it.wikipedia.org/wiki?curid=2616071", "title": "Ceneri volanti", "text": ""}
{"id": "2616075", "revid": "287204", "url": "https://it.wikipedia.org/wiki?curid=2616075", "title": "Echinococcus multilocularis", "text": "L'Echinococcus multilocularis \u00e8 un parassita appartenente al genere \"Echinococcus\", importante dal punto di vista medico in quanto \u00e8 causa scatenante negli animali e nell'uomo della echinococcosi.\nEsso \u00e8 diffuso in diverse regioni del mondo, in Europa esso \u00e8 maggiormente presente nella Francia orientale e centrale, Svizzera, Austria e Germania. Nel continente asiatico esso si trova in tutte le regioni occupate dalla tundra, a partire dal mar Bianco fino allo stretto di Bering, oltre che in tutta la parte meridionale dell'Asia, in particolar modo in Turchia, Afghanistan e le regioni settentrionali del Giappone. Nel continente americano la sua diffusione va dalle regioni subartiche dell'Alaska fino agli stati centro-settentrionali e meridionali degli Stati Uniti.\nL'habitat naturale di questo parassita sono i mammiferi carnivori, in particolare canidi e felini."}
{"id": "2616077", "revid": "123295761", "url": "https://it.wikipedia.org/wiki?curid=2616077", "title": "Manga Academica", "text": "Manga Academica \u00e8 una rivista italiana annuale di studi sul fumetto e sul cinema d'animazione giapponese. Presentata al Romics 2008, \u00e8 diretta dal saggista orientalista Gianluca Di Fratta ed edita dalla Societ\u00e0 Editrice La Torre.\nLa rivista raccoglie contributi delle pubblicazioni tesistiche di studenti universitari riguardanti argomenti legati alla cultura dei \"manga\" e degli \"anime\" giapponesi, cos\u00ec come studi del genere pubblicati su riviste dipartimentali ed in opere accademiche escluse dal circuito della distribuzione libraria, atti di convegni, conferenze e mostre sul medesimo tema, nonch\u00e9 recensioni di opere editoriali a diffusione commerciale sull'argomento. La selezione delle pubblicazioni \u00e8 affidata ad un comitato scientifico di cui fanno parte Luca Raffaelli, Sergio Brancato, Maria Teresa Orsi e Giulio Cesare Cuccolini."}
{"id": "2616081", "revid": "27420074", "url": "https://it.wikipedia.org/wiki?curid=2616081", "title": "Th\u00e9r\u00e8se-Ann Savoy", "text": ""}
{"id": "2616084", "revid": "123913964", "url": "https://it.wikipedia.org/wiki?curid=2616084", "title": "Suzy Kendall", "text": "Attiva negli anni 1965-1977, nel genere thriller e nel soft erotico italiano dei primi anni settanta, si \u00e8 sposata due volte: dal 1968 al 1972 con l'attore Dudley Moore, e dal 1978 con Sandy Harper, da cui ha avuto una figlia, Elodie, giornalista di \"Channel Four News.\"\nVive a Londra.\nCarriera.\nDopo essere stata modella, inizi\u00f2 in patria la carriera di attrice nel 1965, con il film \"The Liquidator\". Nel 1971 recit\u00f2 nella serie TV britannica \"Attenti a quei due\", di Basil Dearden e Leslie Norman, al fianco di Roger Moore e Tony Curtis.\nNel 1968 inizi\u00f2 a partecipare a film italiani; in \"primis\" fu diretta da Alberto Lattuada in \"Fr\u00e4ulein Doktor\", protagonista a fianco di Giancarlo Giannini. \nNel 1969 prese parte a \"L'uccello dalle piume di cristallo\" di Dario Argento, interpretando il ruolo di Giulia, accanto a Tony Musante e Enrico Maria Salerno.\nNel 1973 lavor\u00f2 col regista Domenico Paolella in due film del genere cosiddetto erotico-conventuale. Nel primo, \"Storia di una monaca di clausura\", del cui cast fece parte Eleonora Giorgi, interpret\u00f2 la parte della madre superiora. Nel secondo, \"Le monache di Sant'Arcangelo\", dove apparve anche Ornella Muti, interpret\u00f2 lo stesso ruolo.\nNel 1974 fu protagonista del film \"Spasmo\" di Umberto Lenzi e nel 1977 di \"Adventures of a Private Eye\", diretto da Stanley A. Long."}
{"id": "2616088", "revid": "767487", "url": "https://it.wikipedia.org/wiki?curid=2616088", "title": "Storia di una monaca di clausura", "text": "Storia di una monaca di clausura \u00e8 un film del 1973 diretto da Domenico Paolella.\nLa pellicola ha per protagonista una giovanissima Eleonora Giorgi.\nNello stesso anno stesso regista e stesso sceneggiatore girano \"Le monache di Sant'Arcangelo\", con protagonista una giovanissima Ornella Muti.\nEntrambi i film si inseriscono nel cosiddetto filone conventuale del genere erotico italiano, molto in voga in quel periodo.\nTrama.\n5 aprile 1624: la neonata Carmela Maria Rosa, figlia dei marchesi Simoni, viene solennemente promessa in sposa a Enrico Maria Riccardo, neonato figlio dei duchi Della Scala, con l'intento di unire le loro propriet\u00e0 in un unico feudo.\nMolti anni pi\u00f9 tardi Carmela ama Giuliano, un semplice e povero giovanotto. Con la guerra alle porte i marchesi Simoni si affrettano affinch\u00e9 Carmela convoli a nozze con Enrico. All'ennesimo rifiuto di Carmela nell'accettare un uomo che non ama, per rimediare al disonore recato all'intera famiglia i genitori la costringono a entrare in un convento di clausura.\nAppena arrivata viene confinata per 30 giorni in una cella di isolamento a scopo purificativo, affinch\u00e9 venga consegnata alla morte della carne. All'uscita dall'isolamento conosce suor Elisabetta e la madre superiora che la prende sotto la sua custodia.\nDurante la notte, alcune monache escono di nascosto dalle loro celle. Suor Elisabetta \u00e8 solita uscire dal convento per recarsi a una vicina chiesa in rovine in cui incontra un certo Diego con cui ha dei rapporti, non ignorando le reciproche effusioni che le monache si scambiano tra di loro.\nUna notte, udite le forti urla di una monaca affetta da schizofrenia, Carmela si spaventa, esce dalla propria cella e bussa alla vicina porta di suor Elisabetta; quest'ultima la consola, tuttavia la novizia scorge nel letto della monaca un'altra sorella. Essendo severamente vietato uscire dalla propria cella durante la notte, Carmela viene punita con sette frustate. Nonostante ci\u00f2 nelle notti successive Carmela si incontra in uno scantinato con le altre monache in cui bevono, si truccano, si mascherano e inscenano commedie sentimentali.\nInfatuatasi di Carmela, suor Elisabetta tenta di attirarsi la sua fiducia e le sue lusinghe facendole incontrare Giuliano nell'antica chiesa. La monaca infine si dichiara proponendole un rapporto amoroso, ma la novizia la respinge fermamente. Ferita nei sentimenti e convinta ch'ella preferisca le attenzioni della madre superiora, la monaca mette in atto la propria vendetta: fa uccidere Giuliano per mano degli uomini di Diego.\nRimasta incinta e diventata nel frattempo suor Agnese del Ges\u00f9, le monache l'accudiscono fino alla nascita del bambino, finch\u00e9 la notizia non giunge a un cardinale, che scomunica le monache e scioglie la comunit\u00e0. Prima che vengano portate via dai soldati, Carmela viene fatta fuggire col bambino.\nProduzione.\nIl film si dichiara ispirato a fatti realmente accaduti, tratti da documenti d'archivio dell'Abbazia di San Giacomo. La didascalia finale del film recita:"}
{"id": "2616094", "revid": "149485", "url": "https://it.wikipedia.org/wiki?curid=2616094", "title": "Campionati mondiali di short track 1981", "text": "La I edizione dei Campionati mondiali di short track (\"World Short Track Speed Skating Championships\"), ufficialmente organizzati con tale denominazione dalla \"International Skating Union\" (\"Federazione internazionale di pattinaggio su ghiaccio\"), si tenne dal 4 al 5 aprile del 1981 a Meudon in Francia."}
{"id": "2616097", "revid": "287204", "url": "https://it.wikipedia.org/wiki?curid=2616097", "title": "Campionati mondiali di short track 2009", "text": "La XXIX edizione dei Campionati mondiali di short track (\"World Short Track Speed Skating Championships\"), ufficialmente organizzati con tale denominazione dalla \"International Skating Union\" (\"Federazione internazionale di pattinaggio su ghiaccio\"), si \u00e8 tenuta dal 6 all'8 marzo del 2009 a Vienna in Austria.\nPartecipanti per nazione.\nLa lista dei partecipanti era composta da 144 atleti da 32 distinte nazioni, di cui 67 uomini e 77 donne."}
{"id": "2616099", "revid": "149485", "url": "https://it.wikipedia.org/wiki?curid=2616099", "title": "Campionati mondiali di short track 2008", "text": "La XXVIII edizione dei Campionati mondiali di short track (\"World Short Track Speed Skating Championships\"), ufficialmente organizzati con tale denominazione dalla \"International Skating Union\" (\"Federazione internazionale di pattinaggio su ghiaccio\"), si \u00e8 tenuta dal 7 al 9 marzo del 2008 a Gangwon in Corea del Sud.\nPartecipanti per nazione.\nLa lista dei partecipanti era composta da 132 atleti da 31 distinte nazioni, di cui 63 donne e 69 uomini."}
{"id": "2616100", "revid": "149485", "url": "https://it.wikipedia.org/wiki?curid=2616100", "title": "Campionati mondiali di short track 2004", "text": "La XXIV edizione dei Campionati mondiali di short track (\"World Short Track Speed Skating Championships\"), ufficialmente organizzati con tale denominazione dalla \"International Skating Union\" (\"Federazione internazionale di pattinaggio su ghiaccio\"), si \u00e8 tenuta dal 17 al 19 marzo del 2004 a G\u00f6teborg in Svezia.\nPartecipanti per nazione.\nLa lista dei partecipanti era composta da 138 atleti da 33 distinte nazioni, di cui 60 donne e 78 uomini."}
{"id": "2616102", "revid": "287204", "url": "https://it.wikipedia.org/wiki?curid=2616102", "title": "VdB 4", "text": "vdB 4 \u00e8 una piccola nebulosa a riflessione, visibile nella costellazione di Cassiopea.\nSi individua con facilit\u00e0 grazie alla presenza delle brillanti stelle e ; a met\u00e0 distanza fra le due si trova l'ammasso aperto NGC 225, che sul lato nordoccidentale mostra una stella avvolta dalla nebulosit\u00e0 di vdB\u00a04. La stella \u00e8 catalogata come HIP 3401 (o DB+61\u00b0\u00a0154) ed \u00e8 una stella bianco-azzurra di sequenza principale Be di Herbig, che imprime alla nebulosa un colore marcatamente azzurrognolo.\nvdB 4 \u00e8 la parte illuminata di un esteso complesso di nebulose oscure noto come LDN\u00a01297, che si estende in particolar modo in direzione nordovest, dove si trova l'addensamento pi\u00f9 concentrato, e verso sudest, sullo sfondo dell'ammasso aperto. Secondo uno studio del 2006, nube e ammasso sarebbero in diretta relazione: all'interno dell'ammasso sono infatti note diverse stelle con emissione H\u03b1, pi\u00f9 un discreto numero di stelle Ae/Be di Herbig, compresa HIP\u00a03401; se queste stelle appartengono all'ammasso, \u00e8 possibile risalire per quest'ultimo a un'et\u00e0 inferiore ai 10 milioni di anni. Tramite la parallasse misurata dal satellite Hipparcos \u00e8 stata stimata una distanza della stella centrale della nebulosa di circa 980 anni luce dal sistema solare. Uno studio precedente aveva invece escluso una relazione fra nebulosa e stelle giovani ad essa associate e ammasso, indicando l'et\u00e0 di quest'ultimo in circa 120 milioni di anni."}
{"id": "2616105", "revid": "767487", "url": "https://it.wikipedia.org/wiki?curid=2616105", "title": "Leszek Bandach", "text": ""}
{"id": "2616106", "revid": "149485", "url": "https://it.wikipedia.org/wiki?curid=2616106", "title": "Campionati mondiali di short track 1999", "text": "La XIX edizione dei Campionati mondiali di short track (\"World Short Track Speed Skating Championships\"), ufficialmente organizzati con tale denominazione dalla \"International Skating Union\" (\"Federazione internazionale di pattinaggio su ghiaccio\"), si \u00e8 tenuta dal 19 al 21 marzo del 1999 a Sofia in Bulgaria."}
{"id": "2616108", "revid": "260554", "url": "https://it.wikipedia.org/wiki?curid=2616108", "title": "Taymi Chapp\u00e9", "text": "Trasferitasi a Napoli a fine carriera, \u00e8 scomparsa nel 2020 all'et\u00e0 di 52 anni per un malore occorsole durante un allenamento."}
{"id": "2616109", "revid": "599013", "url": "https://it.wikipedia.org/wiki?curid=2616109", "title": "Eva-Maria Ittner", "text": ""}
{"id": "2616110", "revid": "102632620", "url": "https://it.wikipedia.org/wiki?curid=2616110", "title": "Ol'ga Sidorova", "text": "Palmar\u00e8s.\nIn carriera ha conseguito i seguenti risultati:"}
{"id": "2616112", "revid": "99891521", "url": "https://it.wikipedia.org/wiki?curid=2616112", "title": "Liang Jun", "text": ""}
{"id": "2616113", "revid": "99892318", "url": "https://it.wikipedia.org/wiki?curid=2616113", "title": "Sun Hongyun", "text": ""}
{"id": "2616114", "revid": "99892568", "url": "https://it.wikipedia.org/wiki?curid=2616114", "title": "Xiao Aihua", "text": ""}
{"id": "2616115", "revid": "599013", "url": "https://it.wikipedia.org/wiki?curid=2616115", "title": "E Jie", "text": ""}
{"id": "2616122", "revid": "183483", "url": "https://it.wikipedia.org/wiki?curid=2616122", "title": "VdB 17", "text": ""}
{"id": "2616123", "revid": "183483", "url": "https://it.wikipedia.org/wiki?curid=2616123", "title": "VdB 59", "text": ""}
{"id": "2616132", "revid": "87093670", "url": "https://it.wikipedia.org/wiki?curid=2616132", "title": "En geh\u00e9", "text": "L'En geh\u00e9 \u00e8 un gioco da tavolo della famiglia dei mancala, giocato tradizionalmente dai Masai dei gruppi Loitha e Kisonga, nel nord della Tanzania. Il gioco fu descritto per la prima volta dal tedesco Moritz Merker, soldato delle Kaiserliche Schutztruppe di stanza nell'Africa Orientale Tedesca nel 1904. Merker viene anche considerato il primo etnologo ad aver studiato la cultura masai.\nL'En geh\u00e9 \u00e8 tradizionalmente considerato un gioco maschile, e associato ai guerrieri; lo si gioca a squadre, in genere da sei-otto giocatori ciascuna. La tradizione orale ne attribuisce l'invenzione alla figura mitologica di Sindillo, figlio del primo uomo Maitoumbe.\nRegole.\nIl tavoliere dell'En geh\u00e9 \u00e8 fra i pi\u00f9 grandi di tutti i mancala, e comprende due file (\"el m\u00e1tuan\", sing. \"ol m\u00e1tua\") di 40-50 buche (\"'n gurt\u00f3t\", sing. \"en gurt\u00f3to\"), scavate per terra. Ogni squadra controlla una delle due file. All'inizio del gioco, ogni buca contiene quattro pezzi (\"es soido\", sing. \"os soid\"), per un totale di 320-400; in genere si usano semi di \"Caesalpinia bonduc\" (detta \"ol gulangulu\") o piccoli ciottoli.\nLe squadre giocano a turno. Al proprio turno, uno dei giocatori della squadra preleva tutti i semi da una delle buche della sua squadra e li \"semina\" distribuendoli, uno per buca, nelle buche successive, in senso antiorario. Se l'ultimo seme cade in una buca occupata, tutti i semi nella buca vengono raccolti e la semina procede. La mossa termina quando l'ultimo seme di una semina cade in una buca vuota. Se tale buca appartiene alla fila controllata dalla squadra di turno, e la buca avversaria antistante non \u00e8 vuota, tutti i pezzi contenuti in tale buca sono catturati e rimossi dal gioco, insieme al seme a cui si deve la cattura.\nLa partita termina quando una delle due squadre non pu\u00f2 pi\u00f9 muovere; la squadra avversaria cattura tutti i semi rimasti in gioco. Vince la squadra che ha catturato pi\u00f9 semi."}
{"id": "2616133", "revid": "484362", "url": "https://it.wikipedia.org/wiki?curid=2616133", "title": "Leggiuno", "text": "Leggiuno (IPA: , \"Leggi\u00fcn\" in dialetto varesotto) \u00e8 un comune italiano di abitanti della provincia di Varese in Lombardia.\nLocalit\u00e0 turistica posta sulle rive del Lago Maggiore, confina a nord con Laveno-Mombello, a est con Sangiano e Caravate, a sud-est con Besozzo, a sud con Monvalle, ad ovest e a sud-ovest col Lago Maggiore e quindi con il Piemonte e la Provincia del Verbano-Cusio-Ossola.\nSulla sponda del Lago Maggiore si trova l'Eremo di Santa Caterina del Sasso, simbolo della citt\u00e0 e dello stemma comunale leggiunese.\nIl comune fa parte della Regione Agraria n\u00b0 3, sulle Colline del Verbano orientale. Inoltre fa parte dell'Unione dei comuni del Medio Verbano e dei \"Comuni della costa fiorita\".\nGeografia fisica.\nTerritorio.\nLeggiuno occupa una zona collinare. Il territorio del comune risulta compreso tra i 193 e i 326 metri sul livello del mare.\nL'escursione altimetrica complessiva risulta essere pari a 133 metri.\nDista circa 21\u00a0km da Varese, capoluogo dell'omonima provincia a cui appartiene il comune. Leggiuno ha un grado di sismicit\u00e0 molto bassa, infatti appartiene alla Zona 4 classificata dalla Protezione Civile come \"irrilevante\". Essendo situato sul Lago Maggiore, gode del suo benefico clima. In particolar modo le frazioni Arolo e Reno sono considerate centri climatici.\nClima.\nSecondo la classificazione climatica il centro abitato \u00e8 situato in \"zona E\", 2482 GR/G.\nOrigini del nome.\nL'origine del nome Leggiuno \u00e8 molto antica, e sono parecchie le supposizioni al riguardo. Un'ipotesi poco affidabile dice che derivi da \"Legio-una\" (da cui \"Legiunum\"), ovvero una legione di Giulio Cesare che si era fermata in questa zona. Secondo un'altra ipotesi deriverebbe invece da \"Dunum\" (colle) e un nome proprio di persona, pare una divinit\u00e0 panceltica. L'ipotesi pi\u00f9 sicura sostiene che derivi dal celtico, dalle parole \"Leze\" (ai piedi) \"dunum\" (colle), ovvero \"ai piedi del colle\", probabilmente il colle presente nella localit\u00e0 Mirasole, dato che nel Medioevo la localit\u00e0 \u00e8 attestata per iscritto come Lezeduno.\nStoria.\nL'esistenza di molti ghiacciai in territorio leggiunese rese pressoch\u00e9 problematica e talvolta impossibile la presenza di vita umana nel periodo preistorico a Leggiuno. Solo nel XIX secolo, precisamente nel 1864, furono rinvenute tra Leggiuno e Mombello alcuni resti di palafitte, frammenti di vasi, armi, utensili e residui di pasti, tutti riconducibili al periodo del Neolitico. Alla fine del XIX secolo nelle frazione Marzaro di Leggiuno fu ritrovata una tomba rettangolare, e dopo di queste sbucarono altre tombe, contenenti antichi vasi in terracotta. Nella met\u00e0 del XX secolo, anni '50, a qualche centinaio di metri a sud dell'Eremo di Santa Caterina del Sasso, nella zona soprannominata \u201cBus di Curna\u00e0\u201d, comparirono cocci ceramici dell'Et\u00e0 Romana: nella stessa zona furono recuperati delle ossa di piccoli animali. Nella frazione di Arolo, invece, nel 1964, gli archeologi portarono alla luce alcuni reperti dell'et\u00e0 del Bronzo. Tra questi, in particolare, furono ritrovati uno spillone, una lancia, un bracciale, un torques di bronzo e persino uno spuntone di un'asta, grazie alla quale si \u00e8 potuto ipotizzare che nel periodo ascrivibile al 2200-2000 a.C. presso la suddetta frazione fu realizzato un sepolcreto.\nAlcuni resti di una plausibile lotta punica svoltasi nella zona sono individuabili sul sagrato della odierna chiesa romanica dei SS. Primo e Feliciano. Per quanto riguarda gli anni delle dominazioni barbariche, l'unico segno plausibile di quel periodo \u00e8 stata una tomba rettangolare in roccia dolomitica, reperita sul Monte Piaggio nella frazione di Arolo.\nUn documento rinvenuto attesterebbe che Eremberto, al tempo vassallo dell'imperatore Lotario, trasl\u00f2 nell'allora Chiesa di S. Siro (l'attuale Chiesa dei SS. Primo e Feliciano) i resti, per l'appunto, dei SS. Primo e Feliciano. Questi gli erano stati donati da Papa Sergio II.\nLeggiuno divenne un comune indipendente e sede di una pretura del feudalesimo e di una corte nel periodo relativo all'impero di Berengario I. La peste a quei tempi inflisse duri colpi in Italia e non risparmi\u00f2 il popolo leggiunese: il piccolo borgo di Leggiuno perse, nel 1554 e nel 1630, una considerevole parte del popolo. Per tornare ad essere nuovamente un centro importante, Leggiuno dovette aspettare la fine del \u2018800 quando il numero di abitanti si attest\u00f2 tra i 700 e gli 800. Fino al 1927 Leggiuno era parte del circondario di Varese, allora sito in Provincia di Como. Il circondario di Varese fu abolito, come tutti i circondari italiani, nel 1927, nell'ambito della riorganizzazione della struttura statale voluta dal regime fascista, e Leggiuno venne cos\u00ec inserita nella neocostituita provincia di Varese. Contemporaneamente allo scorporamento, Leggiuno si unisce agli ex comuni di Arolo, Ballarate, Cellina e all'attuale comune di Sangiano, replicando un analogo provvedimento di Napoleone di pi\u00f9 di un secolo prima e poi annullato dalla Restaurazione austriaca. Nel 1963, infine, Sangiano diventa un comune autonomo ma Leggiuno conserva Arolo, Ballarate e Cellina come sue frazioni.\nMonumenti e luoghi d'interesse.\nArchitetture religiose.\nUn tempo Leggiuno era a capo dell'omonima pieve, parte della grande diocesi di Milano. Attualmente \u00e8 parte della zona pastorale di Varese, decanato di Besozzo e nel suo territorio comprende due parrocchie, Santo Stefano protomartire in Leggiuno e Santi Carlo e Pietro martire in Arolo, la prima delle quali conta ben sei luoghi di culto. Insieme alle vicine parrocchie di Sant'Andrea apostolo in Sangiano e di Santo Stefano protomartire in Monvalle, Leggiuno \u00e8 parte di una Comunit\u00e0 pastorale.\nAree naturali.\nIl comune \u00e8 ricco di boschi e sentieri boschivi. Questi sono tutti pedalabili per l'80% circa. Infatti vengono organizzate dalla Pro Loco del Comune gare ciclistiche di mountain bike anche in ambito regionale. Leggiuno \u00e8 anche uno dei pochi comuni in Lombardia ad aver aderito al progetto di Greenpeace \"Citt\u00e0 amiche delle foreste\".\nLeggiuno \u00e8 attraversato dal \"Sentiero del Verbano\" (Sesto Calende - Laveno-Mombello) che costituisce la prima realizzazione del progetto Vie Verdi dei Laghi. Questo sentiero \u00e8 identificato con la sigla VB su tutta la segnaletica verticale. Inoltre, \u00e8 attraversato dall'Anello di Santa Caterina, nella fascia costiera compresa tra Laveno-Mombello e Monvalle, interessando quello che si pu\u00f2 considerare il gioiello storico-architettonico della provincia di Varese: l'Eremo di Santa Caterina del Sasso.\nSociet\u00e0.\nEtnie e minoranze straniere.\nGli stranieri residenti nel comune sono 298, ovvero l'8,3% della popolazione (la terza percentuale pi\u00f9 alta tra i comuni della provincia). Di seguito sono riportati i gruppi pi\u00f9 consistenti:\nLingue e dialetti.\nA Leggiuno si parla ovviamente l'italiano. Il dialetto parlato \u00e8 il dialetto lombardo occidentale o insubre, in particolare si parla il dialetto varesino.\nReligione.\nLa stragrande maggioranza della popolazione \u00e8 cristiana cattolica. L'immigrazione di cittadini comunitari ed extra-comunitari ha portato all'insediamento di minoranze di musulmani e ortodossi.\nCultura.\nScuole.\nA Leggiuno sono presenti:\nGeografia antropica.\nUrbanistica.\nIl piano del governo di territorio del comune \u00e8 valido nel periodo 2009-2013.\nFrazioni costiere.\nArolo.\nArolo \u00e8 una delle frazioni costiere di Leggiuno, situata sul Lago Maggiore. Al suo interno vi si trova la Chiesa dedicata ai Santi Pietro e Carlo.\nReno.\nReno \u00e8 una frazione costiera di Leggiuno che ospita l'Eremo di Santa Caterina del Sasso.\nReno \u00e8 considerata la st.Tropez del Lago Maggiore, grazie alla sua magnifica spiaggia in riva al lago .\nSasso Moro.\nSasso Moro \u00e8 una frazione nella quale sorge un porticciolo dove possono attraccare diversi battelli e barche.\nAltre frazioni.\nBallarate.\nBallarate (\"Ballaraa\" in lombardo) si trova tra la frazione di Baraggia e Arolo.\nBaraggia.\nBaraggia (\"Bar\u00e0gia\" in lombardo occidentale) si trova tra la frazione di Marzaro e nei pressi della frazione Bosco, al confine col comune di Sangiano e quello di Monvalle. Al suo interno vi si trova un'industria tessile molto importante. Nelle vicinanze \u00e8 presente la Stazione ferroviaria di Leggiuno-Monvalle.\nBosco.\nBosco (\"B\u00f9sch\" in lombardo occidentale), cos\u00ec chiamata in ragione della sua natura rigogliosa, sorge tra Monvalle e la frazione di Arolo. Da qui \u00e8 possibile ammirare una splendida vista sul Lago Maggiore.\nCampagna.\nCampagna si trova al confine con la frazione di Arolo, quella di Reno, la frazione di Quicchio e quella di Cellina.\nCellina.\nCellina, (\"Scilena\" in lombardo occidentale) si trova tra Arolo e Reno. Il territorio \u00e8 dominato da due colline: Motta Cipollina e monte di Ballarate. La prima la divide ad occidente dal lago Maggiore, mentre l'altra la separa dall'abitato di Ballarate. Sul culmine di quest'ultima si trovano le rovine di una torre di guardia di un castello Longobardo. Al suo interno vi si trova la chiesa dedicata a san Rocco(patrono del paese) del secolo XX oggi sconsacrata e la chiesa dedicata a santa Maria Stella Maris, edificata negli anni '50 del XXI secolo.\nCobbione.\nCobbione (\"Cubi\u00f9n\" in lombardo occidentale) si trova al confine tra Sangiano e Cardana di Besozzo.\nGhirate.\nLa frazione Ghirate (\"Ghir\u00e0a\" in lombardo occidentale) si trova tra la frazione Bosco, Marzaro e Baraggia.\nLa Gesiola.\nLa zona La Gesiola (\"La G\u00e9sola\" in lombardo occidentale) si trova tra Mirasole e Reno. \u00c8 in aperta campagna e vi sorgono perlopi\u00f9 boschi e campi.\nMarzaro.\nMarzaro (\"Mars\u00e0r\" in lombardo occidentale) si trova tra la localit\u00e0 Bosco e la localit\u00e0 Baraggia.\nMirasole.\nMirasole (\"Miras\u00f4\" in lombardo occidentale) si trova tra la frazione di Reno e il comune di Laveno-Mombello. Il colle presente in questa localit\u00e0 potrebbe aver dato origine al nome del comune di Leggiuno. Anche qua \u00e8 possibile ammirare una vista sul Lago Maggiore.\nEconomia.\nSul territorio sono presenti attivit\u00e0 economiche industriali, metalmeccaniche e tessili. Molto presente l'artigianato locale, la ristorazione e il turismo grazie alle spiagge di Arolo e Reno.\nInfrastrutture e trasporti.\nStrade.\nIl comune \u00e8 attraversato dalle seguenti strade provinciali:\nFerrovie.\nA Leggiuno \u00e8 presente la stazione ferroviaria di \"Leggiuno-Monvalle\", posta sulla linea Luino-Oleggio gestita da Rete Ferroviaria Italiana.\nAttualmente la linea Luino-Oleggio \u00e8 utilizzata quasi esclusivamente per il trasporto merci e pertanto i treni passeggeri in servizio (che fermano quindi anche a Leggiuno-Monvalle) sono attualmente limitati a due sole coppie al giorno.\nTrasporto lacustre.\n\u00c8 presente una delle fermate dei battelli della Societ\u00e0 Navigazione Lago Maggiore (Gestione Navigazione Laghi), nei pressi del santuario di Santa Caterina del Sasso, sulla linea\nArona-Stresa-Locarno, che collega Leggiuno via lago a Stresa (VB), Baveno (VB), Pallanza (VB), l'Isola Madre, Villa Taranto e Verbania-Intra (VB), consentendo quindi un collegamento diretto tra Lombardia e Piemonte, e tra la provincia di Varese e quella del Verbano-Cusio-Ossola.\nMobilit\u00e0 urbana.\nI servizi di autobus di linea interurbani sono gestiti dalle societ\u00e0 \"Sila s.p.a.\" e \"Nicora e Baratelli\" e collegano Leggiuno a molteplice localit\u00e0, tra cui Laveno-Mombello, Varese, Gavirate, Caravate, Ispra. Inoltre, assicurano il collegamento tra le varie frazioni.\nAmministrazione.\nFino al 1927, Leggiuno era un comune autonomo sito in Provincia di Como.\nNel 1927 Leggiuno (come gran parte dei comuni della provincia di Varese) viene scorporato dalla Provincia di Como e inserito nella appena istituita Provincia di Varese. Contemporaneamente allo scorporamento, sempre nel 1927, si \u00e8 unito al Comune di Sangiano e alle frazioni di Arolo, Ballarate e Cellina nel comune di Leggiuno-Sangiano, un tempo anch'esse comuni autonomi. Successivamente, nel 1963, Leggiuno si \u00e8 nuovamente separato da Sangiano, conservando Arolo, Ballarate e Cellina come frazioni."}
{"id": "2616134", "revid": "339392", "url": "https://it.wikipedia.org/wiki?curid=2616134", "title": "Colonpatia funzionale", "text": ""}
{"id": "2616135", "revid": "339392", "url": "https://it.wikipedia.org/wiki?curid=2616135", "title": "Colon spastico", "text": ""}
{"id": "2616136", "revid": "547034", "url": "https://it.wikipedia.org/wiki?curid=2616136", "title": "Sabine Krapf", "text": "Palmar\u00e8s.\nIn carriera ha conseguito i seguenti risultati:"}
{"id": "2616138", "revid": "599013", "url": "https://it.wikipedia.org/wiki?curid=2616138", "title": "Monika Ritz", "text": ""}
{"id": "2616140", "revid": "599013", "url": "https://it.wikipedia.org/wiki?curid=2616140", "title": "Renate Riebandt-Kaspar", "text": ""}
{"id": "2616141", "revid": "27421328", "url": "https://it.wikipedia.org/wiki?curid=2616141", "title": "Colonialismo francese", "text": ""}
{"id": "2616153", "revid": "1605", "url": "https://it.wikipedia.org/wiki?curid=2616153", "title": "Anja Fichtel", "text": ""}
{"id": "2616156", "revid": "181699", "url": "https://it.wikipedia.org/wiki?curid=2616156", "title": "Campionato nordamericano di pallavolo maschile 1975", "text": "Il IV campionato nordamericano di pallavolo maschile si \u00e8 svolto dal 3 all'8 agosto 1975 a Los Angeles, negli Stati Uniti. Al torneo hanno partecipato 5 squadre nazionali nordamericane e la vittoria finale \u00e8 andata per la terza volta a Cuba.\nPodio.\nCampione.\nCuba(Terzo titolo)\nSecondo posto.\nMessico\nTerzo posto.\nStati Uniti"}
{"id": "2616158", "revid": "57342", "url": "https://it.wikipedia.org/wiki?curid=2616158", "title": "Andrea Colombo (giornalista)", "text": "Carriera.\nGiornalista di lungo corso ed ex militante di Potere Operaio, in passato ha scritto per \"Liberazione, Il manifesto\" (del quale \u00e8 cronista politico). Dal 2006 al 2008 \u00e8 stato portavoce del gruppo parlamentare di Rifondazione Comunista al Senato.\nEsperto degli anni '70, si occupa prevalentemente di cronaca politica e parlamentare. I suoi articoli, pur caratterizzati da un forte orientamento a sinistra, si caratterizzano per la profondit\u00e0 dell'analisi, per la sua frequente critica all'antiberlusconismo pi\u00f9 feroce e per uno spiccato antigiustizialismo. che in pi\u00f9 occasioni lo ha portato a criticare duramente Marco Travaglio e Michele Santoro, nonostante la loro popolarit\u00e0 a sinistra.\n\u00c8 stato consulente per trasmissioni televisive satiriche."}
{"id": "2616163", "revid": "339392", "url": "https://it.wikipedia.org/wiki?curid=2616163", "title": "Laikipia", "text": ""}
{"id": "2616166", "revid": "767487", "url": "https://it.wikipedia.org/wiki?curid=2616166", "title": "Paul Ulrich Villard", "text": ""}
{"id": "2616168", "revid": "1788047", "url": "https://it.wikipedia.org/wiki?curid=2616168", "title": "Campionato nordamericano di pallavolo maschile 2007", "text": "Il XX campionato nordamericano di pallavolo maschile si \u00e8 svolto dal 16 al 21 settembre 2007 ad Anaheim, negli Stati Uniti. Al torneo hanno partecipato 8 squadre nazionali nordamericane e la vittoria finale \u00e8 andata per la settima volta, la terza consecutiva, agli Stati Uniti.\nPodio.\nCampione.\nStati Uniti(Settimo titolo)\nSecondo posto.\nPorto Rico\nTerzo posto.\nCuba"}
{"id": "2616172", "revid": "219110", "url": "https://it.wikipedia.org/wiki?curid=2616172", "title": "Nano-ITX", "text": "Il Nano-ITX \u00e8 un formato di scheda madre a basso consumo di 12 x 12 cm proposto da VIA Technologies nel marzo 2003 al CeBIT e implementato a fine 2005.\nLe schede madri Nano-ITX sono completamente integrate, contengono tutte le periferiche necessarie al funzionamento, il loro consumo \u00e8 estremamente basso e vengono utilizzate in dispositivi intelligenti per intrattenimento come PVR set-top-boxes, media center, carputers e client \"thin\" (terminali).\nAttualmente esistono quattro linee di prodotto Nano-ITX, VIA EPIA N, EPIA NL, EPIA NX, e VIA EPIA NR. Le velocit\u00e0 dei processori sono di 533\u00a0MHz, 800\u00a0MHz, 1\u00a0GHz, 1.2\u00a0GHz, e 1.5\u00a0GHz."}
{"id": "2616174", "revid": "322321", "url": "https://it.wikipedia.org/wiki?curid=2616174", "title": "Diocesi di Trevico", "text": "La diocesi di Trevico (in latino: \"Dioecesis Trevicensis\") \u00e8 una sede soppressa e sede titolare della Chiesa cattolica.\nFino al Cinquecento era denominata Diocesi di Vico (in latino \"Diocesis Vicensis\" o \"Diocesis Vicana\").\nTerritorio.\nLa diocesi comprendeva gli attuali comuni di Trevico, Castel Baronia, Carife, Flumeri, San Nicola Baronia, San Sossio Baronia, Scampitella, Vallesaccarda in provincia di Avellino, e Anzano in provincia di Foggia.\nSede vescovile era la citt\u00e0 di Trevico, dove fungeva da cattedrale la chiesa dell'Assunzione, che era anche l'unica parrocchia della citt\u00e0 episcopale. Il capitolo della cattedrale era costituito dalle 4 dignit\u00e0 di arcidiacono, arciprete, primicerio e tesoriere, dal teologo e da un penitenziere, e da 8 canonici.\nPatrono della citt\u00e0 e della diocesi era sant'Euplio.\nStoria.\nIncerta \u00e8 l'epoca di erezione della diocesi di Trevico. \u00c8 menzionata per la prima volta nella bolla con la quale papa Stefano IX nel 1058 confermava all'arcivescovo metropolita di Benevento Uldarico tutti i suoi privilegi e la giurisdizione sulle sue suffraganee, tra cui anche la diocesi di Trevico. Fino alla sua soppressione, Trevico apparterr\u00e0 sempre alla provincia ecclesiastica beneventana.\nTuttavia il primo vescovo noto \u00e8 Amato I, documentato quasi un secolo dopo e in due occasioni: nel 1136 sottoscrisse una donazione alla badia di Montevergine e nel 1143 dette il consenso ad un'altra donazione alla badia di Cava.\nSegue il vescovo Giovanni I, che nel 1164 prese parte alla consacrazione della chiesa di San Cataldo di Montezungoli assieme al vescovo Guglielmo di Ariano. Ruggero nel 1179 fu tra i padri del terzo concilio lateranense. Un altro vescovo di nome Amato \u00e8 documentato in un diploma del 1183 con il quale concede l'investitura al rettore della chiesa di Sant'Euplio. A chiudere la lista dei vescovi noti del XII secolo abbiamo Ruffino, che nel 1197 prese parte alla consacrazione della chiesa di San Marco a Bovino. Seguono altri vescovi, ma \u00e8 solo a partire dalla met\u00e0 del XIV secolo che la cronotassi episcopale di Trevico si fa pi\u00f9 completa e continua.\nNella seconda met\u00e0 del XVI secolo intercorsero delle difficolt\u00e0 tra i vescovi ed il capitolo della cattedrale sull'elezione dei canonici. Nel 1550 papa Giulio III eman\u00f2 la bolla \"Cum a nobis\", diretta al capitolo di Trevico, con la quale regolava le modalit\u00e0 di elezione dei canonici. Nel 1571 papa Pio V deleg\u00f2 il vescovo Donato Laurenti di Ariano per risolvere le controversie sulle nomine e sulla distribuzione delle prebende. Altri interventi papali successivi (1697, 1703) sono indicativi del persistere delle difficolt\u00e0 fra le due istituzioni diocesane.\nNel periodo post-tridentino, diversi furono i sinodi celebrati dai vescovi, in particolare durante gli episcopati di Francesco Proto (1693-1701) e di Simeone Viglini (1702-1720). Durante la celebrazione di apertura del sinodo del 1694, con grande concorso di fedeli radunati nella piazza antistante la cattedrale, il violento terremoto dell'Irpinia-Basilicata si abbatt\u00e9 sulla regione e sulla citt\u00e0, facendo crollare il campanile della cattedrale e i palazzi circostanti, uccidendo molte persone.\n\u00abDalle relazioni \"ad limina\" inviate entro un arco temporale che va dal 1592 al 1804 risulta che il vescovo aveva da tempo immemorabile trasferito la sede nel vicino paese di Castello (l'attuale Castelbaronia) perch\u00e9 meno isolata e meno esposta ai rigori di inverni freddissimi\u00bb.\nTra i prelati di Trevico, si ricorda in particolare il domenicano Gregorio Servanzi (1603-1607), teologo del cardinale Pietro Aldobrandini, futuro arcivescovo di Ravenna, che ebbe incarichi diplomatici e politici per conto dei papi, in particolare di papa Clemente VIII, e fu autore di trattati in difesa dell'immunit\u00e0 ecclesiastica.\nIl 27 giugno 1818 per effetto della bolla \"De utiliori\" di papa Pio VII la diocesi fu soppressa ed il suo territorio annesso a quello della diocesi di Lacedonia.\nDal 1968 Trevico \u00e8 annoverata tra le sedi vescovili titolari della Chiesa cattolica; dal 15 gennaio 1982 il vescovo titolare \u00e8 Johannes Antonius de Kok, O.F.M., gi\u00e0 vescovo ausiliare di Utrecht."}
{"id": "2616175", "revid": "228587", "url": "https://it.wikipedia.org/wiki?curid=2616175", "title": "Cebit", "text": ""}
{"id": "2616176", "revid": "2039709", "url": "https://it.wikipedia.org/wiki?curid=2616176", "title": "Portamina", "text": "Il portamina o portamine \u00e8 una matita automatica costituita da una struttura in plastica o altro materiale contenente lo spazio per una singola mina o per una serie di sottili mine di grafite dette micromine.\nStoria.\nLa prima descrizione nota di un portamine \u00e8 riportata da Conrad Genser in un documento del 1565 mentre il primo portamine a noi pervenuto proviene dal relitto HMS Pandora affondato nel 1791.\nIl primo brevetto per un portamine ricaricabile dotato di meccanismo di avanzamento della mina fu registrato nel 1822 nel Regno Unito da Sampson Mordan e John Isaac Hawkins. La commercializzazione invece cominci\u00f2 soltanto l'anno successivo quando Sampson Mordan compr\u00f2 la totalit\u00e0 dei diritti brevettuali e si associ\u00f2 a Gabriel Riddle. Durante il periodo societario (1822-1837) il portamine prodotto da Sampson Mordan e Gabriel Riddle fu marchiato con l'acronimo SMGR. Dopo il 1837, alla conclusione della loro partnership, Mordan continu\u00f2 a fabbricare portamine con il marchio \"S. Mordan &amp; Co\". La compagnia di Mordan termin\u00f2 la produzione di portamine (ed altri oggetti) solo durante la seconda guerra mondiale, quando la sua fabbrica fu bombardata e distrutta.\nTra il 1822 e il 1874 furono registrati pi\u00f9 di 160 brevetti che portarono diversi miglioramenti ai portamina. Il primo portamina a molla fu brevettato nel 1877 e un meccanismo di avanzamento ad avvitamento fu sviluppato nel 1895.\nUn ulteriore miglioramento del portamine avvenne nel 1915 in Giappone ad opera di Tokuji Hayakawa, operaio metalmeccanico ventunenne fresco di apprendistato. L'invenzione, che venne commercializzata col nome \"Ever-Ready Sharp\" (\"sempre prontamente appuntita\"), non ebbe tuttavia immediato successo e ci\u00f2 a causa dell'insolito meccanismo di funzionamento: l'avanzamento della mina si otteneva ruotando il capo del portamine. Ma il decollo delle vendite arriv\u00f2 comunque e ci\u00f2 grazie ad un grosso ordine da parte di un'azienda di Osaka. Quando alcuni anni pi\u00f9 tardi Tokuji Hayakawa fond\u00f2 una compagnia, oggi divenuta colosso internazionale dell'elettronica, decise di chiamarla con parte del nome della sua matita: Sharp.\nIn concomitanza con quanto avvenne in Giappone, negli Stati Uniti d'America Charles R. Keeran svilupp\u00f2 un portamina qualitativamente simile a quello giapponese e precursore dei portamine pi\u00f9 diffusi oggigiorno. Fu commercializzato col nome \"Eversharp\" ed ebbe un immediato successo. Si differenziava dal modello giapponese per l'avanzamento della mina: nel portamina americano di Keeran il meccanismo di avanzamento era a cricco azionato da un bottone sulla sommit\u00e0 del portamine mentre in quello di Hayakawa era a vite azionato dalla rotazione di una parte del portamine.\nA causa dei nomi simili, \"Ever-Ready Sharp\" e \"Eversharp\", e del periodo storico concomitante, la storia dello sviluppo di questi due prodotti \u00e8 stata talvolta erroneamente riportata come la storia di un singolo prodotto, sviluppato in Giappone ed acquistato e prodotto dagli Stati Uniti.\nCome accennato il meccanismo di avanzamento attualmente pi\u00f9 diffuso \u00e8 quello a bottone.\nMine.\nLe mine moderne sono di grafite polimerizzata, cilindriche. Alcune misure tipiche per il diametro della mina (in millimetri) sono 0,3; 0,5; 0,7; 0,9; 1,3. Le misure 0,5\u00a0mm e 0,7\u00a0mm sono le pi\u00f9 comunemente usate per usi generici."}
{"id": "2616180", "revid": "838137", "url": "https://it.wikipedia.org/wiki?curid=2616180", "title": "Giuseppe Rolla", "text": "Biografia.\nGiuseppe Rolla, nato a Crema il 6 ottobre 1877 e ordinato prete cattolico il 4 agosto 1901, fu un sacerdote del clero della Diocesi di Lodi e dal 1923 al 1932 fu prevosto parroco di Borghetto Lodigiano, venne designato vescovo di Forl\u00ec il 25 novembre 1932, ed ordinato vescovo, l'8 gennaio del 1933, per le mani del vescovo di Lodi Pietro Calchi Novati. Si trova, cos\u00ec, ad occupare un posto di grande visibilit\u00e0 e responsabilit\u00e0, dato che, durante il Ventennio, Forl\u00ec \u00e8 universalmente nota come \"la Citt\u00e0 del Duce\". In quanto tale, Forl\u00ec subir\u00e0 pesanti bombardamenti e devastazioni durante la Seconda guerra mondiale.\nL'incarico di Monsignor Rolla, dunque, si svolge anche proprio durante i difficili e delicati anni della guerra, che in parte condivide con altre personalit\u00e0 cittadine come il prefetto Marcello Bofondi, e della successiva ricostruzione. Per questo, la popolazione lo ricorder\u00e0 con affetto, tanto che, il 20 maggio 2006, l'amministrazione comunale di Forl\u00ec, ha dedicato alla memoria di Giuseppe Rolla un giardino, ubicato nei pressi di Viale Salinatore .\nA Monsignor Rolla si deve anche la presenza a Forl\u00ec dei Salesiani, che chiama nel 1942.\nSempre nel 1942, indice il sinodo diocesano dal 16 al 18 novembre.\nFinita la guerra, volle anche far rinascere a Forl\u00ec una presenza degli scout, le cui associazioni erano state sciolte in tutta Italia dal passato regime fascista.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2616182", "revid": "767487", "url": "https://it.wikipedia.org/wiki?curid=2616182", "title": "Anniversario di nozze", "text": "Anniversario di nozze (\"Twice Two\") \u00e8 un cortometraggio del 1933 con Stanlio e Ollio, conosciuto anche col titolo Due come noi nella versione a colori. La versione \u00e8 pi\u00f9 conosciuta col doppiaggio RAI di Franco Latini e Carlo Croccolo.\nTrama.\nStanlio \u00e8 sposato da un anno con Fanny, la sorella gemella di Ollio, e Ollio sposato a sua volta con la sorella gemella di Stanlio.\nIl giorno dell'anniversario di nozze, le due sorelle organizzano una cena tra parenti; durante i preparativi si guasta la torta, cos\u00ec ne ordinano una nuova.\nQuella sera Stanlio riceve dalla moglie quindici centesimi e viene mandato a comprare un gelato alla fragola. Intanto, Ollio e le sorelle di Ollio e Stanlio incominciano a mangiare ma ricevono una serie di telefonate da Stanlio che non riesce a trovare il gelato n\u00e9 alla fragola n\u00e9 a qualsiasi altro gusto, spendendo i soldi per telefonare.\nIntanto le due donne cominciano a punzecchiarsi. Stanlio torna senza gelato e senza soldi. Poco dopo scoppia una grande lite tra le sorelle dei due amici che costringer\u00e0 Ollio e la sorella gemella di Stanlio ad andare via di casa e che terminer\u00e0 con un lancio di torta in piena faccia di Fanny.\nProduzione.\nQuesto cortometraggio \u00e8 stato interamente girato negli Hal Roach Studios di Culver City, California.\nFilm di montaggio.\nIl cortometraggio \u00e8 stato aggiunto ad un film montato della coppia, creato negli anni trenta, intitolato \"Lui e... l'altro\" che comprendeva i cortometraggi \"Trainati in un buco\", \"Un'idea geniale\" e questo. Tuttavia il film \u00e8 andato perduto. Successivamente un decennio dopo ci fu una riedizione con lo stesso titolo includente la comica \"Trainati in un buco\" e spezzoni del film \"Il compagno B\". Nel 1966 il film \u00e8 stato riedito con lo stesso titolo, per\u00f2 conteneva l'intera comica \"Lavori in corso\" e le parti del lungometraggio. Questa versione \u00e8 disponibile sia in VHS che in DVD con il doppiaggio di Alberto Sordi (Ollio) e di Mauro Zambuto (Stanlio)."}
{"id": "2616183", "revid": "287204", "url": "https://it.wikipedia.org/wiki?curid=2616183", "title": "Mini-ITX", "text": "Mini-ITX \u00e8 un formato di scheda madre a basso consumo di 17 x 17 cm sviluppato da VIA Technologies.\nLa scheda Mini-ITX \u00e8 leggermente pi\u00f9 piccola della scheda Micro ATX e spesso \u00e8 raffreddata passivamente (senza ventole) grazie ai bassi consumi, della scheda e del processore utilizzato.\nQuesto la rende appetibile per sistemi home theater, o dovunque i bassi consumi e la silenziosit\u00e0 siano importanti.\nOramai questo formato di schede \u00e8 diventato uno standard, infatti la scelta \u00e8 gi\u00e0 molto ampia. Attualmente il mercato offre molte schede che supportano i processori delle maggiori case: VIA, Intel e AMD."}
{"id": "2616185", "revid": "435459", "url": "https://it.wikipedia.org/wiki?curid=2616185", "title": "Peppino Gracceva", "text": ""}
{"id": "2616186", "revid": "115233", "url": "https://it.wikipedia.org/wiki?curid=2616186", "title": "Portamine", "text": ""}
{"id": "2616192", "revid": "119489659", "url": "https://it.wikipedia.org/wiki?curid=2616192", "title": "Eutelia", "text": "Eutelia S.p.A. in A.S. (in precedenza Skypho) \u00e8 stato un operatore telefonico di Arezzo con reti proprie che si poneva sul mercato italiano come il 5\u00ba operatore di telecomunicazioni, per infrastrutture e servizi. A seguito della conclusione della procedura fallimentare, il ramo TLC \u00e8 stato ceduto a Clouditalia Telecomunicazioni.\nStoria.\nIl nome \"Eutelia\" viene impiegato per la prima volta dal 1\u00ba gennaio 2004 inizialmente come marchio per la commercializzazione di prodotti e servizi di telecomunicazione offerti dalla societ\u00e0 aretina Plug It (azienda fondata nel 1998 da Samuele Landi).\nNel 2003, fatturava circa 300 milioni di euro l'anno.\nNell'agosto 2003 Plug It acquista con un'operazione da 137 milioni di euro EdisonTel S.p.A., societ\u00e0 nata nell'aprile 2000 come controllata di Edison per offrire servizi voce, servizi internet e trasmissione dati, utilizzando tecnologie sia di rete fissa che mobile, portando con s\u00e9 una dote di 5.500 chilometri di infrastruttura di rete in fibra ottica, che si sommano ai 1.500 di Plug It.\nL'assieme delle due aziende porta il fatturato di gruppo a 600 milioni di euro circa.\nIl 2 marzo 2004 Plug It ed EdisonTel sono fuse in un'unica entit\u00e0 societaria, dando vita ad Eutelia S.p.A..\nPer PlugIt, l'acquisizione e la successiva fusione con Edisontel ulteriormente la propria presenza nel mercato italiano delle TLC dove ha operato soprattutto sul fronte dei servizi cosiddetti \"a valore aggiunto\".\nNata nel 1998 per offrire accessi Internet, Plug.it si \u00e8 successivamente sviluppata in un segmento molto particolare di mercato, quello della connettivit\u00e0 telefonica per i centri che erogano servizi telefonici Premium, ovvero servizi a pagamento professionali (come quello per l'accesso alle banche dati del Sole 24 Ore) o rivolti al mercato consumer (come i servizi per adulti, gli oroscopi, i servizi meteo, e gli altri simili). In questo mercato, Plug.it \u00e8 cresciuta fino a fatturare 217 milioni di euro e un utile di 6,7 milioni nel 2002.\nNel 2004 sia Plug it che EdisonTel sono state sanzionate dall'AGCOM per violazione della delibera 09/02/CIR dell'Autorit\u00e0 che regola le connessioni ad Internet verso numeri a pagamento 709.\nLa prima ha ricevuto una multa di 3 milioni di euro, la seconda di 250.000 euro.\nNel 2005 Eutelia acquisisce la societ\u00e0 Nts gi\u00e0 quotata alla Borsa di Milano ed attraverso un \"reverse merge\" la societ\u00e0 Eutelia risulta inserita nel listino della Borsa di Milano.\nNel 2006 Eutelia acquisisce prima Getronics Italia e subito dopo Bull Italia (la prima al prezzo simbolico di 1 euro) e dai 450 dipendenti che aveva si trova con ulteriori 1850 dipendenti; ad ottobre 2007 venne nominato amministratore delegato, Felice Marano. Dopo pochi mesi Marano rassegn\u00f2 le dimissioni e ad aprile 2008 Leonardo Pizzichi venne nominato presidente con piene deleghe operative. Samuele Landi rest\u00f2 nel Cda come consigliere senza deleghe solo fino al 13 novembre 2009\nNel 2008 Eutelia realizza una perdita di 178,5 milioni, a fronte del \"rosso\" di 41,3 milioni del 2007\nNell'aprile 2009 Eutelia comunica la cassa integrazione da luglio per 2000 lavoratori.\nLa societ\u00e0 aveva gi\u00e0 annunciato a gennaio l'uscita dal comparto dell'It ed i sindacati avevano preannunciato 2\u00a0000 licenziamenti.\nIl 7 gennaio 2009, infatti, il Cda di Eutelia, presieduto da Angiolo Landi, esponente della famiglia principale azionista della societ\u00e0 (27% del capitale) decide la cessione del ramo dell'information technology del gruppo. Tra le ragioni principali il fatto che l'esercizio 2008 registrava un rosso di 178 milioni di euro rispetto alla perdita di 41 milioni del 2007. Di conseguenza il 15 giugno 2009 i lavoratori del ramo IT di eutelia si ritrovano prima trasferiti alla Agile srl, controllata della stessa Eutelia e, subito passati con l'intera Agile al gruppo Omega, con una plusvalenza di 17,9 milioni. La cessione non convince i revisori della PricewaterhouseCoopers che il 28 agosto 2009 bocciano la semestrale di Eutelia e non certificano il bilancio 2008\nNel novembre 2009 il sottosegretario alla presidenza del Consiglio Gianni Letta dopo aver ricevuto una delegazione a Palazzo Chigi fissa per il 27 novembre un incontro con azienda, sindacati e dipendenti per cercare di risolvere la crisi. A seguito di una giornata convulsa e con via del Corso assediata e illuminata a giorno dalle fiaccole di centinaia di lavoratori, il governo chiede alla societ\u00e0 di pagare quanto dovuto ai dipendenti entro il termine del 5 dicembre senza alcun distinguo e di interrompere le procedure di mobilit\u00e0.\nIn seguito al ricorso del Pubblico Ministero, il 1\u00ba giugno 2010 il Tribunale di Arezzo ha dichiarato lo stato di insolvenza di Eutelia basando il commissariamento su una verifica fiscale (pur non accertata definitivamente e alla quale hanno fatto ricorso anche i Commissari attualmente in carica) nominando quali Commissari giudiziali Daniela Saitta, Francesca Pace e Gianluca Vidal. A seguito dello stato di insolvenza, le azioni di Eutelia sono sospese a tempo indeterminato.\nNel maggio 2010 i vertici societari di Eutelia sono stati accusati di aver drenato dalla compagnia 33 milioni di euro (pi\u00f9 3 milioni di sterline), dirottati in Svizzera tramite false fatturazioni. Inoltre sono imputati di non aver contabilizzato la cessione del ramo d'azienda relativo ai numeri telefonici a valore aggiunto, alla societ\u00e0 Voiceplus S.r.l., per un valore di 62 milioni di euro, valore calcolato dalla Guardia di Finanza.\nCon l'accusa di bancarotta fraudolenta, otto ex manager di Agile-Eutelia e Omega sono stati raggiunti il 9 luglio da altrettanti mandati d'arresto nell'ambito dell'operazione coordinata della procura di Roma e condotta in tutta Italia dalla Guardia di Finanza. Come riporta La Nazione del 10 luglio 2010 in un articolo a firma di Salvatore Mannino, \"avrebbero distratto 11 milioni e 700mila euro pi\u00f9 altri crediti della societ\u00e0 per un valore pari a 5 milioni e 529\u00a0000 euro ed avrebbero concorso a cagionare il dissesto della societ\u00e0 con una pluralit\u00e0 di operazioni dolose tra loro coordinate e teleologicamente orientate alla spoliazione di Agile.\"\nIl 17 febbraio 2011 il Gup del Tribunale di Roma ha accolto il patteggiamento presentato dal Pubblico Ministero e dagli avvocati degli imputati, e ha emesso quattro condanne, tutte con i benefici della sospensione della pena:\nIl 29 marzo il Gup Annamaria Loprete del Tribunale di Arezzo ha disposto il rinvio a giudizio di Samuele Landi per bancarotta fraudolenta.\nIl PM ha accolto il patteggiamento della pena per gli altri imputati: Landi Raimondo, Landi Sauro e Landi Alessandro.\nSamuele Landi \u00e8 l'unico dei vari manager coinvolti che non ha voluto beneficiare del patteggiamento in quanto si dichiara innocente ed estraneo ad ogni addebito contestatogli.\nIl 10 maggio 2011, 150 lavoratori di Eutelia, preoccupati dalla situazione di incertezza sulle sorti dell'azienda, scrivono al Presidente della Repubblica Giorgio Napolitano, al Presidente del Consiglio Silvio Berlusconi e alle altre pi\u00f9 importanti cariche dello Stato.\nL'11 maggio 2012 il Tribunale del Lavoro di Roma accerta e dichiara la nullit\u00e0 della cessione dei contratti di lavoro di 6 lavoratori del 15 giugno 2009 da Eutelia ad Agile. Il sindacato decida di non fare nulla affinch\u00e9 i lavoratori passati in Agile tornino in Eutelia.\nIl 12 luglio 2013 Il Tribunale di Roma ha emesso la condanna a carico dei responsabili del fallimento Agile/Eutelia. I giudici della quarta sezione penale del tribunale di Roma hanno inflitto 9 anni di reclusione ad Antonangelo Liori, gi\u00e0 direttore de l'Unione Sarda ed ex dominus di Omega, 8 anni a Claudio Marcello Massa, ex amministratore di fatto di Agile e poi di Omega, e 6 anni a Isacco Landi, ex consigliere di amministrazione di Eutelia.\nNel dicembre 2014, in primo grado di giudizio, Samuele Landi (considerato da tutti la mente di Eutelia) \u00e8 stato condannato a sei anni di reclusione e ad un risarcimento in sede civile di diecimila euro per ciascuna delle 770 parti civili costituite, per un totale di 7,7 milioni di euro (fonte La Nazione - Arezzo).\nIl 20 aprile 2015 arrivano anche le condanne in primo grado di nove anni per Samuele Landi, 5 sia ad Angiolo che a Isacco Landi, tre anni e quattro mesi a Sauro Landi, figlio di Raimondo.\nIl 1\u00ba dicembre 2016 nel processo Eutelia/Agile c/o la corte di appello di Roma viene assolto per non aver commesso il fatto Isacco Landi che il 12 luglio 2013 prima era stato condannato per bancarotta fraudolenta a 6 anni.\nL'acquisto da parte di Piero della Francesca e di TBS.\nNel gennaio 2012 il Ramo d'Azienda TLC viene rilevato per 15 milioni di euro da Piero della Francesca, societ\u00e0 composta dal fondo di private equity Hirsch Ilp III (90%) e da Cloud Italia (10%), che ha gi\u00e0 riassunto 250 dei 359 dipendenti in cassa integrazione.\nIl Ramo d'Azienda TLC ha dato origine a una societ\u00e0, Cloud Italia Eutelia Communications, ora denominata Clouditalia Telecomunicazioni, attiva nel settore del cloud computing, oltre che nella fornitura di servizi di telecomunicazione tra i quali connessione voce e dati.\nContemporaneamente, i rami d'azienda Information Technology e Call Center di Agile S.r.l. sono stati acquistati per 1 milione di euro da TBS It Telematic Biomedical S.r.l. che ha riassunto 270 persone (140 a tempo indeterminato, 130 a tempo determinato) con per\u00f2 854 lavoratori ancora in cassa integrazione.\nServizi.\nL'offerta di servizi voce, dati e internet, comprende anche la fornitura di fonia VoIP, con il marchio \"Skypho\" che da maggio 2007 \u00e8 diventato \"EuteliaVoip\", con sistema tariffario \"ricaricabile\" che non prevede oneri fissi e consente di ottenere numerazioni di rete fissa gratuitamente.\nProprio il servizio VoIP in Italia trova in Eutelia un nodo fondamentale poich\u00e9 ad oggi si appoggiano sull'azienda anche numerosi provider minori di servizi VoIP per l'instradamento effettivo delle chiamate.\nNel 2009 vince il progetto banda larga nelle zone rurali Regione Toscana nelle Provincie di Massa, Lucca, Arezzo e Pistoia portando connettivit\u00e0 nelle zone non coperte dal servizio ADSL con il servizio Eutelia Wireless in tecnologia wireless conforme ai protocolli 802.11a e 802.11h proponendo servizi ricaricabili e postpagati con velocit\u00e0 fino a 7 mega con bande garantite fino a 2 \u00a0Mb/s.\nTramite questa tecnologia, Eutelia realizza una connessione Wireless per navigare su Internet mediante una trasmissione radio nella gamma di frequenza 5\u00a0GHz.\nNelle zone raggiunte dalla rete di accesso Wireless Eutelia attiva il servizio attraverso la predisposizione di un terminale radio che collega la sede del Cliente con l'antenna Eutelia pi\u00f9 vicina, in un raggio di copertura medio di 10\u00a0km.\nRete.\nLa rete Eutelia in fibra ottica si estende per circa 14000 chilometri su tutto il territorio italiano al quale vanno aggiunti circa 2200 chilometri coperti da ponte radio a 2,5 Gbit/s di cui 1800 per garantire la copertura del Sud Italia.\nSu territorio italiano sono presenti 43 POP (point of presence) a cui se ne aggiungono 11 situati in diverse localit\u00e0 europee: 3 a Londra, 1 a Francoforte, Stoccarda, Praga, Bratislava, Budapest, Vienna, Bucarest, Sofia, Kiev.\nEutelia S.p.A \u00e8 presente in 13 citt\u00e0 italiane con una MAN (Metropolitan Area Network) per un totale di circa 1100 chilometri di cavi.\nLa rete \u00e8 composta per la maggior parte da fibre ottiche e per l'ultimo miglio fa largo uso di tecnologie radio.\nAzionariato.\nSituazione aggiornata al 7 aprile 2010 secondo comunicazioni Consob."}
{"id": "2616193", "revid": "287204", "url": "https://it.wikipedia.org/wiki?curid=2616193", "title": "Sh2-185", "text": "Sh2-185 \u00e8 una nebulosa a emissione e a riflessione, visibile nella costellazione di Cassiopea; consiste in due regioni nebulose distinte dalle caratteristiche differenti fra di loro.\nOsservazione.\nLa sua posizione si individua con molta facilit\u00e0 grazie al fatto che circonda la brillante stella , una stella Be ben nota per essere il prototipo delle variabili \u03b3 Cassiopeiae, appartenenti a una classe di stelle giovani e molto calde; la parte nebulosa brillante si individua in particolare in direzione nordest rispetto alla stella, dove sono presenti due addensamenti nebulosi noti come IC\u00a059 e IC\u00a063. Nelle fotografie \u00e8 ben evidente il colore rossastro del gas ionizzato frammisto al bluastro delle polveri che brillano per riflessione della luce azzurra della stella.\nLa sua osservazione \u00e8 possibile specialmente dalle regioni dell'emisfero boreale, a causa dell'elevata declinazione settentrionale; nel cielo serale raggiunge il culmine nei mesi autunnali, fra ottobre e dicembre. Dall'emisfero australe \u00e8 possibile osservarla solo a partire dalle regioni subtropicali, fino all'equatore.\nStruttura.\nSh-2 185 consiste in un sistema di nubi in parte ben illuminate, situate alla stessa distanza di ; le sezioni pi\u00f9 brillanti sono costituite dalle due nebulose catalogate nell'Index Catalogue: IC\u00a063, la pi\u00f9 meridionale, mostra un'evidente struttura a filamenti di gas, con delle emissioni ottiche dominate dal colore rosso, mentre IC\u00a059, a nord, appare come una nube dal colore in parte tendente al blu e priva di una struttura organizzata. In particolare, IC\u00a063 consiste in una regione di idrogeno ionizzato e mostra segni evidenti di fotolisi. Tale fenomeno \u00e8 molto evidente soprattutto in IC\u00a059, mentre in IC\u00a063 la presenza della forte radiazione ultravioletta suggerisce la formazione di una zona di idrogeno neutro attraverso la dissociazione dell'idrogeno molecolare. Uno studio condotto nel 1997 mette in evidenza come probabilmente le due nebulose non si trovino esattamente alla stessa distanza rispetto a : in particolare, IC\u00a063 appare direttamente connessa alla stella, mentre IC\u00a059 sarebbe leggermente pi\u00f9 lontana; ci\u00f2 spiegherebbe le differenze fra le due nebulose. Inoltre, mentre i fenomeni di fotolisi sembrano essere completamente terminati in IC\u00a059, nella seconda nube sarebbero ancora in atto, sebbene a livelli molto bassi.\nIn direzione della regione nebulosa si osserva anche la sorgente IRAS 00556+6048, la quale per\u00f2 sarebbe posta a una distanza maggiore rispetto alle nebulose; anche questa sorgente mostra segni di presenza di una regione H I e la mancanza di emissioni nel continuum radio farebbe intendere che anche in questa regione vi sono evidenze di fotolisi ad opera della radiazione di una stella."}
{"id": "2616196", "revid": "767487", "url": "https://it.wikipedia.org/wiki?curid=2616196", "title": "Ivo il tardivo", "text": "Ivo il tardivo \u00e8 un film del 1995 diretto da Alessandro Benvenuti.\nTrama.\nIvo \u00e8 un malato mentale che vive in un cascinale isolato nel paese di Castelnuovo dei Sabbioni. Egli stesso lo ha decorato prendendo rebus, cruciverba ed altri dettagli dalle riviste di enigmistica. Un giorno trova in fondo ad una cava una coppietta che si \u00e8 appena suicidata con i gas di scarico dell'auto. Mentre \u00e8 alla ricerca di qualcuno che possa soccorrerli incontra Sara, la quale s'intenerisce per la condizione di Ivo e, dopo averlo conosciuto meglio, lo convince ad entrare in una comunit\u00e0 (il \"Gruppo-Appartamento\") che ospita malati psichiatrici. Dopo breve tempo Ivo, coinvolto ingiustamente nel furto di un orologio, fugge e ritorna nel casale dove viveva. Quando Sara va a cercarlo scopre i meravigliosi lavori di decoro eseguiti da Ivo e trasforma la casa in un'esposizione artistica."}
{"id": "2616197", "revid": "339392", "url": "https://it.wikipedia.org/wiki?curid=2616197", "title": "IC 59", "text": ""}
{"id": "2616199", "revid": "339392", "url": "https://it.wikipedia.org/wiki?curid=2616199", "title": "IC 63", "text": ""}
{"id": "2616201", "revid": "339392", "url": "https://it.wikipedia.org/wiki?curid=2616201", "title": "VdB 5", "text": ""}
{"id": "2616204", "revid": "112153036", "url": "https://it.wikipedia.org/wiki?curid=2616204", "title": "Episodi di One Tree Hill (sesta stagione)", "text": "La sesta stagione di One Tree Hill \u00e8 stata trasmessa negli USA dalla The CW dal 1\u00ba settembre 2008 al 18 maggio 2009.\nIn Italia, dopo vari rinvii, la stagione \u00e8 stata trasmessa dal 5 giugno al 18 settembre 2010 su Rai 2.\nLa scelta.\nTrama.\nLucas chiama Peyton e le chiede se vuole partire con lui a Las Vegas dove si sposeranno. Brooke litiga con la madre e le ricorda che \u00e8 sua l'azienda e presto lo sar\u00e0 per tutti, poich\u00e9 sta preparando la nuova collezione. La sua assistente Millicent ha deciso di lasciarla perch\u00e9 Mouth ha avuto un lavoro fisso in un'altra citt\u00e0. Millicent per\u00f2 capisce che non \u00e8 davvero il momento adatto e decide di restare con lei. Brooke parla con Mounth che le racconta del suo trasferimento e decide di licenziare Millicent perch\u00e9 deve seguire l'amore invece che stare con lei a combattere contro Victoria. Lo stesso giorno, Lucas e Peyton decidono di sposarsi nella cappella di Elvis, ma ci ripensano perch\u00e9 vogliono fare le cose per bene e con tutti i parenti. Deb e Skills continuano la loro relazione segreta, cercando di non fare insospettire Nathan. Dan, che ha avuto un incidente proprio davanti all'ospedale, riporter\u00e0 gravi ferite e sar\u00e0 curato da un'infermiera, tata Carrie, che lo tiene prigioniero in casa sua e ha un piano in mente: rapire Jamie. Quentin stringer\u00e0 amicizia con il piccolo Jamie e aiuter\u00e0 Nathan a riprendere a giocare a Basket. Brooke alla chiusura del negozio sar\u00e0 aggredita da un uomo.\nMatrimonio in vista.\nTrama.\nIl negozio di Brooke \u00e8 completamente distrutto e disordinato. La ragazza \u00e8 ancora scossa e riporta gravi lividi sul viso e sul resto del corpo. \u00c8 davvero distrutta e l'unica persona che chiama per farsi aiutare \u00e8 proprio Deb. Brooke non vuole che tutta questa faccenda venga fuori e prega Deb per il suo silenzio. Dal suo negozio sono stati rubati i suoi disegni per la nuova linea, il computer ed i soldi. Peyton, ancora a Las Vegas con Lucas, chiama Brooke per comunicarle il suo fidanzamento e l'imminente matrimonio. Brooke non trova il coraggio per raccontarle cosa le \u00e8 successo, per non rovinarle il momento. Tata Carrie continua a torturare Dan che sembra riprendersi un poco dall'incidente e finalmente riesce a parlare. La psicopatica gli svela il piano che ha in mente ma lui le dice che fa schifo. Le dice inoltre di chiamare il numero scritto dietro il suo cercapersone, lei lo chiama e scopre che a Dan serve un cuore nuovo altrimenti morir\u00e0 entro 6 mesi. Peyton torna a casa di Brooke e la vede in quello stato pietoso, ma lei la tranquillizza che \u00e8 solo caduta dalle scale. Peyton allora le dice che rimarr\u00e0 con lei quella sera e che poi andr\u00e0 a vivere con Lucas. Brooke chiede a Deb d'insegnarle ad usare la pistola e sembra isolarsi da Peyton e da Lucas che ancora non ha visto. Jamie, intanto, sorprende Skills e Deb baciarsi in cucina e inizia a fare domande. Nathan, visto i continui dolori alla schiena, va dal medico con Haley ed il dottore gli dice che se continua a sforzarsi troppo potrebbe rimanere paralizzato. L'episodio si conclude in una tragedia: Quentin \u00e8 in un piccolo supermercato quando si accorge di essere in mezzo ad un omicidio. Viene ucciso con un colpo di pistola\nIl segno della vita.\nTrama.\nQuentin \u00e8 morto e tutti devono cercare di superare il momento. I pi\u00f9 scossi per la perdita sono Nathan, Haley, James, Lucas e Skills.Haley cerca di spiegare ai suoi alunni come superare il dolore, ma non ci riesce.Brooke continua a far i conti con la sua brutta esperienza, James, invece,non accetta il fatto che il suo migliore amico sia morto, e quando Nat svuota l'armadietto del ragazzo, James prende la maglia di Quentin.Brooke ancora sconvolta butta fuori tutti i vestiti di Clothe's over bros, Peyton cerca di fermarla ma la ragazza bruscamente le chiede indietro la chiave di casa.Lucas confessa a Skills di avere l'impressione di aver deluso Skills, poich\u00e9 si \u00e8 fatto sospendere dal ruolo di allenatore. Deb cerca di stare vicino a Skills. Nathan, Haley e tutto il gruppo di amici va a casa di Quentin e qui James parla con il fratellino minore del ragazzo. La madre di Quentin ringrazia tutto il gruppo per il modo in cui l'avevano fatto maturare. Prima di andare James prende la maglietta dei ravens di Quentin e la d\u00e0 al fratellino di quest'ultimo.Haley trova il modo di parlare con i suoi studenti e quando vede una scritta sul banco di Quentin, scrive anche lei una dedica tratto dal libro dei \"Miserabili\", intanto c'\u00e8 una nuova ragazza in classe, quella che rub\u00f2 nel negozio di Brooke, Haley le dice che ha una bella maglia di Clothe's over Bros. Intanto Dan riesce a fuggire, ma non va molto lontano, infatti inciampa vicino ad una tomba che capisce essere quella del figlio morto di Carrie,Dan allora le fa presente che rapendo James non riporter\u00e0 indietro suo figlio.Nathan va a casa di Brooke per darle il suo sostegno. Alla fine tutti vanno al funerale di Quentin, e qui si presenta la squadra dei Ravens al completo per rendere omaggio al giovane ragazzo, rimane uno spazio vuoto in mezzo ai compagni di squadra, cos\u00ec il piccolo fratello di Quentin si alza, indossa la maglietta del fratello e va a mettersi al suo posto. James alla fine del funerale metter\u00e0 sulla bara il mantello che avrebbe dovuto dare a Quentin, Brooke inizia a piangere e James le stringe la mano.\nRicominciare.\nTrama.\nPeyton e Lucas scelgono un'ipotetica data per il loro matrimonio, prima che lui vada a New York per definire i dettagli del suo secondo libro. Nathan si allena ancora a basket, sino a quando gli arriva una telefonata da un pezzo grosso di una societ\u00e0 vicina all'NBA. Quando va a parlare con il direttore di questa squadra, scopre che non lo vuole come giocatore ma come allenatore. Nathan \u00e8 molto deluso ma forse riflette che il suo tempo come giocatore \u00e8 concluso. Haley viene chiamata da un'infermiera della casa di cura di Dan, spiegandole che l'uomo ha poche ore di vita. Altro non \u00e8 che tata Carrie, decisa a voler prendere definitivamente Jamie ed ucciderne il nonno. Haley parla con Deb, essendo indecisa se portare con lei anche suo figlio, cos\u00ec da dare l'addio al nonno.\nBrooke crede di sentirsi meglio dopo che ha ceduto la compagnia a sua madre. Sar\u00e0 lei per\u00f2 a confezionare il vestito da sposa a Peyton. Dal terapeuta, le viene fatto notare che parla sempre del suo lavoro. Invece, quando racconta dei suoi amici, si riferisce sempre alle loro vite sentimentali. Ecco che la psicologa le suggerisce di mettere ordine nella sua vita, e di rivedere le sue priorit\u00e0. Brooke inoltre capisce che vuole creare qualcosa di suo, cos\u00ec torna Millicent e decide di darle una mano a ricostruire ogni cosa. Victoria chiude il negozio di Tree Hill, mentre Brooke stringe amicizia con Samantha.\nLucas, a New York, rivede Lindsay per\u00f2 i due promettono di non parlare affatto del loro passato. Lui vorrebbe dirle del suo prossimo matrimonio con Peyton ma non trova il momento per farlo. I redattori del suo libro, hanno puntato molto sul suo successo e hanno organizzato un tour in tutti gli Stati Uniti per lanciarlo al meglio. Quando per\u00f2 Lucas \u00e8 deciso ad annullare la data di Chicago poich\u00e9 la data del suo matrimonio, Lindsay ci rimane male. Gli rinfaccia che sarebbe stato meglio se glielo avesse detto per telefono, ma che comunque fa il tifo per loro. Lucas, di contro, le dice che non l'ha mai voluta ferire, ne prima ne ora. Peyton, intanto, \u00e8 alle prese con l'ipotetico padre: un musicista molto famoso, tra l'altro uno dei suoi preferiti. Lui conosceva i suoi genitori, e lei crede che sia il suo vero padre. Lo invita a cena, ma lui non si presenta.\nHaley, decide di portare Jamie da Dan, ma arrivati alla casa di cura non \u00e8 molto convinta di trovarsi nel posto giusto. Scende dall'auto e ordina al bambino di rimanere chiuso in macchina sino al suo ritorno. Entrando, si rende subito conto che qualcosa non va. Vede Dan legato al letto, ma \u00e8 troppo tardi perch\u00e9 viene colpita alla testa da Carrie. Quest'ultima esce in cortile, cercando Jamie che intanto \u00e8 scappato per i campi poco lontani. Inizia una corsa tra l'erba alta ed il piccolo Jamie viene poi preso dalla madre che lo tranquillizza. I due sono ancora nascosti, mentre Carrie li cerca. Ad un certo punto il telefono di Haley suona e Carrie li trova, cos\u00ec riprendono a scappare. La tata pazza viene fermata da Deb, che le spacca una bottiglia di vino in faccia. Ma ecco che si rialza e tenta di colpire Haley alle spalle, ma Dan le spara in pancia. Sembra tutto finito quando un'ennesima volta, Carrie \u00e8 viva ma Dan le spara definitivamente."}
{"id": "2616206", "revid": "118318593", "url": "https://it.wikipedia.org/wiki?curid=2616206", "title": "Episodi di One Tree Hill (quinta stagione)", "text": "La quinta stagione di \"One Tree Hill\" \u00e8 stata trasmessa negli USA dalla The CW dall'8 gennaio 2008 al 19 maggio 2008. Questa e la nona stagione della serie, sono le uniche ad essere andate in onda a partire da met\u00e0 stagione invece che da settembre, come di consueto. In Italia la stagione \u00e8 in onda dal 15 giugno al 3 luglio 2009 tutti i giorni feriali alle 14.25 in anteprima esclusiva su Rai Due.\nTra la quarta e la quinta stagione vi \u00e8 un salto temporale di quattro anni.\n4 anni, 6 mesi, 2 giorni.\nTrama.\nL'episodio comincia con il ricordo di Lucas del momento in cui insieme agli amici fece la promessa di rincontrarsi a Tree Hill a distanza di quattro anni. Ora, a distanza di quattro anni, la scritta 'WE WERE HERE' \u00e8 sbiadita, cos\u00ec come i sentimenti che avevano unito un tempo i protagonisti del telefilm. Le loro vite sono andate avanti e ciascuno ha imboccato la propria strada: Lucas \u00e8 diventato uno scrittore in crisi creativa, incapace di scrivere il secondo romanzo; Haley insegna nella scuola superiore di Tree Hill e vive insieme a suo figlio Jamie e al marito Nathan in una bellissima villa; Nathan \u00e8 costretto su una sedia a rotelle a causa di una lite avvenuta quattro mesi prima con un ragazzo, subito dopo essere stato scelto dalla squadra di basket del Seattle; Brooke \u00e8 la proprietaria di una linea di abbigliamento e ormai multimilionaria: la Clothes Over Bro's; Peyton lavora per una casa discografica come assistente dell'assistente, ma a causa della sua idea della musica come strumento per cambiare la vita delle persone ha dei dissapori con il capo che non le permettere di salire di grado; Mouth \u00e8 disoccupato e passa il tempo a registrare provini da spedire alle televisioni locali nella speranza di lavorare come cronista. Brooke \u00e8 diventata famosa e naviga nell'oro ma si sta accorgendo che la propria vita non \u00e8 come se l'era immaginata: non ha un amore al suo fianco, ha pi\u00f9 responsabilit\u00e0 di quelle che dovrebbe avere una ragazza della sua et\u00e0 e lo stile di vita che sta conducendo la sta portando a tornare la cinica ragazza che era un tempo.\nBen presto Nathan e Lucas, il quale \u00e8 molto legato al nipote Jamie, hanno uno scontro perch\u00e9 Nathan, in seguito all'incidente che lo ha costretto sulla sedia a rotelle, ha cominciato a mandare a rotoli la propria vita bevendo e lasciandosi andare, senza pensare ad Haley e Jamie che vivono molto male la situazione all'interno della loro famiglia. Mentre Peyton \u00e8 sempre pi\u00f9 triste per i suoi insuccessi lavorativi e perch\u00e9 non \u00e8 riuscita a realizzare il suo sogno, Brooke \u00e8 sommersa sempre pi\u00f9 dal lavoro e non riesce a godersi la sua vita da ventunenne; Lucas si deve scontrare con il \"blocco dello scrittore\" e le richieste insistenti della sua redattrice e nuova fidanzata Lindsey che vuole un nuovo libro da pubblicare. Lucas e Skills devono anche iniziare il lavoro come coach e aiutante nel loro vecchio liceo. Nathan si rende conto di essere tornato l'egoista dei primi tempi del liceo e cerca di riappacificarsi con il figlio che sembra preferire la compagnia dello zio alla sua. Ciononostante cerca di riavvicinare il padre ritraendolo mentre gioca a basket e questo sprona Nathan a cercare di rialzarsi dalla sedia a rotelle. Anche se dovesse tornare a camminare non potr\u00e0 pi\u00f9 giocare a basket.\nL'episodio si conclude con Peyton che dopo aver riascoltato tramite disco le parole che Lucas aveva scritto nel suo primo libro, torna a Tree Hill nella speranza di dare una nuova piega alla propria vita e accoglie all'aeroporto Brooke che \u00e8 appena atterrata, nascondendo la sua meta ai suoi collaboratori della Clothes Over Bro's che la credono atterrata a Milano in cerca di nuovi spunti creativi. Tutti i ragazzi a distanza di quattro anni sono tornati a Tree Hill.\nIl futuro comincia adesso.\nTrama.\nBrooke e Peyton sono finalmente tornate a Tree Hill.\nJames e Skills passano molto tempo insieme e cos\u00ec James confida all'amico/zio che vorrebbe partecipare ad una gara di macchinine di legno. Skills \u00e8 felice di aiutarli, ma dovranno sbrigarsi per costruire in tempo la macchina infatti neanche Mouth pu\u00f2 aiutarli, visto che ha finalmente trovato un lavoro. Mouth si reca allo studio della stazione dove gli \u00e8 stato offerto un lavoro, ma con suo enorme dispiacere scopre di non essere stato chiamato per il posto vacante di cronista sportivo ma per quello di \"aiuto archivista\". Nathan sente ogni momento di pi\u00f9 di essere vincolato alla sedia a rotelle, a volte tenta di alzarsi ma cade a terra e si demoralizza sempre di pi\u00f9. Anche per Haley \u00e8 il primo giorno di lavoro come insegnante nel liceo di Tree Hill. Purtroppo la sua classe non \u00e8 certo la pi\u00f9 calma dell'istituto e lei, dopo aver ricevuto degli apprezzamenti fuori luogo da uno dei suoi alunni, scappa via piangendo. Peyton e Brooke si incontrano sul ponte, Victoria e l'ufficio stanno cercando disperatamente Brooke che non ha ancora fatto sapere a nessuno dei suoi collaboratori di essere tornata a Tree Hill; Brooke ha rivisto Lucas ma con lui c'era la sua nuova fidanzata Lindsey e cos\u00ec Brooke capisce che tra Peyton e Lucas \u00e8 finita ma si chiede cosa sia successo subito dopo la pubblicazione del libro di Lucas e non pu\u00f2 fare a meno di chiederlo a Peyton. [Flashback] Pyton \u00e8 a Los Angeles, Lucas la chiama al cellulare e le dice che ha una presentazione del suo libro nella stessa citt\u00e0 due giorni dopo e che vorrebbe vederla e Peyton senza esitare accetta. Fine del [Flashback] Lucas e Skills sono nella palestra del loro ex liceo, sono loro adesso i nuovi coach e aiuto coach della squadra di basket: Lucas \u00e8 fin dall'inizio molto duro con i ragazzi e tra quelli ce n'\u00e8 uno, Quentin, che crea gi\u00e0 i primi problemi ed \u00e8 lo stesso ragazzo che ha preso in giro Haley al suo primo giorno di lavoro. Nonostante questo si rivela essere un abile giocatore di pallacanestro.\nBrooke e Peyton vanno a trovare Nathan e Haley e vedono per la prima volta il piccolo James. Nel Frattempo Lucas e Skills cominciano a lavorare alla macchinina di James e parlano di Quentin e del fatto che ricorda molto Nathan all'inizio della sua carriera da giocatore di Basket. Haley incontra una ragazza, Carrie, che si \u00e8 proposta come baby sitter per James e lei accetta subito.\nMouth ha qualche problema al lavoro; il suo capo \u00e8 davvero odioso e lui non sa che fare. Brooke passa del tempo con James che le dice che \u00e8 molto felice che lei sia la sua madrina. Tutti insieme vanno al Tric per passare una serata d'altri tempi e l\u00ec incontrano Lindsey che conosce Peyton la quale \u00e8 molto scettica nei suoi confronti per via della sua storia con Lucas, per il quale prova ancora qualcosa. A fine serata Peyton e Brooke passano dal campetto e l\u00ec incontrano Lucas. Brooke li lascia da soli e le chiede perch\u00e9 non sia andata alla presentazione del libro a Los Angeles due anni prima, ma la ragazza non gli risponde. Arriva il giorno della corsa delle macchinine, ma alla fine James decide di non correre perch\u00e9 ha paura che qualcosa vada storto, Brooke \u00e8 comunque fiera di lui perch\u00e9 ha capito cosa significa farsi valere. Nathan non va alla corsa ed Haley e lui hanno una discussione tremenda. Lucas propone a Peyton di aprire una casa discografica e mostra a Peyton dei locali adeguati per l'ufficio che la madre Karen desidererebbe che prendesse lei per coronare il suo sogno. Lei gli rivela che era andata alla presentazione del suo libro, ma avendo visto Lindsey baciarlo sulla guancia si era convinta che i due stessero insieme e quindi se n'era andata via senza farsi vedere. Haley finalmente riesce a fare lezione nella classe che l'aveva intimorita il primo giorno anche se Quentin esce dalla classe meritandosi una bocciatura sicura al corso di Haley. Nel frattempo Nathan comincia finalmente a reagire: si tuffa in piscina con la sedia a rotelle e comincia a fare terapia da solo. La squadra dei nuovi Ravens \u00e8 formata e Quentin non risulta qualificato per aver disturbato il corso di letteratura e per l'arroganza dimostrata durante i primi allenamenti. Brooke decide di dirigere la sua azienda da Tree Hill e compra i locali dell'ex Karen's Caf\u00e8. Alla fine della puntata Nathan porta Jamie sulla pista da corsa e insieme combattono le loro paure.\nIl bamb\u00f9 della fortuna.\nTrama.\nLindsay teme che Peyton possa mettere a repentaglio la sua relazione con Lucas. Nathan fa visita a Dan in prigione e gli mostra una fotografia di Jamie. Haley cerca di permettere ad uno studente, Quentin, di tornare a scuola. Brooke apre un negozio della sua linea di moda, la \"Clothes Over Bro's\", al posto del Karen's Cafe e compra una casa a Tree Hill. Peyton firma il primo contratto tra la band da lei scoperta e un'etichetta discografica. Nathan comincia a riprendersi e organizza una cena a Haley, per celebrare un \"nuovo inizio\", la quale gli dice che le \u00e8 mancato tanto. La signora Davis, madre di Brooke la trova e le dice di tornare a New York, anche se lei non vuole.\nTutti a casa.\nTrama.\nLa situazione fra Haley e Nathan sembra migliorare, anche se fra i due inizia ad insinuarsi la nuova baby sitter Carrie. Mouth comincia una relazione con il suo capo Ellis per ottenere e mantenere un buon posto di lavoro. La relazione fra Lucas e Lindsay continua a gonfie vele, e mentre quest'ultima sta salutando Lucas prima di partire per un viaggio di lavoro, suona alla porta Peyton, ma Lindsay sembra continuare a resistere alla gelosia nonostante sappia quanto Peyton sia stata importante precedentemente nella vita del suo fidanzato. Nathan decidendo di aiutare e di accontentare sua moglie Haley prova a convincere Lucas a riassumere Quentin in squadra e si offre addirittura di seguirlo personalmente: Lucas accetta. Mentre Peyton deve gestire i problemi di una giovane musicista da lei scoperto, Brooke si ritrova a dover risolvere i propri problemi con la madre Victoria che cerca di controllare non solo la figlia ma anche la sua casa di moda; la madre per\u00f2 accetta di dare un'ultima possibilit\u00e0 alla figlia, rispettando la sua decisione perch\u00e9 si rende conto di non poter trascinarla a New York.Haley con il consenso di Peyton manda via il capo della band e gli altri componenti lo seguono, ad eccezione di Mya la pianista. Haley infatti insieme a Peyton scommette su di lei dicendogli che riuscir\u00e0 ad avere successo e a fare un bel disco. La madre di Brooke dice a Peyton che rester\u00e0 a Tree Hill solo per assicurarsi che nessuno degli amici \" parassiti\" di sua figlia come appunto Peyton possa sfruttarla in alcun modo.\nFoto di gruppo.\nTrama.\nTre anni nel passato: Lucas si reca a Los Angeles per incontrare Peyton e proporle di sposarlo ma la ragazza non si sente pronta; Victoria mette pressioni a Brooke riguardo al futuro della sua linea di moda: creare una grandissima azienda rinunciando per\u00f2 ad una vita da giovane ventenne oppure mettere da parte i propri sogni continuando per\u00f2 a divertirsi. \nLucas deluso torna a Tree Hill e prova a ricominciare una relazione con Brooke che per\u00f2 gli suggerisce di non continuare a guardare al passato e cominciare a vivere una vita nuova.\nSogni e rivelazioni.\nTrama.\nA Tree Hill \u00e8 giunto il momento dei confronti: Lucas si confronta con Peyton riguardo al suo pessimo atteggiamento nei confronti di Lindsay mentre Brooke \u00e8 costretta a confrontarsi con Victoria riguardo alla sua decisione di aiutare Peyton con la sua etichetta discografica. Mentre Nathan passa sempre pi\u00f9 tempo con la tata Carrie, Haley continua ad aiutare Quentin per riuscire ad appassionarlo allo studio. Mouth deve decidere se schierarsi col suo capo e amante Alice oppure coi suoi colleghi.\n\"Al Tric con amici\".\nTrama.\nTutti gli amici del \"vecchio\" e \"nuovo\" gruppo (Peyton, Lucas, Linsday, Haley, Nathan, Mouth e Brooke) si ritrovano per bere insieme al Tric. Ma per tutti \u00e8 una serata piena di problemi:\nAlla fine della serata Lucas e Peyton si baciano sotto lo sguardo esterrefatto di Haley, ella torna a casa da Nathan arrabbiata perch\u00e9 ha di nuovo fatto a botte. Peyton capito quello che realmente prova per Lucas e va a casa sua a dirglielo, ma ad aprire la porta c'\u00e8 Linsday che le annuncia il suo fidanzamento con Lucas"}
{"id": "2616207", "revid": "182193", "url": "https://it.wikipedia.org/wiki?curid=2616207", "title": "Giampaolo Rugarli", "text": "Biografia.\nNasce a Napoli il 5 dicembre 1932 da padre emiliano Mirco e madre della Basilicata Rubina de Marco, trasferendosi con la famiglia allo scoppio della Seconda guerra mondiale a Milano. Laureato in giurisprudenza, lavora in una grande banca del nord dal 1955, venendo trasferito a Roma per la sua attivit\u00e0 nel 1967, e divenendo poi Direttore della Sede romana dell'Istituto Cariplo nel 1972.\nRientrato a Milano (dopo un breve periodo a Brescia e uno pi\u00f9 lungo a Londra), viene messo a capo della Esattoria Civica. L'esperienza si conclude quando ravvisa gravi irregolarit\u00e0 che segnala alla Autorit\u00e0 competente. Dopo un periodo di punizione in una specie di reclusorio della banca (queste vicende sono state raccontate da R. nella \"Introduzione\" del libro \"Diario di un Uomo a Disagio\"), viene nominato capo dell'Ufficio Studi. In questa veste fonda con l'Editore Laterza, e dirige, la \"Rivista Milanese di Economia\", che accoglie contributi di Claudio Magris, Pietro Citati, Claudio Cesa, Mario Monti e altri importanti intellettuali ed economisti.\nAlla fine del 1985, raggiunti 31 anni di servizio, e anche \"perch\u00e9 si moltiplicano episodi di censura e di intolleranza da parte dell'amministrazione\" lascia la banca. Da quell'anno si dedica unicamente alla attivit\u00e0 di scrittore (che aveva condotto privatamente nei lustri precedenti), pubblicando oltre 20 opere, tradotte in pi\u00f9 lingue.\nCon il romanzo \"Superlativo assoluto\" si aggiudica il Premio Bagutta 1988, sezione Opera Prima.\nRecensioni.\nUna delle pi\u00f9 autorevoli recensioni fatte sull'opera di Rugarli fu quella di Leonardo Sciascia, pubblicata dal quotidiano \"La Stampa\" nel 1988, sul romanzo \"La troga\".\nPremio Rugarli.\nNel 2016, in sua memoria, \u00e8 stato istituito il \"Premio Rugarli\"."}
{"id": "2616208", "revid": "599013", "url": "https://it.wikipedia.org/wiki?curid=2616208", "title": "Kaido Kaaberma", "text": ""}
{"id": "2616209", "revid": "767487", "url": "https://it.wikipedia.org/wiki?curid=2616209", "title": "Mary Poppins (film)", "text": "Mary Poppins \u00e8 un film in tecnica mista (live action e animazione) del 1964 diretto da Robert Stevenson, basato sulla serie di romanzi scritti da Pamela Lyndon Travers.\nTrama.\nLondra, 1906. Bert, un uomo tuttofare, \u00e8 tra le altre cose un uomo orchestra di strada. Una sua buffa esibizione viene interrotta dal vento dell'Est, che gli fa pensare che \"qualcosa di strano\" stia per accadere. Egli conduce quindi lo spettatore \"errante\" verso Viale dei Ciliegi, dove vive la famiglia Banks, passando davanti all'insolita dimora del puntualissimo Ammiraglio Boom.\nAl numero 17 di Viale dei Ciliegi, George Banks, integerrimo bancario di Londra, gestisce la propria casa in maniera ferrea e precisa pretendendo sempre che le cose funzionino perfettamente. Le improvvise dimissioni della governante tata Katie causate dai due vivaci figli, Jane e Michael, portano la famiglia Banks a scegliere una nuova governante. Dubitando che la sbadata moglie e suffragetta Winifred sia in grado di trovare per l'ennesima volta una tata efficiente, George fa pubblicare un annuncio sul \"Times\" coi requisiti che una governante dovrebbe avere a suo parere. Anche Jane e Michael, rammaricati per il dispiacere provocato al padre, scrivono un loro annuncio nel quale decantano la loro tata ideale: il signor Banks, indispettito, la straccia e la getta nel caminetto.\nIl giorno dopo, alle 8 in punto, una lunga fila di nuove governanti attende di venire esaminata dal signor Banks. Un forte vento alzatosi all'improvviso spazza via tutte le aspiranti lavoratrici: richiamata dalla bizzarra lettera dei due piccoli, pervenuta fino a lei attraverso il camino, scende dal cielo con un ombrello la \"supertata\" Mary Poppins, praticamente perfetta sotto ogni aspetto. La donna fa il suo ingresso nella casa presentando la lettera dei bambini come annuncio al quale ha risposto, sbalordendo il signor Banks. In un'inversione di ruoli, sar\u00e0 proprio Mary Poppins a esaminare il datore di lavoro e a comunicare che far\u00e0 un periodo di prova di una settimana, per poi decidere se accettare il posto.\nIn questo periodo di prova, con grande gioia di Jane e Michael, capiter\u00e0 ogni sorta di avventure: giochi fantastici, come \"\"Chi ben comincia \u00e8 a met\u00e0 dell'opera\", dove Mary Poppins intona la celeberrima canzone \"Un poco di zucchero\"\", viaggi nei disegni urbani di Bert, dove giocheranno su una giostra carosello, Mary e Bert passeggeranno insieme fino a un piccolo bar dove prenderanno un t\u00e8 accompagnati da dei pinguini danzanti, parteciperanno ad una strana caccia alla volpe e ad una corsa con i cavalli, a cui Mary Poppins si classificher\u00e0 prima. Una volta tornati a casa i due bimbi verranno cullati dalla ninna nanna magica della tata. I bambini si affezionano subito molto alla tata e vorrebbero che lei restasse con loro per sempre: Mary Poppins per\u00f2 fa loro presente che dovr\u00e0 andarsene quando cambier\u00e0 il vento. Avranno anche modo di far conoscenza con Albert, lo zio di Mary, che offrir\u00e0 loro un t\u00e8 sul soffitto della sua casa, con effetti esilaranti.\nLe mirabolanti e divertenti iniziative della tata nei confronti di Jane e Michael non sono viste di buon occhio dal signor Banks, il quale la rimprovera ritenendo il suo modo di lavorare troppo frivolo e dunque non adatto per i suoi figli: egli vuole che ricevano un'educazione rigida e severa come \u00e8 lui caratterialmente prendendo come esempio il suo modo preciso di lavorare in banca. Con un po' di furbizia, Mary Poppins gli consiglia di portare con s\u00e9 i figli a visitare la banca per far loro osservare le regole ferree e precise da lui preferite.\nDurante il tragitto, i bambini e il pap\u00e0 incontrano presso la Cattedrale la signora dei piccioni, di cui Mary Poppins aveva parlato loro. Michael vorrebbe donarle i due penny da lui risparmiati, ma il padre non glielo permette e lo porta in banca come da programma e cerca di convincerlo coi superiori a depositare l\u00ec il suo denaro. Spaventati da quel mondo avido, i bambini scappano tra lo scompiglio generale. Fortunatamente incontrano Bert, che adesso lavora come spazzacamino, che li riaccompagner\u00e0 a casa. La signora Banks, non avendo tempo per badare ai bambini, esorta lo spazzacamino a lavorare da loro e cos\u00ec, nella curiosit\u00e0, i bambini vengono aspirati dalla canna fumaria finendo su per i tetti. Tutto ci\u00f2 si trasformer\u00e0, in compagnia di Mary Poppins e Bert, in una splendida passeggiata notturna sui tetti di Londra; infine, il quartetto verr\u00e0 raggiunto dagli amici spazzacamini di Bert, tra canti e danze.\nQuando tornano a casa, i bambini e la tata vengono rimproverati dal signor Banks, che per\u00f2 viene di nuovo zittito da Mary, la quale gli rinfaccia cripticamente di non avere abbastanza affetto da dare ai suoi figli. Anche Bert, rimasto l\u00ec dopo aver pulito il camino, fa presente all\u2019uomo come ben presto i suoi figli non avranno motivo di rispettarlo o, addirittura, amarlo se non cambia atteggiamento.\nIl parapiglia alla banca di quella mattina ha per\u00f2 una conseguenza: giunge infatti a casa Banks una telefonata dalla sede dove il direttore, Dawes Sr., convoca George per la resa dei conti. Dopo aver ricevuto i due penny di Michael, il signor Banks arriva in banca dove viene licenziato. Sar\u00e0 proprio in quell\u2019occasione che, paradossalmente, George comprende i propri sbagli e si mette a ridere tra lo sconcerto dei suoi colleghi, per poi raccontare al signor Dawes una barzelletta raccontatagli da Michael, consegnargli i penny del figlio e andarsene, cantando allegramente. Confuso dal comportamento del signor Banks, Dawes Sr. capisce la barzelletta raccontatagli e comincia anche lui a ridere incontrollatamente, fluttuando in aria come lo zio Albert. \nIl vento \u00e8 nel frattempo cambiato e il mattino dopo Mary Poppins si accinge ad andarsene, con grande sgomento di Michael e Jane. In quel momento per\u00f2 George torna a casa, completamente cambiato. Dopo aver riparato l'aquilone trovato nel parco, esce a farlo volare con la famiglia. L\u00ec ritrova i dirigenti della Banca, i quali lo reintegrano dopo la morte del signor Dawes, stroncato dal troppo ridere, dandogli anche una promozione per aver reso cos\u00ec felice l'ormai defunto direttore.\nMentre Jane e Michael, che finalmente hanno una famiglia unita e felice, fanno volare l'aquilone assieme ai loro genitori, Mary Poppins prosegue il proprio viaggio per recarsi dove \u00e8 necessaria la sua presenza, salutata da Bert, che ora vende aquiloni e che confida di rivederla presto.\nPersonaggi.\nLa protagonista del film \u00e8 Mary Poppins - una magica tata che arriva al numero 17 del Viale dei Ciliegi volando gi\u00f9 dal cielo durante una giornata col vento che soffia da Est, attaccata ad un ombrello nero con il manico a forma di testa di pappagallo parlante - che si occupa dei fratelli Jane e Michael Banks nel momento di maggior difficolt\u00e0 della famiglia. I ragazzi infatti hanno mandato via tata Katie, l'ultima di una lunga lista di istitutrici.\nIl padre dei bambini, George Banks, lavora alla banca di Londra, e non ha tempo da dedicare ai suoi figli. Quando viene licenziato, invece di essere distrutto, \u00e8 allegro e canta insieme alla sua famiglia; mentre la madre, Winnifred Banks, \u00e8 una suffragetta a tempo pieno, che partecipa a molte manifestazioni sull'emancipazione femminile.\nIl compagno delle avventure di Mary Poppins \u00e8 Bert, un simpatico e galante spazzacamino, artista e musicante di strada, che sembra gi\u00e0 conoscere le doti magiche della tata fin dal principio. \u00c8 molto bravo a dipingere scenari raffiguranti paesaggi tipici inglesi e parchi. Ha un grande talento nel canto e nel ballo, e in tutte le arti in generale. Da alcune scene si intravede qualche indizio su una possibile relazione amorosa tra lui e Mary Poppins, alimentata dalla canzone \"com'\u00e8 bello passeggiar con Mary\".\nAltri personaggi compaiono nel film, con un ruolo secondario, come lo zio di Mary Poppins, Albert, che ogni volta che ride di gusto si solleva dal suolo e non riesce a scendere, se non pensando a cose tristi; la vecchietta dei piccioni, che vive sulla scalinata della cattedrale di St. Paul e vende dei sacchetti di briciole ai passanti per sfamare gli uccellini. Il padre di Jane e Michael, George, lavora nella banca di Londra, gestita dal signor Dawes e da suo figlio, il signor Dawes Jr., che possono essere etichettati come gli apparenti antagonisti del film, in quanto costringono Michael a dare loro i suoi due penny, e licenziano George, ma che dopo aver raccontato una barzelletta al signor Dawes padre, che muore letteralmente dalle risate, viene riassunto come socio.\nNel Viale dei Ciliegi abitano anche l'ammiraglio Boom, ex della Marina di Sua Maest\u00e0 imperiale, che ogni ora spara dal suo cannone per segnare l'ora; la signorina Lark, con il suo cane Andrew e la signora Corry con le sue figlie, Anne e Fanny, che posseggono un negozio di pan pepato.\nA casa dei Banks lavorano Ellen, la cameriera, e mrs. Brill, la cuoca.\nProduzione.\nSviluppo.\nNel 1934, P. L. Travers, pseudonimo dell'australiana Helen Lyndon Goff, pubblica il romanzo \"Mary Poppins\", che narra la storia della magica tata volante che scende dal cielo per aiutare la famiglia Banks. Nel 1935 fu pubblicato il seguito, a cui seguiranno altri sei romanzi, pubblicati fino al 1988. Il primo romanzo, per\u00f2, \u00e8 la base principale da cui \u00e8 stato tratto il film.\nSecondo la storia narrata in \"Saving Mr. Banks\" e dai contenuti speciali del DVD in edizione speciale del 2004, la figlia di Walt Disney, Diane, si innamor\u00f2 dei libri della serie e fece promettere al padre di produrre un film con base i suoi amati libri. Un primo tentativo di Disney di comprare i diritti dalla Travers venne effettuato nel 1938, ma tale proposta venne rifiutata dalla scrittrice, convinta che una versione cinematografica dei suoi libri non avrebbe reso giustizia alla sua creazione. Disney prov\u00f2 per pi\u00f9 di vent'anni a convincere la Travers a produrre un film di Mary Poppins, riuscendovi solamente nel 1961, anche se la scrittrice domand\u00f2 per ottenere il diritto di approvare la sceneggiatura del film. I fratelli Sherman composero la colonna sonora e aiutarono la stesura del copione, suggerendo di spostare le vicende dagli anni trenta all'et\u00e0 edoardiana. La pre-produzione e la composizione delle canzoni richiese due anni.\nLa Travers svolse il ruolo di consulente durante la stesura del copione del film. La scrittrice non approv\u00f2 per\u00f2 il modo in cui il carattere di Mary Poppins, nel libro severa e dura, venne \"diluito\", facendola diventare dolce ed amorevole. Ebbe da ridire anche riguardo alle canzoni, che per lei erano troppe, e odi\u00f2 anche le sequenze animate che compaiono in pi\u00f9 punti del film.. La scrittrice obiett\u00f2 anche riguardo ad altri aspetti, che vennero di fatto messi nel film. Al posto delle canzoni originali, ad esempio, ella voleva che la musica rispecchiasse le caratteristiche dell'et\u00e0 edoardiana, in cui \u00e8 ambientata la storia. Una delle cose su cui la Travers era irremovibile era la presenza del colore rosso nel film, che lei voleva eliminare in qualsiasi scena. Alla fine, Disney le porse troppe regole, cos\u00ec lei fu obbligata ad accettare il contratto. Molte parti della corrispondenza tra Disney e la Travers fanno parte della collezione presente nella biblioteca di New South Wales, in Australia. La relazione tra i due \u00e8 scritta in dettaglio nella biografia della Travers \"Mary Poppins, She Wrote\", di Valerie Lawson, base di due documentari sulla vita della scrittrice: \"La vera Mary Poppins\" e \"L'Ombra di Mary Poppins\", quest'ultimo di Lisa Matthews.\nLa loro relazione durante la produzione di \"Mary Poppins\" \u00e8 raccontata in versione drammatica nel film \"Saving Mr. Banks\", prodotto dalla Walt Disney Pictures nel 2013.\nRiprese.\nLe riprese del film sono state effettuate interamente presso gli Walt Disney Studios di Burbank, California.\nOgni scenario venne ricostruito dentro gli studi, comprese le viste di Londra dall'alto. Alcuni di questi disegni scartati, realizzati a mano, sono stati utilizzati per la ouverture del sequel del film.\nI pinguini che servono il t\u00e8 a Mary Poppins e Bert sono stati doppiati, nella versione originale, da James MacDonald, che cura anche gli effetti sonori del film.\nDavid Tomlinson recit\u00f2 con un paio di baffi finti per volont\u00e0 di Walt Disney.\nCasting.\nLe altre attrici considerate per la parte di Mary Poppins furono Bette Davis e Angela Lansbury. Julie Andrews accett\u00f2 di interpretare Mary Poppins solo dopo che Jack Warner ebbe dato a Audrey Hepburn il ruolo da protagonista nel film \"My Fair Lady\", nonostante fosse la Andrews ad interpretare Eliza Doolittle nel musical originale di Broadway.\nQuando Disney si avvicin\u00f2 per la prima volta alla Andrews per assumerla, ella era incinta di tre mesi e quindi era dubbiosa sull'accettare il ruolo. Disney le assicur\u00f2 che le riprese sarebbero iniziate solo dopo il parto, in modo che lei potesse recitare la parte.\nLa Disney offr\u00ec la parte di Bert a Dick Van Dyke dopo averlo visto nel The Dick Van Dyke Show. Egli ottenne la parte nonostante l'autrice del libro non lo ritenesse adatto per il ruolo. Furono presi in considerazione anche Fred Astaire e Cary Grant. Dopo aver ottenuto il ruolo, Van Dyke chiese di recitare anche la parte del Sig. Dawes Padre, ma Disney pensava fosse troppo giovane per questo. Comunque, Van Dyke ottenne la parte. Nonostante egli sia famoso principalmente per questo film, il tentativo di Van Dyke di riprodurre un accento Cockney \u00e8 etichettato come uno dei peggiori accenti della storia del cinema, citato da attori come una cosa da evitare.\nIn un sondaggio del 2003 della rivista cinematografica britannica \"Empire\", che racchiudeva i peggiori accenti della storia del cinema, Van Dyke \u00e8 arrivato secondo, e disse che il suo maestro di accenti era l'inglese J. Pat O'Malley, che \"non fece un accento migliore del mio\". Nel 2017, Van Dyke venne scelto per ricevere un premio per il suo lavoro nella televisione dalla British Academy of Film and Television Arts, meglio conosciuto come premio BAFTA, occasione in cui disse: \"\"Apprezzo quest'opportunit\u00e0 per scusarmi con i membri della BAFTA per aver inflitto loro il peggior accento Cockney della storia del cinema\", al che un amministratore delegato dell'associazione rispose: \"Attendiamo con impazienza il suo discorso di accettazione, con qualsiasi accento egli scelga durante la notte. Non abbiamo dubbi che sar\u00e0 supercalifragilistichespiralidoso.\"\"\nDistribuzione.\n\"Mary Poppins\" ha tenuto la sua premi\u00e8re americana il 27 agosto 1964, al \"Grauman's Chinese Theatre\" di Los Angeles. Alla prima non fu invitata la Travers, ma decise di andarci lo stesso ed ottenere un invito da Walt Disney. Nell'after-party, Richard Sherman ricord\u00f2 che la Travers and\u00f2 da Disney e grid\u00f2 che la parte animata andava scartata dal film, ma lui disse: \"Pamela, la nave \u00e8 partita\", e se ne and\u00f2.\nData di uscita.\nIl film \u00e8 uscito nelle sale statunitensi il 27 agosto 1964, mentre in Italia il 2 ottobre 1965.\nVersione italiana.\nLa direzione del doppiaggio italiano \u00e8 a cura di Giulio Panicali, su dialoghi di Roberto De Leonardis, per conto della CDC presso gli studi della Fono Roma. L'adattamento delle canzoni e la direzione musicale sono stati affidati a Pertitas, Amurri, Pietro Carapellucci e Alberto Brandi.\nEdizioni Home Video.\nIl film \"Mary Poppins\" \u00e8 stato pubblicato sia in VHS sia in DVD.\nLa VHS usc\u00ec in diverse edizioni e riedizioni con copertine quasi sempre diverse tra loro. Nel 1999, in occasione del 35\u00ba anniversario del film, il VHS di \"Mary Poppins\" fu distribuito anche in un confanetto in tiratura limitata assieme alla videocassetta del classico Disney \"Lo scrigno delle sette perle\".\n\"Mary Poppins\" \u00e8 stato anche uno dei primi film Disney a essere distribuito in DVD nel 1999 per la Disney Italia dalla Warner Home Video. Un anno dopo la Buena Vista distribuir\u00e0 la sua versione DVD del film, con disco uguale a quello dell'edizione Warner.\nNel 2004 il film \u00e8 uscito anche in una edizione speciale DVD a due dischi e, in occasione del 40\u00ba anniversario del film, la pellicola \u00e8 stata completamente restaurata in digitale. Nel 2013 esce una nuova edizione speciale del film in DVD e per la prima volta anche in Blu-ray Disc. Ricordiamo inoltre che il film usc\u00ec inizialmente in una versione da 96 minuti, poi fu pubblicato in DVD in versione da 169 minuti.\nIn Italia il film \u00e8 uscito in VHS nel 1985, nel 1989 (mantenendo sempre la data 1985 in copertina), nel 1999 e nel 2004; \u00e8 stato pubblicato in DVD nel 2004 e nel 2014, e in BD nel 2014. In Italia nell'ottobre 2017 esce in DVD e Blu-Ray nell'edizione \"Special Pack\" con una copertina grafica nuova, il DVD include anche il cartonato con il titolo in rilievo argento, mentre il Blu-Ray manca di cartonato, gli audio i sottotitoli e contenuti extra sono diversi tra il DVD e Blu-Ray, l'altra differenza \u00e8 il retro del DVD e Blu-Ray, nel retro del DVD \u00e8 presente in piccolo la locandina di una delle edizioni simili alla \"Special Edition\" e al \"45th Anniversary Edition\", mentre nel retro del Blu-Ray \u00e8 presente in piccolo la locandina dell'edizione \"50th Anniversary Edition\".\nAccoglienza.\nIncassi.\nIl film ha incassato 31 milioni di dollari nel Nord America nella sua edizione iniziale. \u00c8 stato poi ripubblicato in sala nel 1973, in onore del 50\u00ba anniversario della Walt Disney Productions, e ha incassato circa 9 milioni di dollari, sempre nel Nord America, incassando complessivamente . Fu riproposto nei cinema nel 1980, dove incass\u00f2 altri 14 milioni di dollari . \"Mary Poppins\" \u00e8 stato il ventesimo pi\u00f9 popolare film musicale del ventesimo secolo nel Regno Unito con un incasso di 14 milioni.\n\"Mary Poppins\" \u00e8 stato molto redditizio per la Walt Disney Company, e, realizzato con un budget stimato di $ 4,4-6 milioni, Walt Disney ha utilizzato i suoi enormi profitti dal film per acquistare terreni nella Florida centrale e finanziare la costruzione di Walt Disney World.\nCritica.\n\"Mary Poppins\" ha ricevuto critiche positive dai critici di tutto il mondo. Il sito Rotten Tomatoes riporta una lista, in cui il film \u00e8 incluso, che racchiude tutti i film da essi valutati col 100% di voti positivi, basati su 46 recensioni con una media complessiva di 8.3/10. \nSu Metacritic, il film ha ottenuto un punteggio di 88 su 100 basato su 13 recensioni.\nIl magazine \"Variety\" ha apprezzato le sequenze musicali del film, soprattutto quelle di Van Dyke e della Andrews. Il magazine \"Time\" ha lodato il film dicendo: \"I set sono lussureggianti, le canzoni cadenti, lo scenario spiritoso ma impeccabilmente sentimentale, e il cast di supporto \u00e8 perfetto.\"\nColonna sonora.\nLa colonna sonora del film \"Mary Poppins\" \u00e8 stata composta da Richard M. Sherman, Robert B. Sherman e Irwin Kostal, ha raggiunto la prima posizione nella Billboard 200 per 14 settimane ed \u00e8 stata vincitrice di un Oscar, un Golden Globe e di un Grammy Award nel 1965.\nNell'edizione del 1965 dei premi Oscar, il film si aggiudica anche il premio come miglior canzone originale per \"Cam-Camin\u00ec\".\nCanzoni eliminate.\nAltre canzoni vennero scritte apposta per il film dai fratelli Sherman, ma vennero scartate a causa di motivi di tempo, come \"The Chimpanzoo\", \"Practically Perfect\" e \"Mary Poppins Melody\". Richard Sherman, nell'edizione speciale del 2004 del DVD, disse che vennero scritte pi\u00f9 di altre trenta canzoni nelle fasi di preparazione del film. \nNessuna registrazione da parte del cast venne pubblicata, ma solamente versioni incise dai compositori. Alcune delle canzoni sono state poi utilizzate in altri progetti della Disney, mentre altre sono state riutilizzate nel musical di Broadway.\nSpecial Edition (2004).\nLa colonna sonora di Mary Poppins viene ripubblicata ufficialmente il 16 novembre 2004, in un'edizione speciale di 2 CD, per celebrare il 40\u00ba anniversario, conseguentemente alla pubblicazione del film in DVD che ha la stessa immagine di copertina.\nEdizione italiana.\n\"Supercalifragilistichespiralidoso\" e le altre canzoni in originale cantate da Julie Andrews, in italiano furono cantate da Tina Centi.\nLa versione italiana della colonna sonora del film \"Mary Poppins\" \u00e8 stata pubblicata anche in CD, nel 1995 dalla Sony Music.\nUna seconda ristampa della colonna sonora viene pubblicata il 18 maggio 2018.\nEdizione speciale anniversario 50 anni \u2013 Disney Legacy Collection.\nNel 2014, in occasione dei 50 anni dall'uscita del film, Disney ha deciso di ripubblicare la colonna sonora in edizione speciale a 3 dischi.\nIl cofanetto, oltre alla colonna sonora del film, contiene numerose tracce in versione demo ed estratti audio dall'incontro tra l'autrice Pamela Lyndon Travers, Don DaGradi e i fratelli Sherman (autori delle musiche). Il tutto racchiuso in un'edizione a libro con una nuova e inedita illustrazione di Lorelay Bove.\nRiconoscimenti.\nNel 2013 \u00e8 stato scelto per essere conservato nel National Film Registry della Biblioteca del Congresso degli Stati Uniti d'America.\nCortometraggio.\nNel 2004, per celebrare il 40\u00ba anniversario del film, viene girato un cortometraggio, \"The cat that looked at a king\", tratto da Mary Poppins apre la porta e con protagonista Julie Andrews. Questo cortometraggio \u00e8 presente nel DVD dell'edizione del 45\u00ba anniversario.\nSaving Mr. Banks.\nNel 2013 la Disney realizz\u00f2 un film sulle origini del film e della battaglia dei diritti che Walt Disney ha dovuto affrontare con la scrittrice del libro P. L. Travers. Il film fu diretto da John Lee Hancock.\nSequel.\nIl 19 dicembre 2018 nei cinema statunitensi \u00e8 uscito il sequel del film intitolato \"Il ritorno di Mary Poppins\" (\"Mary Poppins Returns\") diretto da Rob Marshall con Emily Blunt nel ruolo di Mary Poppins. Nei cinema italiani \u00e8 uscito il 20 dicembre."}
{"id": "2616211", "revid": "1718925", "url": "https://it.wikipedia.org/wiki?curid=2616211", "title": "Arixi", "text": "Arixi \u00e8 un piccolo centro agricolo e pastorale della Trexenta situato nella parte centro-meridionale della Sardegna nella provincia del Sud Sardegna che conta 385 abitanti (ISTAT 2011). \u00c8 una delle due frazioni di Senorb\u00ec, da cui dista circa 2,69\u00a0km. La patrona del paese \u00e8 la Beata Vergine Assunta. Importante ad Arixi \u00e8 la parrocchiale, molto antica, dedicata alla patrona. \u00c8 attraversato dal fiume Santu Teru.\nStoria.\nArixi in periodo medievale veniva chiamato Ar\u00ecxi Picc\u00eca e confinava con Ar\u00ecxi Magno, un piccolo paese (ora raso al suolo) attorno alle pendici della chiesetta di Santa Lucia. \nAppartenne al Giudicato di Cagliari e fece parte della curatoria della Trexenta. Alla caduta del giudicato (1258) il territorio pass\u00f2 per breve tempo al giudicato di Arborea; il giudice Mariano II nel 1295 lasci\u00f2 in eredit\u00e0 i territori dell'ex giudicato di Cagliari alla repubblica di Pisa, feudo dei Visconti. Nel 1324 il paese pass\u00f2 agli aragonesi insieme a tutti i centri delle ex curatorie di Trexenta e di Gippi; nel 1421 il villaggio, con tutti gli altri paesi della ex curatoria della Trexenta, fu dato in amministrazione a Giacomo de Besora che nel 1434 ne ottenne la concessione feudale. Nel 1497 il paese fu unito alla contea di Villasor, feudo di Giacomo de Alag\u00f3n. Nel 1594 la contea fu trasformata in marchesato. \nNel 1703 il feudo venne donato da Artale de Alag\u00f3n alla figlia Isabella sposata con Giuseppe da Silva. Ai Da Silva - Alagon fu riscattato nel 1839 con l'abolizione del sistema feudale.\nNel 1927 il comune venne soppresso ed aggregato al comune di Senorb\u00ec, di cui \u00e8 tuttora frazione.\nMonumenti e luoghi d'interesse.\nNel paese si trovano diverse chiese costruite intorno al XII secolo: Sant'Antonio, situata in una parte del centro storico, San Sebastiano, intorno alla quale si estende il cimitero, San Benedetto, ora distrutta, che ha dato il nome alla zona nella quale si ergeva, sempre vicino al cimitero, la Beata Vergine Assunta, chiesa parrocchiale attuale, Santa Lucia (compatrona del paese) e, infine, le chiese di San Saturnino (ridotta a rudere a est di Santa Lucia) e di San Nicol\u00f2 (di cui non si hanno fonti).\nCultura.\nFesta di santa Lucia.\nLa principale festa di Arixi \u00e8 quella in onore della protettrice del paese, santa Lucia.\nSi svolge sia d'estate, la prima domenica di luglio, sia d'inverno il 13 dicembre, ma \u00e8 solo in questa giornata che viene resa l'importanza di questa festa.\nSi tiene presso l'omonima chiesetta campestre poco al di fuori del paese, sul colle di Santa Lucia. Questa festa \u00e8 molto sentita dagli abitanti stessi, ma partecipano anche numerosi fedeli che giungono dalle zone del Parte\u00f2lla, del Sarcidano, del Campidano e Gerrei. La chiesetta \u00e8 stata costruita nel 1121 da Mariano Mellu dedicata a santa Lucia.\nOltre ad essere un momento di preghiera, \u00e8 anche un'occasione per allestire un mercatino di bancarelle in cui si possono comprare oggetti tipici dell'artigianato locale in ferro battuto, rame e legno, ma anche dolci e altri prodotti.\nNella piazza della chiesetta, per pranzo, vengono arrostiti maialetti, agnelli, pesci e anguille, accompagnati da vino di produzione locale. Inoltre la sera dell'undici dicembre, la Confraternita della Madonna del Rosario di Arixi, prepara una cena tradizionale a base di prodotti tipici locali."}
{"id": "2616213", "revid": "1762097", "url": "https://it.wikipedia.org/wiki?curid=2616213", "title": "Canaro", "text": "Canaro (\"Can\u00e0r\" in veneto) \u00e8 un comune italiano di abitanti della provincia di Rovigo in Veneto, situato a sud-ovest del capoluogo.\nGeografia fisica.\nCanaro \u00e8 situato nella parte sud occidentale del Polesine. L'abitato sorge sulle sponde del Po. A nord, confina con Frassinelle e Fiesso Umbertiano, a est con Polesella e a ovest con Occhiobello, mentre a sud il fiume Po segna il confine con Ferrara. Il territorio comprende 3 frazioni: Paviole, Garofolo, Vallone. E 13 localit\u00e0: Baruchella, Boccalara, Ca' Benvenuto Tisi, Ca' Matta, Ca' Mella, Ca' Ruggieri, Croce del Sud, Giaretta, La Frattina, Mezzavia, Tenasi, Valiera , Viezze.\nStoria.\nBench\u00e9 le prime testimonianze storiche legate a Canaro risalgano all'XI secolo, la vicinanza dell'abitato al fiume Po ed al Poazzo, al tempo uno dei suoi rami principali, fa ragionevolmente presupporre un insediamento abitativo precedente legato alle opportunit\u00e0 che i vicini corsi d'acqua offrivano agli abitanti, sia per le risorse ambientali, come la pesca e la raccolta di legname che garantivano il sostentamento alla piccola comunit\u00e0, sia per il commercio, che vedeva nel Po una via di comunicazione prioritaria.\nNei secoli medievali tutto il Polesine rientrava nell'orbita ferrarese, come parte del pi\u00f9 vasto sistema di possedimenti dei conti di Canossa, che comprendevano anche le zone dell'Oltrep\u00f2 mantovano, del Modenese e del Reggiano. Alla morte di Matilde di Canossa, la citt\u00e0 di Ferrara mantenne il controllo sul territorio, noto come Transpadana Ferrarese, che comprendeva anche l'abitato di Canaro.\nLa prima documentazione storica risale comunque al 1082 quando la localit\u00e0 viene citata in un atto nel quale si attesta la donazione da parte del Vescovo di Ferrara a Gerardo di Grazioso. La vita della comunit\u00e0 fu scandita dalle frequenti rotte ed esondazioni delle quali vi \u00e8 testimonianza indiretta dalla scomparsa di un importante centro nelle sue vicinanze, Villa Lerizza, avvenuta nel 1168. Un successivo manoscritto del 1178 la inserisce tra i possedimenti del monastero benedettino di Pomposa.\nIl controllo del Ducato di Ferrara favor\u00ec la prosperit\u00e0 del centro e la sua crescente importanza fino al XIV secolo data la sua posizione strategica, in quanto permetteva di controllare parte del Po che oltre ad essere considerato un confine naturale continuava ad evolversi come una delle primarie vie di comunicazione e commerciali della zona. Nel 1482 lo scoppio della Guerra di Ferrara, citata anche come Guerra del sale, ebbe conseguenze disastrose per Canaro. La sua particolare posizione determin\u00f2 la necessit\u00e0 di conquista da parte delle truppe della Repubblica di Venezia che nelle vicende belliche durate fino al 1484 causarono alle sue strutture gravi danneggiamenti.\nIl conflitto, vinto dai veneziani, si risolse con la pace di Bagnolo ed il territorio di Canaro ed in generale il Polesine passo sotto il controllo della Serenissima fino al tardo XVIII secolo.\nLa caduta della Repubblica di Venezia del 1797 ad opera della Grande Armata, l'esercito che Napoleone Bonaparte schier\u00f2 a partire dal 1805, segn\u00f2 una nuova annessione del territorio. Le clausole del Trattato di Campoformio consegnarono Canaro e tutto il territorio veneziano all'Austria che per\u00f2 rimase sovrana per un tempo limitato. Gi\u00e0 dal 18 marzo 1805, con la firma del trattato di Presburgo, l'Austria cedette la Provincia Veneta austriaca alla Francia: il successivo 26 maggio Napoleone, da poco divenuto Imperatore dei francesi, si incoron\u00f2 Re d'Italia a Milano, cingendo la Corona Ferrea. Canaro torn\u00f2 cos\u00ec sotto il controllo francese nella nuova identit\u00e0 nazionale, il Regno d'Italia napoleonico.\nIl secondo dominio francese dur\u00f2 fino alla caduta di Napoleone. Il 20 aprile 1814 il Veneto, ed anche Canaro, venne restituito agli asburgici e con la caduta del Regno, quello stesso mese, la citt\u00e0 e l'intero Veneto tornarono all'Impero d'Austria, che incorpor\u00f2,dal 1815, i territori nel Regno Lombardo-Veneto. Nel 1838 Canaro viene elevato a municipio e tale rimase fino alla sua annessione al Regno d'Italia.\nIn seguito Canaro segu\u00ec le vicissitudini storico politiche legate al Polesine ed al suo capoluogo Rovigo.\nSimboli.\nLo stemma del Comune di Canaro \u00e8 stato concesso con decreto del Presidente del Consiglio dei ministri del 19 gennaio 1959.\nCultura.\nEventi.\nLe principali feste di Canaro e delle sue frazioni sono il Carnevale di Canaro, la Fiera delle Brogne, il concorso di poesia \"Cosmo d'Oro\" ed il Palio di Ca' Naro (quest'ultimo si svolge entro l'ultima domenica di settembre), la biciclettata per le vie del paese che si svolge ogni prima domenica di giugno.\nGeografia antropica.\nFrazioni.\nLo statuto comunale di Canaro non menziona nessuna frazione. In base al 14\u00ba Censimento Generale della Popolazione e delle Abitazioni, i principali centri abitati sono:\nAltre localit\u00e0 abitate sono: Baruchella, Boaria Vanzelli, Boccalara, Ca' Matta, C.Mella, Croce del Sud, Crociara, C Ruggieri, Giaretta, La Frattina, Mezzavia, Paparinetto, Paviole, Tenasi, Valiera, Viezze."}
{"id": "2616214", "revid": "287204", "url": "https://it.wikipedia.org/wiki?curid=2616214", "title": "Cambuur Stadion", "text": "Il Cambuur stadion \u00e8 uno stadio situato a Leeuwarden sede delle partite di calcio dell'SC Cambuur. \u00c8 uno degli stadi pi\u00f9 grandi dell'Eerste Divisie. Lo stadio \u00e8 situato sulla piazza principale della citt\u00e0 e fa parte del Cambuur Sportpark. Lo stadio \u00e8 stato costruito in vecchio stile inglese, con quattro tribune separate, tutte dotate di posti a sedere al coperto. La capacit\u00e0 dello stadio \u00e8 10.250 posti a sedere."}
{"id": "2616217", "revid": "587852", "url": "https://it.wikipedia.org/wiki?curid=2616217", "title": "Herv\u00e9 Faget", "text": "Palmar\u00e8s.\nIn carriera ha conseguito i seguenti risultati:"}
{"id": "2616220", "revid": "1310927", "url": "https://it.wikipedia.org/wiki?curid=2616220", "title": "Athletic Club 2003-2004", "text": "La pagina racchiude la rosa dell'Athletic Club nella stagione 2003-04\nRosa.\nStaff tecnico.\n\"Come da politica societaria la squadra \u00e8 composta interamente da giocatori nati in una delle sette province di Euskal Herria o cresciuti calcisticamente nel vivaio di societ\u00e0 basche.\""}
{"id": "2616222", "revid": "287204", "url": "https://it.wikipedia.org/wiki?curid=2616222", "title": "Coppa del Brasile 2003", "text": "La Coppa del Brasile 2003 (ufficialmente in portoghese Copa do Brasil 2003) \u00e8 stata la 15\u00aa edizione della Coppa del Brasile.\nFormula.\nPartite a eliminazione diretta con gare di andata e ritorno. In caso di pareggio nei tempi regolamentari, passa la squadra che ha realizzato il maggior numero di gol fuori casa. Nel caso non sia possibile determinare un vincitore con la regola dei gol fuori casa, sono previsti i tiri di rigore.\nNei primi due turni (primo turno e sedicesimi di finale) se la squadra che gioca la prima partita in trasferta vince con 2 o pi\u00f9 gol di scarto, \u00e8 automaticamente qualificata al turno successivo senza dover disputare la gara di ritorno.\nRisultati.\nPrimo turno.\n\"Andata 5, 6, 19 e 20 febbraio 2003, ritorno 19, 20 febbraio, 12 e 13 marzo 2003.\"\nSedicesimi di finale.\n\"Andata 19, 26, 27 marzo e 2 aprile 2003, ritorno 26 marzo, 2 e 9 aprile 2003.\"\nOttavi di finale.\n\"Andata 9, 23 e 24 aprile 2003, ritorno 30 aprile e 1\u00ba maggio 2003.\"\nQuarti di finale.\n\"Andata 7 maggio 2003, ritorno 14 e 15 maggio 2003.\"\nSemifinali.\n\"Andata 21 maggio 2003, ritorno 28 maggio 2003.\"\nFinale.\nRitorno.\nCruzeiro vincitore della Coppa del Brasile 2003 e qualificato per la Coppa Libertadores 2004."}
{"id": "2616226", "revid": "110157", "url": "https://it.wikipedia.org/wiki?curid=2616226", "title": "De Vliert", "text": "Il De Vliert \u00e8 uno stadio situato a 's-Hertogenbosch sede delle partite del FC Den Bosch ed \u00e8 situato nello Sportpark Vliert nell'omonimo quartiere. Fu aperto nel 1951 come stadio di atletica e, a quell'epoca, poteva ospitare 30.000 spettatori. Nel 1997 furono demolite tutte le tribune facendo rimanere solo la Tribuna Est, facendo arrivare cos\u00ec lo stadio ad una capacit\u00e0 di 4500 spettatori. Successivamente, per\u00f2, fu costruita una nuova tribuna in modo tale da far arrivare la capacit\u00e0 dello stadio a quella attuale."}
{"id": "2616228", "revid": "1652635", "url": "https://it.wikipedia.org/wiki?curid=2616228", "title": "Sogno di Costantino", "text": "Il Sogno di Costantino \u00e8 un affresco di Piero della Francesca e aiuti, facente parte delle \"Storie della Vera Croce\" nella cappella maggiore della basilica di San Francesco ad Arezzo, databile al 1458-1466. L'affresco fu probabilmente dipinto nella seconda parte dei lavori, dopo i contatti con la cultura fiamminga e Roma, dalla quale Piero svilupp\u00f2 un ancora pi\u00f9 forte senso della luce. Il sogno di Costantino \u00e8 una delle pi\u00f9 convincenti scene notturne dipinte fino ad allora nell'arte europea e rimase pressoch\u00e9 insuperato, in quanto a effetti drammatici, fino all'epoca di Caravaggio.\nDescrizione e stile.\nRispetto alle scene precedenti (il \"Sollevamento della Croce\" per la sepoltura, ambientata ai tempi di Salomone, e l'\"Annunciazione\") \u00e8 stato fatto un notevole salto temporale in avanti. La profezia della Regina di Saba si \u00e8 infatti nel frattempo avverata, Ges\u00f9 \u00e8 stato crocifisso sul legno da lei indicato, il regno dei Giudei \u00e8 stato dissolto e Gerusalemme distrutta. Si arriva cos\u00ec al IV secolo, quando l'imperatore romano Costantino sta per scontrarsi nella battaglia decisiva contro il suo rivale Massenzio. Ecco che di notte, nel suo accampamento, un angelo gli porta in sogno la rivelazione della Croce (\"In hoc signo vinces\"), con la quale sconfigger\u00e0 l'avversario (scena successiva della \"Battaglia di Ponte Milvio\"); in seguito all'evento prodigioso, secondo la tradizione, Costantino poi concesse la libert\u00e0 di culto ai cristiani (editto di Milano, 313) ed i suoi successori avrebbero poi fatto del Cristianesimo la religione di Stato (editto di Tessalonica, 380).\nLa scena \u00e8 ambientata alle prime luci dell'alba nell'accampamento romano, con la tenda di Costantino in primo piano, protetta da due guardie. Essa \u00e8 aperta e ci lascia vedere l'imperatore addormentato, mentre un valletto, il cubiculario, veglia sul suo sonno, seduto ed appoggiato al letto. Il suo legame con l'imperatore \u00e8 sottolineato dai colori alternati della sua veste (bianco/rosso) che sono gli stessi del lenzuolo e delle coperte del letto imperiale. Il ruolo di questa figura oggi si \u00e8 perso, ma era importante in epoca romana e medievale: i nobili avevano sempre uno schiavo o un servo che vegliava di notte, pronto ad accorrere in caso di bisogno. Piero della Francesca attua con lui uno stratagemma compositivo: egli, guardando verso lo spettatore, richiama la sua attenzione (figura del \"festaiuolo\", come veniva chiamata allora), per poi direzionarne lo sguardo, tramite le linee di forza dei suoi arti, verso la lancia della guardia in penombra, la quale indica a sua volta l'angelo. L'angelo, che appare di spalle con una suggestiva illuminazione in controluce, reca in mano una piccola croce, simbolo della Vera Croce, che fa cenno di porgere all'imperatore addormentato. A fianco di Costantino il soldato tende la mazza verso il braccio dell'uomo vestito di bianco, chiudendo cos\u00ec la composizione in un circolo continuo.\nVera protagonista della scena \u00e8 la luce, che sembra emanare dalla croce stessa, accendendo la tenda e il giaciglio imperiale, lasciando invece in ombra i soldati e lo sfondo. Si tratta di una luce \"mistica\", come si trova in altre opere di Piero (quali la \"Flagellazione\"): si tratta infatti di un passaggio tra l'\"ombra\" del paganesimo e la \"luce\" della ragione cristiana, che trasfigura l'apparizione come un evento essenzialmente luminoso.\nLa scena ha come \"pendant\" l'\"Annunciazione\" che si trova a sinistra della finestra: in entrambi i casi si trova infatti un messo divino che porta un messaggio che decide le sorti dei protagonisti e dell'umanit\u00e0 intera.\nNel cielo le stelle ricreano, in maniera speculare e con qualche approssimazione, la situazione astrale nell'anniversario della data del sogno"}
{"id": "2616229", "revid": "729019", "url": "https://it.wikipedia.org/wiki?curid=2616229", "title": "Battaglione volontari di Sardegna &quot;Giovanni Maria Angioy&quot;", "text": "Il Battaglione volontari di Sardegna \"Giovanni Maria Angioy\" \u00e8 stato un battaglione della Repubblica Sociale Italiana impiegato in Istria e Venezia Giulia nella Zona d'operazioni del Litorale adriatico (OZAK). Parte dei suoi elementi furono paracadutati in Sardegna per svolgere attivit\u00e0 informativa.\nL'apertura del centro raccolta.\nDopo l'armistizio dell'8 settembre 1943 il padre saveriano Luciano Usai che era gi\u00e0 stato cappellano militare del 31\u00ba Battaglione guastatori d'Africa del Genio, impiegato durante tutta la campagna del Nord Africa sotto il comando di Paolo Caccia Dominioni tent\u00f2 di rientrare nella sua natia Sardegna raggiungendo Civitavecchia. Il rientro si rivel\u00f2 impossibile sia per lui che per molti altri sardi che nel frattempo erano autonomamente affluiti anch'essi nel porto laziale. Padre Usai vedendo altri sardi in difficolt\u00e0 e impossibilitati al rientro incominci\u00f2 a richiedere aiuto sia presso il Vaticano sia presso il comando tedesco che gli concede un lasciapassare pi\u00f9 alcuni autocarri e viveri con l'impegno di costituire presso Capranica un centro raccolta per sardi. La notizia, diffusa anche via radio, fece affluire diversi volontari sardi, oltre a quelli che reclut\u00f2 direttamente padre Usai sottraendoli alle carceri i cui erano stati reclusi per essersi opposti all'occupazione tedesca.\nCon la costituzione della Repubblica Sociale Italiana il sardo Francesco Maria Barracu di Santu Lussurgiu fu nominato sottosegretario alla presidenza del Consiglio dei ministri. Padre Usai che aveva stretto con lui rapporti di profonda amicizia, fin da quando Barracu era stato federale del PNF di Bengasi, ottenne da lui un incontro in cui gli sottopose la questione dei sardi presenti a Capranica. Barracu decise pertanto di formare un'unit\u00e0 organica composta interamente da sardi volontari nella RSI in buona parte reduci dalla disciolta 12\u00aa Divisione fanteria \"Sassari\", cos\u00ec nel settembre del 1943 venne quindi aperto l'arruolamento con questo comunicato:\nAi sardi gi\u00e0 presenti a Capranica furono sottoposte alcune soluzioni al loro status di sbandati: andare a lavorare in Germania o nelle fabbriche del nord, o comunque abbandonare Capranica dove sarebbero rimasti solo coloro che si sarebbero arruolati nelle forze armate della Repubblica Sociale Italiana.\nIl Battaglione volontari di Sardegna \"Giovanni Maria Angioy\".\nIl tenente colonnello della GNR Bartolomeo Fronteddu con altri ufficiali fu inviato quindi a Capranica per organizzare e addestrare il reparto. Fronteddu era un anziano militare di carriera che era rimasto invalido durante la Grande Guerra. In circa un migliaio aderirono alla Repubblica Sociale Italiana e costituirono l'organico del Battaglione volontari di Sardegna. \nFurono vestiti, addestrati e armati con fucili Carcano Mod. 91, mitra Beretta MAB 38 e mitragliatrici Breda-SAFAT e Breda Mod. 31. Il battaglione fu intitolato a Giovanni Maria Angioy, rivoluzionario e politico sardo considerato un patriota dall'autonomismo ed indipendentismo isolano.\nIl reparto, a novembre del 1943, si trasfer\u00ec nella caserma \"Lungara\" di Roma, dove rimarr\u00e0 sino al 12 dicembre.\nDurante il soggiorno romano, un gruppo di sardi del reparto disert\u00f2 e trov\u00f2 rifugio nella stessa Capranica. Padre Usai, anche accompagnato dal colonnello Fronteddu, si rec\u00f2 pi\u00f9 volte a Capranica tentando inutilmente di convincerli a fare rientro al reparto.\nNel frattempo il partigiano Salvatore Alessi preso prigioniero dai tedeschi pochi giorni prima rivel\u00f2 la presenza dei disertori sardi a Capranica offrendosi anche di accompagnarli. Il 17 novembre due autocarri delle SS giunsero a Capranica e bloccate le arterie principali rastrellarono diciotto disertori. Solo Francesco Zuddas, scamp\u00f2 fortunosamente alla morte e, ignaro della delazione dell'Alessi, accus\u00f2 della strage Padre Usai quando questo, dopo la prigionia fu processato in Sardegna.\nSempre durante il periodo romano due militari del battaglione, l'ufficiale Gavino Luna e il sergente Pasquale Cocco, furono arrestati con l'accusa aver compiuto atti di sabotaggio. Finirono entrambi fucilati nelle Fosse Ardeatine.\nIl battaglione fu quindi trasferito a Cremona nel dicembre 1943 dove furono allontanati degli elementi non fidati.\nIl Battaglione Angioy nella Zona d'operazioni del litorale adriatico.\nNel gennaio del 1944 da Cremona il Battaglione fu trasferito a Opicina, localit\u00e0 vicino a Trieste. Altri reparti dell'Angioy furono dislocati invece a Abbazia e a Pola.\nNello stesso mese il colonnello Fronteddu, primo comandante del Battaglione, assunse un nuovo incarico, a Padova presso il Comando provinciale e dove, il 14 agosto 1944, fu ucciso insieme all'autista da un gruppo di gappisti del Partito d'Azione. L'attentato in realt\u00e0 aveva per obiettivo il generale Piatti. Per rappresaglia vengono impiccati e fucilati una decina di partigiani, fra cui il medico oristanese Flavio Busonera, componente del CLN di Padova.\nAssunse il comando del Battaglione un giovane militare di carriera: il cagliaritano capitano Achille Manso, che sino a quel momento aveva ricoperto l'incarico di comandante interinale.\nAlla fine del mese si verifica nel reparto un grave atto di diserzione da parte di 28 soldati. \nL'episodio trov\u00f2 conferma quasi immediata in una nota redatta il 12 febbraio del 1944 dal maggiore Faccini, ufficiale di collegamento fra l'esercito della RSI e il comando operativo dell'esercito tedesco posto a Sesana (Trieste). Il gruppo di disertori guidati da Luigi Podda di Orgosolo si un\u00ec ai partigiani della brigata d'assalto Trieste. Podda nel dopoguerra fu poi condannato a venticinque anni di reclusione per una sanguinosa rapina a un furgone porta valori avvenuta il 9 settembre 1950 in cui trovarono la morte tre carabinieri.\nA seguito di queste ultime diserzioni il battaglione fu sciolto e i militari trasferiti momentaneamente in un campo di concentramento presso Opicina. Coloro i quali riconfermarono il proprio giuramento di fedelt\u00e0 alla RSI furono assegnati a vari reparti italiani. L'aliquota maggiore fu assorbita dal XIV Battaglione costiero da fortezza di stanza a Fiume che era costituito da 200 militi della Guardia Nazionale Repubblicana di Frontiera, gi\u00e0 della Milizia Confinaria della MVSN.\nIl capitano Achille Manso assunse invece il comando del XVI Battaglione difesa costiera \"Julia\" di stanza a Gorizia.\nL'operazione in Sardegna del 1944.\nOltre ai 200 Sardi aggregati al Battaglione confinario, un altro consistente reparto del \"Battaglione G. M. Angioy\" fu acquartierato ad Abbazia in Istria non lontano da Fiume e Pola.\nDa questo reparto, su incarico di Barracu, il padre saveriano Luciano Usai trasse, nel marzo del 1944, un gruppo di volontari che si paracadut\u00f2 con lui in Sardegna tra giugno e novembre dello stesso anno per compiervi azioni di spionaggio e di sabotaggio.\nIl gruppo, debitamente addestrato dai tedeschi a Padova e in Germania, dopo essere stato imbarcato sugli aerei a Bergamo fu paracadutato in pi\u00f9 riprese in Sardegna, con lo stesso padre Usai che tocc\u00f2 terra a Is Arutas, presso Cabras, il 23 giugno. Dopo varie vicende padre Usai fu arrestato dai carabinieri del controspionaggio in un ristorante di Alghero.\nGli altri 8 paracadutati furono: il tenente Pischedda, il sergente maggiore Mario Corongiu di Laconi, il soldato Francesco Campus di Macomer, l'aviere Angelo Manca di Villanova Monteleone, il caporale Antonio Marchi di Zeddiani, l'aviere Virgilio Cotza di Orroli, il sergente Antonio Mastio di Orani, l'aviere Antonio Castia di Macomer; questi toccano terra in due notti successive, ma furono tutti catturati e rinchiusi in una specie di campo di concentramento situato nella periferia di Oristano, in attesa di essere tradotti nelle carceri della stessa cittadina.\nDal campo, temendo una condanna a morte per spionaggio, riusc\u00ec a evadere il tenente Pischedda ma, incappato in una pattuglia di carabinieri, rimase ucciso nel conflitto a fuoco. Un ultimo lancio lo effettu\u00f2 il sergente cagliaritano Francesco Trincas, quattro mesi dopo, ma anche questi fu catturato. Furono tutti processati nel marzo del 1945 dal tribunale militare con l'accusa di alto tradimento per essersi arruolati nell'esercito della Repubblica Sociale Italiana dopo l'8 settembre; pubblico ministero fu il tenente Francesco Coco, poi ucciso dalle Brigate Rosse nel 1976, il quale chiese la condanna a morte mediante fucilazione alla schiena per padre Usai e l'assoluzione per tutti gli altri imputati. Il tribunale invece inflisse al cappellano una condanna a trent'anni di carcere e dispose l'assoluzione per gli altri soldati.\nPadre Usai fin\u00ec quindi nel penitenziario dell'Asinara, da dove usc\u00ec nel 1946 in virt\u00f9 della cosiddetta \"amnistia Togliatti\". I suoi commilitoni, seppure assolti dal tribunale militare, dovettero scontare due anni di confino erogati dall'Alto Commissariato per le Sanzioni contro il Fascismo.\nI simboli del Battaglione.\nIl Battaglione aveva come insegna il fascio littorio con i classici quattro mori bendati dello stemma della Sardegna. Per inciso, il gonfalone del Battaglione ha superato tutte le traversie della guerra e del dopoguerra ed attualmente \u00e8 custodito da un noto penalista nuorese.\nIl fregio delle divise \u00e8 costituito da un fascio su due \"Guspinese\" incrociate, il classico coltello sardo a serramanico divenuto famoso durante la Prima guerra mondiale, e sovrastate da un teschio."}
{"id": "2616232", "revid": "110157", "url": "https://it.wikipedia.org/wiki?curid=2616232", "title": "The Million Dollar Hotel (colonna sonora)", "text": "The Million Dollar Hotel: Music from the Motion Picture \u00e8 la colonna sonora del film di Wim Wenders The Million Dollar Hotel, uscito nel marzo del 2000. L'album \u00e8 uscito in concomitanza dello stesso film. The Ground Beneath Her Feet venne scritta da Salman Rushdie e alcune parti del testo derivano dal suo onomonimo libro. Assieme a Stateless, The Ground Beneath Her Feet venne scritta per l'album degli U2 All That You Can't Leave Behind, ma poi usc\u00ec nella colonna sonora. The Ground Beneath Her Feet per\u00f2 compare come traccia bonus nelle versioni britannica, giapponese e australiana dell'album. Stateless invece fu inserita anche nel box The Complete U2.\n\"The First Time\" compare per la prima volta nell'album degli U2 \"Zooropa\", pubblicato nel 1993 e le due versioni, prodotte entrambe da The Edge, Flood e Brian Eno, sono identiche.\n\"Anarchy in the USA\" \u00e8 una cover spagnola della canzone Anarchy in the U.K. dei Sex Pistols.\nAlcuni musicisti collaborarono a questo album insieme agli U2 sotto il nome di The Million Dollar Hotel Band:"}
{"id": "2616237", "revid": "991694", "url": "https://it.wikipedia.org/wiki?curid=2616237", "title": "Funzione visiva", "text": ""}
{"id": "2616241", "revid": "92723", "url": "https://it.wikipedia.org/wiki?curid=2616241", "title": "Sawley", "text": "Sawley \u00e8 una cittadina di 6.500 abitanti della contea del Derbyshire, in Inghilterra, situata nei pressi del punto di giunzione tra i fiumi Derwent e Trent.\nL'antico nome della cittadina era \"Sall\u00e8\" ovvero \"la collina dove crescono gli abeti\", e possiede un'antica chiesa risalente al XIII secolo. A causa del suo punto altamente strategico la cittadina acquist\u00f2 una certa rilevanza amministrativa e commerciale nella regione che mantenne fino a tutto il XIX secolo."}
{"id": "2616242", "revid": "93335", "url": "https://it.wikipedia.org/wiki?curid=2616242", "title": "The Million Dollar Hotel Soundtrack", "text": ""}
{"id": "2616243", "revid": "110157", "url": "https://it.wikipedia.org/wiki?curid=2616243", "title": "GN Bouw Stadion", "text": "Il GN Bouw Stadion \u00e8 lo stadio della squadra di Eerste Divisie FC Dordrecht situato in via Krommedijk 210 a Dordrecht. In precedenza si usava lo stadio D.F.C..\nIl 25 settembre 1998 lo stadio \u00e8 stato inaugurato, dopo tre anni di lavori. Lo stadio ha una capacit\u00e0 di 4100 posti a sedere al coperto anche se ci sono anche posti all'aperto nella tribuna nord. In precedenza, la capacit\u00e0 dello stadio era di 9000 posti. Lo stadio \u00e8 chiamato da molti il Krommedijk Stadium."}
{"id": "2616246", "revid": "104458", "url": "https://it.wikipedia.org/wiki?curid=2616246", "title": "Birds of Prey (pista sciistica)", "text": "La Birds of Prey \u00e8 una pista da sci situata nella stazione sciistica di Beaver Creek, in Colorado (Stati Uniti). Il tratto conclusivo, chiamato Golden Eagle, \u00e8 utilizzato per gare di slalom gigante e di slalom speciale, mentre la pista nella sua interezza ospita prove di discesa libera e di supergigante.\nStoria.\nRealizzata nel 1997 sotto la supervisione di Bernhard Russi per ospitare le gare maschili dei Campionati mondiali di sci alpino 1999, ospita annualmente gare di Coppa del Mondo; nel 2015 \u00e8 stata nuovamente sede di una rassegna iridata.\nTracciato.\nIl cancelletto di partenza della Birds of Prey \u00e8 situato a 3.483 m s.l.m. (discesa libera), mentre il traguardo \u00e8 posto a 2.730 m s.l.m. per un totale di 753 metri di dislivello. La sua lunghezza totale \u00e8 di 2.790 metri. .\nPodi.\nSi riportano i podi relativi alle massime competizioni internazionali disputati sulla Birds of Prey."}
{"id": "2616250", "revid": "287204", "url": "https://it.wikipedia.org/wiki?curid=2616250", "title": "Vittoria di Costantino su Massenzio", "text": "La Vittoria di Costantino su Massenzio \u00e8 un affresco (322x764 cm) di Piero della Francesca e aiuti, facente parte delle \"Storie della Vera Croce\" nella cappella maggiore della basilica di San Francesco ad Arezzo, databile al 1458-1466. \nStoria.\nL'affresco fu probabilmente dipinto nella seconda parte dei lavori, dopo il soggiorno del pittore a Roma (1458-1459), dove probabilmente vide la Colonna Traiana e gli antichi sarcofagi, da cui trasse ispirazione per le due scene di battaglia del ciclo affrescato. Un'altra fonte di ispirazione potrebbero esser gli arazzi fiamminghi, caratterizzati da una densit\u00e0 compositiva simile a quella dei fregi romani, che Piero aveva probabilmente avuto modo di vedere a Rimini.\nCostantino ha le fattezze e l'inconfondibile berretta dell'imperatore bizantino Giovanni VIII Paleologo, che venne in Italia per il concilio di Ferrara-Firenze del 1438-1439. In quell'occasione venne effigiato da Pisanello su una famosa medaglia, dalla quale Piero trasse il profilo, usato anche in altre opere come la \"Flagellazione di Cristo\". La presenza della citazione va spiegata nel quadro storico della riunione tra Chiesa latina e Chiesa greca, promosso proprio dal concilio, che vedeva nel simbolo dell'imperatore colui che avrebbe salvato l'Europa dalla minaccia ottomana. L'affresco poteva quindi essere letto come un'esortazione a una nuova crociata contro i Turchi dopo la caduta di Costantinopoli (1453), fortemente promossa, pur senza successo, da Pio II, con il quale Piero ebbe molteplici contatti.\nDescrizione e stile.\nNella scena precedente del \"Sogno di Costantino\", un angelo aveva consegnato all'imperatore Costantino una piccola croce, simbolo della Vera Croce di Cristo (\"In hoc signo vinces\"), con il quale affrontare la battaglia decisiva contro il rivale Massenzio (battaglia di Ponte Milvio del 28 ottobre 312). In seguito a tale vittoria Costantino, secondo la leggenda, si sarebbe convertito al Cristianesimo ed avrebbe dato libert\u00e0 di culto in tutto l'impero (editto di Milano, 313).\nLo stato di conservazione dell'affresco \u00e8 fortemente compromesso, ma nella Graphische Sammlung di D\u00fcsseldorf si conserva una copia ad acquerello della scena di Johann Anton Ramboux del 1820, dove l'opera compare in condizioni migliori.\nLa scena \u00e8 composta in maniera compatta, con l'esercito di Costantino a sinistra che avanza deciso e vittorioso dietro l'imperatore. Egli, con la sola imposizione della croce divina, mette in fuga l'esercito avversario, che nella parte destra se la d\u00e0 a gambe a rotta di collo. Il diverso trattamento dei due eserciti \u00e8 reso con efficacia grazie a un diverso uso compositivo delle linee prevalenti: orizzontali e verticali nella parte sinistra, diagonali nella parte destra.\nAl centro si trova un suggestivo paesaggio fluviale del Tevere, che divide le due met\u00e0 e spinge lo sguardo dello spettatore in profondit\u00e0. Anche in questo caso, come nel \"Battesimo di Cristo\" o in altre opere, Piero tratt\u00f2 la superficie dell'acqua a specchio, dove si riflettono il cielo, gli alberi e le case. Il paesaggio \u00e8 estremamente sereno e idilliaco (con viandanti sulla riva, uccelli che galleggiano sull'acqua), in netto contrasto con la battaglia in primo piano. Come nel \"Battesimo\" il fiume si interrompe innaturalmente in primo piano, senza riflettere i personaggi principali: la presenza del corso d'acqua \u00e8 solo suggerita dal cavallo che vi \u00e8 affondato e cerca di riguadagnare la riva.\nI soldati sono rappresentati a cavallo, raggruppati fittamente in un groviglio dal quale spuntano i fastosi cimieri degli elmi ed una foresta di lance e di bandiere colorate. L'insegna araldica dell'aquila simboleggia il potere imperiale, e la sua stessa figura, in campo oro con verso rosso, \u00e8 rivolta minacciosa contro il nemico, con il becco aperto. La bandiera del drago degli avversari ha i colori invertiti: recto rosso e verso oro. Un simile effetto \"a scacchiera\" \u00e8 dato dall'alternanza di colori chiari a scuri dei cavalli, che permette di distinguere in profondit\u00e0 i vari piani. L'effetto di moltitudine degli eserciti \u00e8 dato soprattutto dalle lance, che superano di gran lunga il numero dei cavalieri visibili. La lancia pi\u00f9 avanzata dell'esercito di Costantino, di colore bianco, si trova davanti all'imperatore stesso e ne esalta elegantemente il profilo. Nello schieramento opposto esisteva una figura, ormai perduta, con una berretta simile a quella dell'imperatore, ma dai colori invertiti.\nDa un punto di vista formale, i soldati dell'affresco sono rappresentati con grande fantasia, mescolando cotte e armature quattrocentesche, dalle forme vistose, con l'abbigliamento militare degli antichi romani.\nNell'insieme la battaglia non d\u00e0 un effetto dinamico, come d'altronde non lo d\u00e0 il suo pi\u00f9 concitato \"pendant\" sulla parete opposta con la \"Battaglia di Eraclio e Cosro\u00e8\". Questa scena in particolare assomiglia pi\u00f9 a una parata, con movimenti solenni e rallentati, che si congelano soprattutto al centro, nel braccio teso e nello sguardo fisso di Costantino, per spegnersi completamente nel paesaggio centrale."}
{"id": "2616251", "revid": "110157", "url": "https://it.wikipedia.org/wiki?curid=2616251", "title": "Jan Louwers Stadion", "text": "Il Jan Louwers Stadion \u00e8 uno stadio di calcio, che si trova ad Eindhoven.\nIn precedenza lo stadio aveva una pista di cenere, con tribune in piedi curve, in terra e murate sui lati nord e sud, in modo che le presenze potessero raggiungere fino a 18.000 visitatori negli anni '70.\nIl proprietario dello stadio \u00e8 l'FC Eindhoven. L'FC Eindhoven nel 1934 fu il primo club che pot\u00e9 utilizzare i campi nel sud dell'Olanda dato che il comune di Eindhoven aveva creato nuovi campi. La prima partita fiocata fu tra l'FC Eindhoven e e l'. Il match si concluse con una vittoria per 8-2 dell'. ."}
{"id": "2616254", "revid": "1728", "url": "https://it.wikipedia.org/wiki?curid=2616254", "title": "Villa Adriana", "text": "Villa Adriana fu una residenza imperiale extraurbana, fatta realizzare presso Tivoli dall'imperatore Adriano (117-138).\nLa struttura appare come un ricco complesso di edifici realizzati gradualmente ed estesi su una vasta area, che doveva coprire circa 120 ha, in una zona ricca di fonti d'acqua a pochi chilometri dal centro abitato di \"Tibur\" e 17 miglia romane dall'\"Urbs\". Nel 1999 Villa Adriana \u00e8 stata dichiarata Patrimonio dell'umanit\u00e0 dall'UNESCO.\nPosizione geografica.\nSi trova sui Monti Tiburtini, a circa (17 miglia romane) da Roma, dalla quale era raggiungibile sia per mezzo della via Tiburtina Valeria o della via Prenestina, sia tramite la navigazione sul fiume Aniene. La \"Villa\" si trovava sulla destra della via Tiburtina, poco oltre il ponte Lucano, prolungandosi fin quasi alle pendici del monte Ripoli su cui sorge Tivoli.\nL'area prescelta si estendeva tra le valli dei fossi di Risicoli o di Roccabruna ad ovest e dell'Acqua Ferrata ad est, che, riunitisi, si gettano poi nell'Aniene; era una zona ricca di acque e vi passavano quattro degli antichi acquedotti romani che servivano Roma (\"Anio Vetus\", \"Anio Novus\", \"Aqua Marcia\" e \"Aqua Claudia\"). Nei pressi esiste tuttora la sorgente di acqua sulfurea delle Acque Albule (Bagni di Tivoli), che era conosciuta ed apprezzata dall'imperatore. Nei dintorni inoltre erano presenti numerose cave di materiali da costruzione (travertino, tufo e calcare per la realizzazione della calce).\nStoria.\nTra le molte ville rustiche che fin dall'et\u00e0 repubblicana erano sorte fra Roma e Tivoli, ne esisteva gi\u00e0 una costruita nel periodo sillano, ingrandita all'epoca di Giulio Cesare, pervenuta forse in propriet\u00e0 della moglie di Adriano, Vibia Sabina, che proveniva da una famiglia di antica nobilt\u00e0 italica. Fu questo il primo nucleo della villa, incorporato poi nel Palazzo imperiale.\nLo studio del sistema di canalizzazione e delle fognature sembra indicare che la progettazione del complesso sia stata unitaria, anche se dai bolli laterizi ritrovati in circa met\u00e0 degli edifici emergono tre fasi di costruzione particolarmente attive tra il 118 e il 121, il 125 e il 128 e il 134-138 (consentendo di abbracciare un intervallo presumibile di costruzione tra il 118 e il 138). Di ritorno a Roma nei primi mesi del 134, Adriano pot\u00e9 godere della villa solamente gli ultimi anni della sua esistenza, fino alla morte avvenuta a Baia il 10 luglio 138.\nLa complessit\u00e0 della residenza, pi\u00f9 che alle numerose sfaccettature della personalit\u00e0 di Adriano, fu dovuta alla necessit\u00e0 di soddisfare esigenze e funzioni diverse (residenziali, di rappresentanza, di servizio), oltre che all'andamento frastagliato del terreno; la magnificenza e l'articolazione delle costruzioni rispecchiano le idee innovative dell'imperatore in campo architettonico. Si afferma comunemente che egli volle riprodurre nella sua villa i luoghi e i monumenti che pi\u00f9 lo avevano colpito durante i suoi viaggi nelle province dell'impero, sulla base di un passo del suo biografo tardo-antico Elio Sparziano. In realt\u00e0 gli edifici della villa presentano tutti i caratteri pi\u00f9 innovativi dell'architettura romana del tempo, per cui le riproduzioni adrianee di monumenti della Grecia o dell'Egitto vanno intese pi\u00f9 come suggestioni evocative che come ricostruzioni reali.\nCi\u00f2 lo port\u00f2 ad avere una visione del ruolo di imperatore pi\u00f9 assolutistica. Proprio per questo, per separarsi dal popolo e dai sudditi (cos\u00ec come lui lo intendeva) decise di erigere questa imponente costruzione, che a tutt'oggi resta un patrimonio storico molto importante e una testimonianza della grande capacit\u00e0 dei Romani nella costruzione degli edifici.\nLa villa fu realizzata in tre fasi successive dal 121 al 137 d.C. Si tratta di una vera e propria citt\u00e0, estesa su di un'area di circa 300 ha, nella quale il grandioso complesso si presenta diviso in quattro nuclei diversamente caratterizzati.\nL\u2019uso della Villa \u00e8 confermato fino almeno al III secolo come residenza imperiale: dopo i tumultuosi anni dell\u2019anarchia militare gli imperatori non si stabilirono pi\u00f9 a Roma per lunghi periodi, ed \u00e8 probabile che la Villa Adriana fosse in stato di abbandono gi\u00e0 prima del 476. Le rovine della Villa furono in seguito depredate dalla classe dirigente della Roma pontificia, anche se un interesse storico nell\u2019area si svilupp\u00f2 gi\u00e0 dal primo Rinascimento.\nGli scavi.\nL'area che oggi riconosciamo come pertinente alla villa occupa di certo circa 120 ha: si tratta di un'estensione di terreno vastissima per un complesso privato, sia pure di propriet\u00e0 imperiale. Non \u00e8 tuttavia certo che la perimetrazione attuale comprenda l'intera superficie del comprensorio adrianeo.\nDopo la morte di Adriano la villa continu\u00f2 ad essere utilizzata, come mostrano i bolli laterizi pertinenti a restauri del III secolo, ma in seguito fu progressivamente abbandonata e durante il medioevo ridotta a terreno agricolo, salvo essere utilizzata come cava di materiali edili di pregio (marmi, mosaici, decorazioni) per le case di Tivoli, e come riserva di pietra da cui estrarre calce.\nIl primo a rinominarla, dopo secoli, fu l'umanista Flavio Biondo nel 1450, e una decina di anni dopo essa venne visitata e citata anche da papa Pio II Piccolomini. Si anim\u00f2 cos\u00ec \u2013 dalla fine del secolo \u2013 l'interesse di umanisti, mecenati, papi, cardinali e nobili per la villa. Interesse che fu, innegabilmente, soprattutto predatorio: alla ricerca di statue e marmi furono fatti eseguire scavi da papa Alessandro VI Borgia, poi dal cardinale Alessandro Farnese, poi dal cardinale Ippolito II d'Este, per il quale Pirro Ligorio prelev\u00f2 grandi quantit\u00e0 di materiali destinati sia alla villa di Tivoli che a quella di Roma.\nAl Ligorio si deve la prima rilevazione topografica della villa, datata attorno al 1560 e attualmente nella biblioteca di Windsor.\nLa villa riscoperta fu frequentata \u2013 sia per conto dei ricchi committenti che per propria ispirazione e passione, anche da architetti come Antonio da Sangallo il Vecchio e Francesco Borromini, e artisti come Piranesi.\nDal XVI al XIX secolo si moltiplicarono gli scavi, anche da parte dei proprietari dei terreni che insistevano sull'area della villa, come il conte Fede o i Gesuiti ai quali apparteneva l'area del Pecile, e le oltre 300 opere maggiori ritrovate (ritratti, statue, erme, rilievi, sculture, mosaici) furono disperse per le collezioni private ed i musei di mezza Europa.\nNel 1870 lo Stato acquist\u00f2 il comprensorio dalla famiglia Braschi che era in quel periodo la maggiore proprietaria dei terreni (altre parti, tuttavia, rimasero \u2013 e sono ancora\u00a0\u2013 in mano a privati). Furono intrapresi scavi e restauri, che riportarono alla luce la stupefacente architettura degli edifici e talvolta anche stucchi e mosaici superstiti. Le ricerche continuano, ma l'esplorazione del sito \u00e8 lungi dall'essere completata.\nVilla Adriana \u00e8 stata dichiarata nel 1999 patrimonio dell'umanit\u00e0, con questa motivazione:\nQuesto riconoscimento \u00e8 stato tuttavia messo in discussione dallo stesso World Heritage Committee dell'UNESCO, a causa di autorizzazioni edilizie rilasciate dal Comune di Tivoli nel 2011. Nel 2013 si \u00e8 tenuta la 36\u00aa riunione annuale del World Heritage Committee dell'UNESCO che si occupa dei siti considerati patrimonio dell'umanit\u00e0, in cui \u00e8 stata fatta richiesta all'Italia di informare il comitato di qualsiasi progetto di sviluppo nell'area buffer (zona cuscinetto stabilita con un accordo internazionale tra la Repubblica italiana e\u00a0l'UNESCO per proteggere l'area archeologica). Il comitato potrebbe proporre la revoca dello status di patrimonio dell'umanit\u00e0 in seguito alla costruzione di alcuni edifici nell'area buffer come approvato in una delibera del 2011 del comune di Tivoli..\nDescrizione.\nComplesso del \"Pec\u00ecle\".\nIl Pec\u00ecle \u00e8 una ricostruzione della Sto\u00e0 Pecile (\"sto\u00e0 poik\u00ecle\", \"portico dipinto\") nell'agor\u00e0 di Atene, centro politico e culturale della citt\u00e0 di Atene, la prediletta da Adriano durante i suoi numerosi viaggi.\nIl Pecile, un'immensa piazza colonnata di forma quadrangolare, decorata al centro da un bacino e circondata da un portico, si innalzava su poderose costruzioni artificiali. Attraverso una serie di edifici termali poi si giungeva al Canopo. Sulla piazza centrale, si affacciavano gli alloggi delle guardie, del personale amministrativo e di servizio.\nCan\u00f2po.\nQuesta struttura evoca un braccio del fiume Nilo con il suo delta, che congiungeva l'omonima citt\u00e0 di Canopo, sede di un celebre tempio dedicato a Serapide, con Alessandria, sul delta del Nilo. L'identificazione col \"Canopum\" citato nell'\"Historia Augusta\" si deve a Pirro Ligorio, architetto napoletano al servizio di Ippolito d'Este. J.C. Grenier vi vide invece la rievocazione simbolica del viaggio di Adriano in Egitto, da cui l'imperatore ricondusse numerosi materiali e statue, e durante il quale trov\u00f2 la morte il suo celebre amasio Antinoo.\nAttorno alla piscina-canale correva un elegante colonnato, con copie di famose statue greche, come le statue delle cariatidi, copie romane di quelle dell'Eretteo, che sono rivolte verso la piscina e non verso i visitatori, creando cos\u00ec un riflesso incantevole sulla superficie dell'acqua.\nL'ampia esedra alla fine della vasca presenta il triclinio imperiale al cui interno si trova lo \"stibadium\", il letto triclinare; vi si tenevano i banchetti, resi spettacolari dagli effetti d'acqua, dagli spettacoli galleggianti e dagli zampilli che attorniavano i commensali. In realt\u00e0, tuttavia, come sembrano suggerire i bolli presenti sui laterizi, la costruzione del Canopo va collocata in una data antecedente al 132, anno del soggiorno in Egitto dell'imperatore. L'edificio andrebbe piuttosto interpretato come rappresentazione esotica di un ambiente nilotico, solo vagamente ricollegabile al \"ramo canopico\" sul delta del fiume.\nPiazza d'Oro e resti della \"Casa Colonica\".\nEra un complesso periptero con una vasca centrale rettangolare, che tagliava longitudinalmente la spianata dei giardini, sul cui lato minore meridionale si staglia un grandioso edificio con pianta centrale ottagonale dotata di cupola. Le colonne, disposte su un peristilio a quattro bracci circondato da un portico sono realizzate in marmo cipollino e granito egiziano. Sui bracci est ed ovest si delineano due lunghi corridoi (criptoportici). Da quello orientale si accede all'edificio principale. Qui gli ambienti disegnano andamenti ora concavi ora convessi, rendendo un bellissimo gioco visivo. La curata disposizione degli ambienti mistilinei consente di scorgere il ninfeo semicircolare che chiude la costruzione.\nAlle spalle del portico sul lato nord vi sono i resti della \"Casa Colonica\", una struttura di epoca precedente, caratterizzato da pavimenti a mosaico di modesta qualit\u00e0 e destinata alla servit\u00f9. In quest'ala della villa furono ritrovati i ritratti imperiali di Vibia Sabina, Marco Aurelio e Caracalla. La ricchezza degli ambienti e del corredo architettonico, dedotta dall'alto numero di fori che sorreggevano le grappe cui erano appesi i marmi, suggerisce l'ipotesi che questa zona fosse legata alle funzioni pubbliche del palazzo.\nTeatro marittimo.\nIl \"Teatro marittimo\", definizione assegnata dai moderni, \u00e8 una delle prime costruzioni della villa, tanto che \u00e8 stata interpretata come la primissima, provvisoria residenza di Adriano nel sito. Le sue caratteristiche di separatezza rendono credibile l'ipotesi che il luogo costituisse la parte privata del palazzo.\nLa struttura, iniziata nel 118, fu edificata nei pressi della villa repubblicana. \u00c8 un complesso assai singolare, ad un solo piano, senza alcun rapporto con la forma abituale di un teatro romano, costituito da un pronao di cui non resta pi\u00f9 nulla, mentre sono riconoscibili la soglia dell'atrio e tracce di mosaici pavimentali. All'interno consta di un portico circolare a colonne ioniche, voltato. Il portico si affaccia su un canale al centro del quale sorge un isolotto di 45 m di diametro, composto anch'esso da un atrio e da un portico in asse con l'ingresso, pi\u00f9 un piccolo giardino, un complesso termale minore, alcuni ambienti e delle latrine. La struttura non prevedeva alcun ponte in muratura che collegasse l'isolotto al mondo esterno, e per accedervi era necessario protendere un breve ponte mobile.\nTerme.\nIn asse con la valle del Canopo si levano i resti di due stabilimenti termali detti, per le loro differenti dimensioni, Grandi e Piccole Terme.\nLa diversit\u00e0 delle dimensioni indica che diversi dovevano essere i destinatari: ospiti di riguardo e famiglia imperiale per le Piccole Terme, decorate con grande ricchezza e raffinatezza, e personale addetto alla Villa per le Grandi Terme.\nDegli altri edifici annessi a questo complesso, costituiti da una serie di ambienti, si ritiene fossero destinati ad alloggio della guardia imperiale (sono detti infatti \"Pretorio\") o del personale della Villa.\n\"Antinoeion\".\nNel 2003 vengono alla luce lungo la strada di accesso al Grande Vestibolo e davanti al fronte delle Cento Camerelle i resti di quello che verr\u00e0 identificato come un luogo di culto dedicato ad Antinoo, amante dell'imperatore e da esso divinizzato dopo la sua morte prematura. Secondo alcune fonti il giovane si sarebbe annegato nel fiume Nilo per compiere un rito magico che avrebbe sommato i propri anni persi nel sacrificio alla vita dell'imperatore; una improbabile versione invece lo vede gettato nel fiume per scongiurare la sua candidatura come possibile successore di Adriano.. La struttura presenta il basamento di due templi affrontati all'interno di un recinto sacro con un'esedra sul fondo. Al centro, tra i due templi, il basamento dell'obelisco che \u00e8 stato identificato con l'Obelisco del Pincio. Datato al 134 d.C. si pensa fosse anche luogo dell'inumazione del dio amante di Adriano.\nAll'interno del complesso sono stati rinvenuti frammenti di statue in marmo nero, relative a divinit\u00e0 egizie o a figure di sacerdoti che confermerebbero che quello fosse il luogo di culto del dio Osiride-Antinoo.\nSala dei Filosofi.\nLa Sala dei Filosofi \u00e8 la sala intermedia tra la Piazza del Pecile e il Teatro Marittimo. Questa sala era adibita alle riunioni con i politici pi\u00f9 importanti ed era ricoperta di marmo rosso che ricordava la potenza dell'imperatore, come documentano le impronte delle lastre sulla malta di allettamento lungo le pareti e i fori per le grappe di sostegno. Sul muro vi erano sette nicchie dove probabilmente erano rappresentati sette filosofi o parenti.\nHospitalia.\nEra il luogo dove soggiornavano i soldati romani di guardia. In ogni stanza c'\u00e8 una pavimentazione diversa ed in ogni stanza entravano 3 soldati. la camera era arredata con un armadio e probabilmente dei cassettoni posti ai lati delle pareti.\nI pavimenti erano in mosaici e le pareti decorate con semplici stucchi. Per mezzo di una scala si accedeva al piano superiore, dove si potevano trovare altre stanzette.\nTeatro greco.\nIl cd. teatro greco \u00e8 un teatro all'aperto che mantiene pochi resti dei gradini e della cavea. In origine doveva essere ricoperto di marmi. In realt\u00e0 ha le caratteristiche di un teatro romano, essendo circolare e non ellittico; era destinato a spettacoli privati.\nAccademia.\nL'Accademia \u00e8 un complesso di edifici fuori dell\u2019area demaniale e non aperto ai visitatori.\nLe strutture sono di propriet\u00e0 della famiglia Bulgarini, che vi risiede dal Seicento e concede l\u2019accesso solo agli studiosi. Recentemente \u00e8 stata oggetto di rilievi e di studi che ne hanno accertato la presenza di cunicoli sotterranei per il passaggio dei carri e dei servi. Nel 1630 vi furono rinvenuti i Candelabri Barberini, oggi ai Musei Vaticani. Nel 1736-1737 si rinvennero le statue di due Centauri, il cd. \"vecchio\" e il \"giovane \"di Aristeas e Papias, il Fauno (o satiro) in marmo rosso (fig. 3) ed il celebre Mosaico delle Colombe sul bacile, attualmente nelle collezioni dei Musei Capitolini a Roma.\nTempio agli Dei egizi.\nNell'area della \"Palestra\" nel 2006 \u00e8 stata trovata una sfinge egizia e nel 2013 una statua del dio Horus in forma di falco. Queste recenti scoperte, sommate a precedenti ritrovamenti di un busto colossale di Iside e di busti di sacerdoti egizi, hanno fatto capire che il complesso era dedicato al culto delle divinit\u00e0 egizie.\nLivelli sotterranei.\nLa villa era dotata di un vasto sistema di percorsi sotterranei, destinati alla servit\u00f9, che poteva cos\u00ec spostarsi da un ambiente all'altro o portare approvvigionamenti senza disturbare gli ozi dell'imperatore o gli svaghi degli ospiti. Alcune delle vie erano percorribili anche con i carri.\nIl sito museale.\nTra il 1879 e il 1934 la villa era servita dall'omonima stazione della tranvia Roma-Tivoli.\nDal settembre 2016, Villa Adriana \u00e8 unita, in un'unica gestione autonoma, ai siti monumentali di Villa d'Este, del Santuario di Ercole Vincitore, della Mensa Ponderaria e del Mausoleo dei Plauzi. L\u2019Istituto si \u00e8 dato il nome VILLAE, col quale allude all\u2019amenit\u00e0 e all\u2019accoglienza del territorio su cui insiste."}
{"id": "2616255", "revid": "138230", "url": "https://it.wikipedia.org/wiki?curid=2616255", "title": "Violenza politica palestinese", "text": ""}
{"id": "2616264", "revid": "834", "url": "https://it.wikipedia.org/wiki?curid=2616264", "title": "Business As Usual", "text": ""}
{"id": "2616265", "revid": "1305772", "url": "https://it.wikipedia.org/wiki?curid=2616265", "title": "Business as Usual", "text": ""}
{"id": "2616266", "revid": "729019", "url": "https://it.wikipedia.org/wiki?curid=2616266", "title": "Scrittura improvvisata", "text": "Scrittura improvvisata (freestyle writing) \u00e8 una tecnica di scrittura secondo i cui principi \u00e8 necessario appuntare rapidamente e senza soffermarcisi a pensare eccessivamente, le proprie idee, i concetti, le trame, i discorsi, i pensieri o pi\u00f9 genericamente parlando, si cerchi di dare vita e respiro ad un'opera letteraria di stampo multiforme senza necessit\u00e0 di successive revisioni o adattamenti al testo.\nAppartiene al filone della scrittura creativa, anche se viene concepita come un \"divertissement\" di stampo intellettuale."}
{"id": "2616269", "revid": "8660", "url": "https://it.wikipedia.org/wiki?curid=2616269", "title": "Nazionale di pallavolo maschile delle Isole Cayman", "text": "La nazionale di pallavolo maschile delle Isole Cayman \u00e8 una squadra nordamericana composta dai migliori giocatori di pallavolo delle Isole Cayman ed \u00e8 posta sotto l'egida della Federazione pallavolistica delle Isole Cayman.\nRisultati.\nLa nazionale di pallavolo maschile delle Isole Cayman non ha mai partecipato ad alcuna competizione."}
{"id": "2616270", "revid": "599013", "url": "https://it.wikipedia.org/wiki?curid=2616270", "title": "Jacek Huchwajda", "text": ""}
{"id": "2616277", "revid": "1494169", "url": "https://it.wikipedia.org/wiki?curid=2616277", "title": "Pr\u00e9vert", "text": ""}
{"id": "2616278", "revid": "729019", "url": "https://it.wikipedia.org/wiki?curid=2616278", "title": "Coppa del Mondo di biathlon 2011", "text": "La Coppa del Mondo di biathlon 2011 fu la trentaquattresima edizione della manifestazione organizzata dall'Unione Internazionale Biathlon; ebbe inizio il 1\u00ba dicembre 2010 a \u00d6stersund, in Svezia, e si concluse il 20 marzo 2011 a Oslo Holmenkollen, in Norvegia. Nel corso della stagione si tennero a Chanty-Mansijsk i Campionati mondiali di biathlon 2011, validi anche ai fini della Coppa del Mondo, il cui calendario non contempl\u00f2 dunque interruzioni. Per la prima volta fu assegnata una coppa di specialit\u00e0 per la classifica di staffetta mista.\nIn campo maschile furono disputate 26 gare individuali e 4 a squadre, in 10 diverse localit\u00e0. Il norvegese Tarjei B\u00f8 si aggiudic\u00f2 sia la coppa di cristallo, il trofeo assegnato al vincitore della classifica generale, sia le Coppe di sprint e di inseguimento; il suo connazionale Emil Hegle Svendsen vinse le Coppe di partenza in linea e di individuale. Svendsen era il detentore uscente della Coppa generale.\nIn campo femminile furono disputate 26 gare individuali e 4 a squadre, in 10 diverse localit\u00e0. La finlandese Kaisa M\u00e4k\u00e4r\u00e4inen si aggiudic\u00f2 sia la coppa di cristallo, sia quella di inseguimento; la tedesca Magdalena Neuner vinse la Coppa di sprint, la bielorussa Dar\u2033ja Domra\u010dava quella di partenza in linea e la svedese Helena Ekholm quella di individuale. La Neuner era la detentrice uscente della Coppa generale.\nLe staffette miste inserite in calendario furono tre, disputate in altrettante localit\u00e0.\nPartecipanti.\nIl numero di atleti che ogni nazione pot\u00e9 schierare fu stabilito in base ai risultati della precedente stagione. I contingenti furono ridotti per esigenze televisive e per aumentare la competitivit\u00e0 rispetto alla passato. La decisione venne presa al congresso IBU di San Pietroburgo del 4 settembre 2010; si port\u00f2 inoltre lo scalino da 4 a 5 nazioni: cos\u00ec le prime cinque nazioni della classifica possono schierare sei atleti in individuale e sprint, le nazioni classificatesi tra il sesto e il decimo posto hanno cinque posti e cos\u00ec via.\nQueste le quote di partenza per gli uomini:\nQueste invece le quote di partenza per le donne:\nPer ogni tappa vennero assegnate 3 \"wild card\".\nUomini.\nRisultati.\nLegenda:\nIN = individuale\nSP = sprint\nPU = inseguimento\nMS = partenza in linea\nRL = staffetta\nDonne.\nRisultati.\nLegenda:\nIN = individuale\nSP = sprint\nPU = inseguimento\nMS = partenza in linea\nRL = staffetta\nMisto.\nRisultati.\nLegenda:\nMX = staffetta mista\nRisultati.\nPrima vittoria in Coppa del Mondo.\nUomini \nDonne \nPrimo podio in Coppa del Mondo.\nUomini \nDonne \nRitiri.\n\"I seguenti atleti si sono ritirati durante la stagione 2010-11\"\nUomini \nDonne "}
{"id": "2616279", "revid": "9316", "url": "https://it.wikipedia.org/wiki?curid=2616279", "title": "Prevert", "text": ""}
{"id": "2616286", "revid": "71433", "url": "https://it.wikipedia.org/wiki?curid=2616286", "title": "Sasha Schmitz", "text": ""}
{"id": "2616289", "revid": "767487", "url": "https://it.wikipedia.org/wiki?curid=2616289", "title": "Viktorija Titova", "text": ""}
{"id": "2616291", "revid": "486946", "url": "https://it.wikipedia.org/wiki?curid=2616291", "title": "Isolotto della Gaiola", "text": ""}
{"id": "2616292", "revid": "922800", "url": "https://it.wikipedia.org/wiki?curid=2616292", "title": "Athletic Club 2002-2003", "text": "La pagina racchiude la rosa dell'Athletic Club nella stagione 2002-03\nRosa.\nStaff tecnico.\n\"Come da politica societaria la squadra \u00e8 composta interamente da giocatori nati in una delle sette province di Euskal Herria o cresciuti calcisticamente nel vivaio di societ\u00e0 basche.\""}
{"id": "2616293", "revid": "767487", "url": "https://it.wikipedia.org/wiki?curid=2616293", "title": "Thug Life (film)", "text": "Thug Life \u00e8 un film del 2001 diretto dal regista Greg Carter, uscito negli Stati Uniti d'America l'8 marzo 2001."}
{"id": "2616294", "revid": "1305772", "url": "https://it.wikipedia.org/wiki?curid=2616294", "title": "I'm Still in Love with You", "text": ""}
{"id": "2616297", "revid": "124123", "url": "https://it.wikipedia.org/wiki?curid=2616297", "title": "Paolo Sinigaglia", "text": "Carriera.\nStileliberista attivo alla met\u00e0 degli anni settanta, \u00e8 stato convocato in nazionale ai Campionati mondiali di nuoto del 1975 come riserva e agli europei del 1977 di J\u00f6nk\u00f6ping dove con la staffetta 4\u00d7100 m stile libero ha vinto la medaglia d'argento con Roberto Pangaro, Paolo Revelli e Marcello Guarducci migliorando il primato italiano sia in batteria (3'30\"41) che in finale (3'28\"58). Nel 1978 ha gareggiato con la staffetta 4\u00d7100 m anche ai mondiali di Berlino ovest arrivando alla finale in cui Marcello Guarducci, Raffaele Franceschi, Sinigaglia e Paolo Revelli sono arrivati quinti.\nPalmar\u00e8s.\nCampionati italiani.\nquesti i suoi risultati nei campionati:"}
{"id": "2616299", "revid": "767487", "url": "https://it.wikipedia.org/wiki?curid=2616299", "title": "La taranta", "text": "La taranta (conosciuto anche col titolo \"La terra dei rimorsi\") \u00e8 un cortometraggio documentario del 1962 diretto da Gianfranco Mingozzi, considerato come il primo documento filmato sul tarantismo.\nProduzione.\nPer realizzare il documentario, Mingozzi ha visitato il Salento negli anni '50 e '60.\nIl film \u00e8 stato realizzato con la consulenza di Ernesto de Martino e dell'etnomusicologo Diego Carpitella."}
{"id": "2616300", "revid": "767487", "url": "https://it.wikipedia.org/wiki?curid=2616300", "title": "Val\u00e9rie Devaux", "text": ""}
{"id": "2616301", "revid": "61051", "url": "https://it.wikipedia.org/wiki?curid=2616301", "title": "Aeritalia ait 320", "text": ""}
{"id": "2616310", "revid": "599013", "url": "https://it.wikipedia.org/wiki?curid=2616310", "title": "Brigitte Benon", "text": ""}
{"id": "2616312", "revid": "834", "url": "https://it.wikipedia.org/wiki?curid=2616312", "title": "I'm still in love with you", "text": ""}
{"id": "2616313", "revid": "767487", "url": "https://it.wikipedia.org/wiki?curid=2616313", "title": "Marie Hauterville", "text": ""}
{"id": "2616316", "revid": "287204", "url": "https://it.wikipedia.org/wiki?curid=2616316", "title": "VdB 6", "text": "vdB 6 \u00e8 una piccola nebulosa a riflessione, visibile nella costellazione di Cassiopea.\nSi individua con facilit\u00e0, trovandosi a met\u00e0 via fra le stelle e ; nei suoi pressi si trova l'ammasso aperto NGC 654, che ne facilit\u00e0 notevolmente l'individuazione: la nube vi trova sul suo lato sudoccidentale. La stella avvolta in vdB\u00a06 \u00e8 catalogata come HIP 8074 (o DB+61\u00b0\u00a0315) ed \u00e8 una supergigante blu di magnitudine 9,66, situata nel Braccio di Perseo, che imprime alla nebulosa un colore marcatamente azzurrognolo.\nLa stella viene a trovarsi fisicamente nei pressi dell'ammasso NGC 654, costituendone uno dei membri pi\u00f9 esterni e brillanti; l'ammasso contiene una sessantina di stelle, fra le quali vi sono diverse stelle di pre-sequenza principale, e ha un'et\u00e0 che si aggira sui 15-20 milioni di anni.\nL'ammasso e la nebulosa associata fanno parte dell'associazione OB Cas OB8, che si estende in direzione del settore pi\u00f9 centrale della costellazione di Cassiopea; con una distanza media stimata sui 2600 parsec (8500 anni luce), l'associazione viene a trovarsi nel Braccio di Perseo fra le vicine associazioni Cas\u00a0OB1 e Per\u00a0OB1. Diverse sue stelle membri sono ben osservabili anche con un piccolo binocolo e ingloba al suo interno anche altri fra gli ammassi aperti pi\u00f9 famosi di Cassiopea, come M103, NGC 663 e NGC 659."}
{"id": "2616319", "revid": "71433", "url": "https://it.wikipedia.org/wiki?curid=2616319", "title": "Dick Brave", "text": ""}
{"id": "2616321", "revid": "767487", "url": "https://it.wikipedia.org/wiki?curid=2616321", "title": "Tat'jana Napalkova", "text": ""}
{"id": "2616322", "revid": "1982", "url": "https://it.wikipedia.org/wiki?curid=2616322", "title": "Guerra macedone del 2001", "text": ""}
{"id": "2616323", "revid": "599013", "url": "https://it.wikipedia.org/wiki?curid=2616323", "title": "Ekaterina Lebedeva-Gorskaja", "text": "Ha disputato i Mondiali del 1990, 1991, 1992, 1993 e 1994 nella specialit\u00e0 spada individuale. Ha vinto la medaglia di bronzo ai Mondiali 1991 nella spada a squadre."}
{"id": "2616325", "revid": "14691", "url": "https://it.wikipedia.org/wiki?curid=2616325", "title": "Mitologia masai", "text": ""}
{"id": "2616327", "revid": "115233", "url": "https://it.wikipedia.org/wiki?curid=2616327", "title": "Strettoio", "text": ""}
{"id": "2616329", "revid": "287204", "url": "https://it.wikipedia.org/wiki?curid=2616329", "title": "Tortura dell'ebreo", "text": "La Tortura dell'ebreo \u00e8 un affresco (356x193 cm) di Piero della Francesca e aiuti, facente parte delle \"Storie della Vera Croce\" nella cappella maggiore della basilica di San Francesco ad Arezzo, databile al 1452-1466. In questo affresco in particolare si riconosce la mano secca e grafica di Giovanni da Piamonte (soprattutto nel trattamento dei riccioli delle capigliature), sebbene il disegno sia interamente imputabile a Piero.\nDescrizione e stile.\nL'ebreo \u00e8 Giuda Ciriaco, un personaggio della Leggenda della Vera Croce raccontata da Jacopo da Varagine, ma risalente allo storico bizantino Sozomeno (V secolo).\nLa scena, che fa da \"pendant\" al \"Sollevamento della Croce\" sulla parte destra della parete (con un analogo gioco di linee oblique), \u00e8 ambientata ai tempi del pellegrinaggio di sant'Elena Imperatrice in Terrasanta, che ha il suo culmine nella scena adiacente del \"Ritrovamento delle tre croci e verifica della Croce\". Dopo la vittoria del figlio Costantino su Massenzio (scena della \"Battaglia\" sulla parete opposta), grazie alla visione della Croce di Cristo, Elena decide di recarsi in pellegrinaggio a Gerusalemme per trovare la sacra reliquia e innalzarla di nuovo. In citt\u00e0 nessuno \u00e8 per\u00f2 al corrente di dove la Croce sia stata sepolta, tranne un ebreo di nome Giuda (un riferimento all'apostolo/giudeo traditore), che si rifiuta di rivelare l'informazione desiderata. Allora viene calato in un pozzo, dal quale potr\u00e0 uscire solo quando sar\u00e0 disposto a parlare. L'affresco mostra proprio il momento della liberazione, quando due operai tirano fuori Giuda dal pozzo tramite funi legate a un argano con carrucola, mentre un funzionario lo afferra con disprezzo per i capelli. Il tema, che aveva un'evidente connotazione anti-giudaica, era tratto dalla \"Leggenda Aurea\" di Jacopo da Varazze. \nL'ebreo conduce allora Elena e il suo seguito presso il tempio di Venere (scena successiva), dove vengono dissepolte le tre croci del Golgota, delle quali solo una ha poteri miracolosi, essendo la Vera Croce di Cristo.\nLa scena \u00e8 composta sapientemente, con colori che si esaltano, per contrasto, a vicenda, riprendendo quelli delle scene vicine. Gli abiti dei personaggi sono quattrocenteschi e una giacca del tutto simile a quella nera si trova anche nella scena del \"Sollevamento\". Sul cappello del funzionario \u00e8 scritto il motto \"Prude[ntia] vinco\" (\"Ti vincer\u00f2 con la mia sagacia\").\nL'edificio sulla sinistra si ricollega in angolo con la casa scorciata dell'affresco contiguo, creando una sorta di unico edificio irregolare. Lo sfondo \u00e8 semplificato dal piatto muro rossastro con merlatura, perpendicolare allo sguardo dell'osservatore, che mette in evidenza i personaggi in primo piano, secondo uno stratagemma compositivo gi\u00e0 sperimentato da Beato Angelico. Il cielo si schiarisce verso l'orizzonte ed \u00e8 chiazzato dalle nuvole chiaroscurate a cuscinetto, nel pi\u00f9 tipico stile pierfrancescano."}
{"id": "2616332", "revid": "599013", "url": "https://it.wikipedia.org/wiki?curid=2616332", "title": "I\u00f1igo Larrainzar", "text": "Carriera.\nClub.\nCresciuto nelle giovanili dell'Osasuna, squadra della sua citt\u00e0, debutta nella squadra riserve nella stagione 1989-90. Nel corso dello stesso campionato passa alla prima squadra, con cui debutta nella Primera Divisi\u00f3n.\nDopo quattro anni passa all'Athletic Bilbao, diventandone presto un perno irremovibile, come testimoniano le 289 partite (251 in campionato) impreziosite da 10 gol, con i \"rojiblancos\".\nDopo 10 stagioni con i baschi, viene acquistato dal Cordoba, con cui termina la carriera nel 2005 in Segunda Divisi\u00f3n.\nNazionale.\nDopo aver fatto la trafila nelle selezioni giovanili spagnole, debutta con le Furie rosse il 19 gennaio 1994, in Spagna-Portogallo 2-2, in quella che sar\u00e0 la sua unica presenza con la nazionale maggiore.\nConta anche 4 presenze con la Selezione di calcio dei Paesi Baschi."}
{"id": "2616333", "revid": "729019", "url": "https://it.wikipedia.org/wiki?curid=2616333", "title": "Hawker Heron", "text": "L'Hawker Heron (\"Airone\", in italiano) fu un caccia biplano realizzato dall'azienda aeronautica britannica Hawker Aircraft negli anni venti. Non ottenne successo e il progetto non super\u00f2 mai lo stadio di prototipo.\nStoria.\nPer la realizzazione di questo velivolo, Sydney Camm, ide\u00f2 una nuova struttura completamente in metallo la quale si rivel\u00f2 tanto valida da divenire lo standard di costruzione dell'Hawker fino alla realizzazione del Sea Hawk. Questo telaio era realizzato tramite tubi metallici (acciaio o alluminio) con le estremit\u00e0 conformate in modo da poter essere collegati gli uni agli altri per mezzo di ganasce e bulloni (a volte con ghiere per proteggere i tubi).\nL'aereo vol\u00f2 la prima volta nel 1925, con P.S.W. Bulman ai comandi e pur essendo pi\u00f9 pesante dell'Hawker Woodcock si dimostr\u00f2 pi\u00f9 veloce di questi di circa 15\u00a0mph (24\u00a0km/h); fu elogiato dai piloti che lo provarono per le sue eccellenti propriet\u00e0 di maneggevolezza. Purtroppo il velivolo non suscit\u00f2 nessun interesse da parte dell'Air Ministry pertanto non and\u00f2 mai in produzione.\nDesign.\nIl progetto dell'aereo fu iniziato nel 1924 e si basava su una riprogettazione dell'Hawker Woodcock, la quale prevedeva la sostituzione della struttura interna in legno del Woodcock con la nuova struttura in metallo, ma man mano che il progetto progrediva si opt\u00f2 per disegnare un aereo completamente nuovo.\nL'Heron fu un biplano monoposto, ricoperto in tela, equipaggiato con il motore radiale Bristol Jupiter VI da 455\u00a0hp (339\u00a0kW) e con elica a due pale interamente in legno; fu progettata anche un'elica in metallo, ma non si riscontrarono benefici da questa soluzione. Per l'armamento erano previste due Vickers da .303\u00a0in (7,7\u00a0mm)."}
{"id": "2616334", "revid": "27423846", "url": "https://it.wikipedia.org/wiki?curid=2616334", "title": "Varciani", "text": ""}
{"id": "2616336", "revid": "2008079", "url": "https://it.wikipedia.org/wiki?curid=2616336", "title": "Arizona Robbins", "text": "Arizona Robbins \u00e8 stato un personaggio della serie televisiva \"Grey's Anatomy\", interpretato dall'attrice Jessica Capshaw.\nDescrizione.\nArizona Robbins \u00e8 un chirurgo pediatrico che compare nella quinta stagione come sostituta del dottor Jordan Kenley, colpito da un attacco cardiaco durante la visita a un paziente. Si confermer\u00e0 personaggio fisso della serie dalla sesta stagione alla fine della quattordicesima.\nSimpatica e buffa, gira per l'ospedale con delle scarpe-pattini; da questo il suo soprannome \"Pattini a rotelle\". \u00c8 un chirurgo capace e svolge il suo lavoro con passione. Di lei si sa poco; ha rivelato di aver avuto un fratello, poi morto in guerra. Arizona \u00e8 inoltre omosessuale ed \u00e8 innamorata di Callie.\nStoria del personaggio.\nArizona \u00e8 stata chiamata cos\u00ec in onore di una nave da guerra americana, la U.S.S. Arizona, e come dice lei stessa \u00e8 stata cresciuta per essere un buon marinaio anche durante la tempesta, per proteggere la propria patria e la propria famiglia e per proteggere le cose che ama. Suo nonno \u00e8 stato a bordo della \"Arizona\", suo padre \u00e8 diventato colonnello dei marines e anche suo fratello si \u00e8 arruolato e poi \u00e8 morto. Ha imparato ad essere forte quando \u00e8 stato necessario e non ha mai avuto bisogno di parlare della propria omosessualit\u00e0 con i suoi genitori perch\u00e9 per loro non era un problema.\nQuinta stagione.\nNella quinta stagione inizia una relazione con la dottoressa Callie Torres, chirurgo ortopedico. Tra le due nascer\u00e0 una vera e propria storia d'amore nonostante alcune difficolt\u00e0 iniziali. Molte di queste incomprensioni sono dovute al contrasto tra Callie e suo padre, che la disereda una volta saputo della relazione della figlia con Arizona.\nSesta stagione.\nNella sesta stagione Arizona convincer\u00e0 il signor Torres che ama veramente Callie e anche grazie al suo intervento i due riescono a riavvicinarsi. La loro storia sembra andare apparentemente a gonfie vele, fino a quando, dopo lunghe discussioni e provvisorie riappacificazioni, Callie e Arizona decidono di lasciarsi, a causa del loro disaccordo riguardo al fatto di avere un giorno dei figli. Negli ultimi minuti del finale di sesta stagione Arizona dice a Callie che non vuole rinunciare a lei, e che Callie sar\u00e0 un'ottima madre, cos\u00ec le due si baciano.\nSettima stagione.\nNella settima stagione Arizona si trasferisce a casa di Callie e Cristina, felici di trascorrere la vita insieme. Callie vorrebbe chiedere a Cristina di lasciare la casa ma non ha il coraggio finch\u00e9 un giorno Owen e Cristina vedono entrare Arizona e Callie baciandosi e decidono finalmente di cercare una nuova abitazione. Arizona incontra in ospedale Teddy Altman, che le dar\u00e0 consigli sulla sua vita privata: infatti per far s\u00ec che Callie e Arizona rimangano sole d\u00e0 come consiglio di uscire con Mark Sloan. Importante \u00e8 il personaggio di Mark Sloan che interromper\u00e0 i discorsi tra Callie e Arizona e cos\u00ec Callie chiede ad Arizona di fare uno sforzo per uscire con lui, sperando che avrebbe sbloccato la rivalit\u00e0 tra Arizona e Mark.\nVerso la sesta puntata della settima stagione Arizona prender\u00e0 la decisione di partire per l'Africa, dopo aver vinto il premio Carter Madison, per aiutare i bambini malati. In un primo momento Callie decider\u00e0 di andare con lei, poi si lasceranno in aeroporto. Poco dopo torner\u00e0 a bussare a casa di Callie piangendo ma le verr\u00e0 chiusa la porta in faccia. Successivamente scoprir\u00e0 che Callie \u00e8 incinta di Mark, il chirurgo plastico migliore amico di Callie, e nonostante la sorpresa iniziale, accetter\u00e0 la cosa e far\u00e0 pace con Callie, con la quale torner\u00e0 quindi insieme. Quando Callie \u00e8 circa alla 23\u00aa settimana di gravidanza, avranno insieme un incidente dalla quale Arizona uscir\u00e0 quasi illesa mentre l'altra riporter\u00e0 gravi traumi che durante un intervento d'urgenza porteranno alla nascita della bambina che Arizona definir\u00e0 come \"propria\". Nel ventesimo episodio della settima stagione avviene finalmente il matrimonio tanto aspettato delle due donne, unite per la vita dalla dottoressa Bailey.\nOttava stagione.\nArizona cerca di aiutare Alex, dicendogli che lui non ha nessuno che gli copra le spalle e che deve migliorare il suo carattere essendo la persona pi\u00f9 odiata dell'ospedale dopo il tradimento di Meredith, per vivere una vita serena e senza complicanze in ospedale.\nMentre Mark \u00e8 al telefono con Callie, che \u00e8 partita con Arizona per una conferenza, la piccola Sofia cade dal divano, cos\u00ec lui, in preda al panico perch\u00e9 non piange, la fa visitare da Alex che gli dice che la piccola non piange perch\u00e9 \u00e8 un bravo padre. \u00c8 il momento per i dottori del Seattle Grace Hospital di decidere in quale ospedale continuare la loro carriera. Karev, che inizialmente sembrava l'unico che volesse rimanere al Seattle Hospital, alla fine accetter\u00e0 l'offerta dell'ospedale Hopkins, suscitando l'ira della Robbins. Dottorandi e strutturati del Seattle Grace Hospital vengono scelti per aiutare in un complicato intervento in un ospedale di Boise. Nel corso del viaggio l'aereo precipita, e la puntata si chiude con un'inquadratura di Meredith che giace al suolo svenuta. L'aereo che trasportava i medici precipita in una zona boscosa e sperduta. Cristina, Meredith e Mark sono gli unici in grado di muoversi per aiutare gli altri; ad Arizona \u00e8 uscito un osso della gamba sinistra, ed essendo in un bosco prende un'infezione gravissima che le porter\u00e0 l'amputazione della gamba, eseguita da Alex.\nNona stagione.\nArizona si risveglia dopo l'incidente e si rende conto di aver perso una gamba. Questo la porter\u00e0 a litigare con tutti, soprattutto con Callie, e ad abbandonare temporaneamente il lavoro. Questo aspetto della sua vita \u00e8 stato esplorato in modo particolare nell'episodio \"Camminare su un sogno\" della nona stagione. Dopo il suo graduale rientro al lavoro, deve prepararsi ad affrontare un intervento su un neonato con la dr. Lauren Boswell. La loro sintonia, gi\u00e0 dal loro primo incontro, \u00e8 innegabile. Durante una tempesta, e mentre sta nascendo il figlio di Meredith e Derek, nello stanzino ha un rapporto sessuale con la dr. Boswell tradendo cos\u00ec Callie.\nDecima stagione.\nDopo aver avuto un rapporto sessuale, Arizona e la dr. Boswell inavvertitamente si scambiano i camici. Proprio grazie a questo, Callie riconosce il camice di Arizona perch\u00e9 aveva la fede sul colletto, allora capisce di essere stata tradita. Dopo una furiosa lite Callie e Sofia si trasferiscono a casa di Meredith. Arizona intanto intraprende una relazione con la specializzanda Leah Murphy, che per\u00f2 si interrompe quando Callie manifesta la voglia di tornare insieme a lei. La stagione prosegue con la loro relazione, legata per\u00f2 ad un equilibrio che sembra destinato a spezzarsi.\nUndicesima stagione.\nArizona e Callie iniziano la terapia di coppia, che, se in un primo momento le aveva riavvicinate, far\u00e0 pensare molto Callie che decider\u00e0 di interrompere la relazione. Arizona si rende conto di amare ancora Callie quando la vedr\u00e0 uscire con un'altra donna e prover\u00e0 gelosia. Arizona e Callie rimarranno comunque buone amiche soprattutto per la loro bambina, Sofia.\nIn questa stagione facciamo la conoscenza della dr. Nicole Hermann, chirurgo fetale che guider\u00e0 Arizona alla sua seconda specializzazione, chirurgia fetale. La dr. Hermann, dopo un tumore al cervello operato da Amelia, rimarr\u00e0 cieca e affider\u00e0 il suo reparto ad Arizona.\nDodicesima stagione.\nAd una cena organizzata da Meredith, Arizona conosce la nuova fidanzata di Callie, Penny. Penny si scoprir\u00e0 essere la specializzanda che oper\u00f2 Derek nell'incidente in cui perse la vita. Penny vincer\u00e0 una borsa di studio a New York e chiede a Callie di andare con lei. Callie vorrebbe portare anche Sofia con lei, ma Arizona si oppone e andranno in tribunale per decidere la custodia esclusiva di Sofia, che poi verr\u00e0 data ad Arizona. Nell'ultima puntata Arizona e Sofia bussano alla porta di Callie e Arizona le dice che la loro bambina merita due mamme felici, perci\u00f2 pu\u00f2 portarla a New York con s\u00e9.\nTredicesima stagione.\nArizona in questa stagione conosce la dr. Eliza Minnick, assunta dalla Bailey per apportare miglioramenti al programma di specializzazione. Le due dopo un iniziale attrito diventano amiche per poi iniziare una relazione potenzialmente seria. Tuttavia nell'ultima puntata la Bailey licenzia la Minnick e la loro storia finisce.\nQuattordicesima stagione.\nPoco dopo la fine della storia con Eliza, Arizona si butta in un flirt intenso con Carina De Luca, sorella di Andrew. In tutto questo, fa ritorno a Seattle la figlia Sofia, che per\u00f2 sente fortemente la mancanza dell'altra mamma. A nulla valgono i tentativi di Arizona di tirarle su il morale e cos\u00ec decide di trasferirsi con la figlia a New York, cosicch\u00e9 quest\u2019ultima possa avere entrambe le madri vicine. Lascia Carina che non accetta la sua decisione e\nriceve intanto la visita di Nicole Herman e con quest\u2019ultima decide di aprire una clinica a New York dove continuer\u00e0 la sua carriera come chirurgo fetale. Nell'episodio finale della stagione durante un dialogo con April e Richard confessa che non pu\u00f2 fare a meno di sorridere ogni volta che lei e Callie si scrivono o si sentono facendo quindi intendere che \u00e8 ancora innamorata di Callie, inoltre sempre durante questo dialogo si viene a conoscenza della fine della relazione tra Callie e Penny, nonostante questo Arizona dice che non ha intenzione di tornare con Callie, cosa che il finale della puntata smentisce in quanto Arizona riceve un sms da Callie con su scritto \"non vedo l'ora di vederti\" cosa che rende evidente che anche Callie sia ancora innamorata di Arizona, cosa ricambiata da Arizona che viene confermata dal sorriso che Arizona fa non appena legge il messaggio, questo fa intuire che a New York Callie e Arizona torneranno insieme rendendo di fatto la fine del loro matrimonio solo temporanea."}
{"id": "2616338", "revid": "287204", "url": "https://it.wikipedia.org/wiki?curid=2616338", "title": "Lei (brano musicale)", "text": ""}
{"id": "2616341", "revid": "599013", "url": "https://it.wikipedia.org/wiki?curid=2616341", "title": "Mina (matita)", "text": "La mina \u00e8 un sottile cilindro, fatto di grafite o altro materiale, il quale nella matita costituisce la parte che rilascia la traccia.\nMicromina.\nLa storia della micromina \u00e8 la storia stessa del portamina; questo infatti \u00e8 considerato la matita pi\u00f9 evoluta dal punto di vista tecnologico e in questa evoluzione i diversi produttori hanno cercato di ridurre sempre pi\u00f9 la dimensione della mina, anche perch\u00e9 il portamine \u00e8 stato spesso pubblicizzato come \"la matita sempre appuntita\".\nLe prime mine per portamina avevano un diametro di 2\u00a0mm, una dimensione troppo grossa per evitare la necessit\u00e0 di essere temperate. Negli anni 1920 Eugene Dietzgen mise in commercio le prime matite con mina da 1,1\u00a0mm che per\u00f2 era ancora troppo grossa e aveva la stessa necessit\u00e0 di essere temperata: le matite di Dietzgen furono per\u00f2 le prime dotate di strettoio il quale, bloccando la mina, dava la possibilit\u00e0 di temperarla senza doverla rimuovere dal portamina. La mina da 0,9\u00a0mm fu introdotta nel 1938, ma (come la mina da 1,1\u00a0mm) era troppo sottile per resistere alle pressioni laterali quando la si temperava e il loro uso non si diffuse.\nFu solo a partire dagli anni 1950, grazie alla tecnologia di polimerizzazione della grafite introdotta dalla Faber-Castell, che si cominciarono a produrre le mine da 0,7\u00a0mm, 0,5\u00a0mm e anche 0,3\u00a0mm, che non hanno pi\u00f9 bisogno di essere temperate e quindi possono essere pienamente apprezzate dagli utilizzatori; sono state prodotte anche mine da 0,4\u00a0mm e 0,2\u00a0mm."}
{"id": "2616343", "revid": "115233", "url": "https://it.wikipedia.org/wiki?curid=2616343", "title": "Micromina", "text": ""}
{"id": "2616344", "revid": "30677", "url": "https://it.wikipedia.org/wiki?curid=2616344", "title": "Kryqi i Kuq Shqiptar", "text": ""}
{"id": "2616348", "revid": "121454765", "url": "https://it.wikipedia.org/wiki?curid=2616348", "title": "Ritrovamento delle tre croci e verifica della Croce", "text": "Il Ritrovamento delle tre croci e verifica della Croce \u00e8 un affresco (356x747 cm) di Piero della Francesca e aiuti, facente parte delle \"Leggende della Vera Croce\" nelle tre pareti del coro della Chiesa di San Francesco ad Arezzo, databile al 1452-1459.\nDescrizione e stile.\nLa scena rappresenta il pellegrinaggio di sant'Elena imperatrice in Terrasanta, alla ricerca della reliquia della Vera Croce. Dopo aver torturato l'ebreo Giuda per farsi rivelare l'esatta collocazione della sepoltura delle croci del Golgota (scena precedente), Elena e il suo seguito vengono condotti davanti al tempio di Venere, dove scavando vengono rinvenute tre croci (parte sinistra dell'affresco). Nella parte destra viene riconosciuta la vera croce di Cristo, che alla sola imposizione fa miracolosamente resuscitare un cadavere. All'evento prodigioso Elena, il suo seguito e gli astanti si inginocchiano in adorazione. La scena ha come \"pendant\" quella sulla parete opposta dell'\"Adorazione della Croce e incontro tra Salomone e la Regina di Saba\", che \u00e8 pure divisa in due parti, una all'aperto e una su sfondo architettonico, ed \u00e8 presente una precisa corrispondenza tra le figure di Elena e della Regina di Saba, ritratte in pose analoghe.\nLe scene avvengono in momenti diversi, ma sono rappresentate contemporaneamente, con la duplicazione di alcuni protagonisti; non \u00e8 duplicata invece la Croce di Cristo, che, non a caso, non appare nella scena sinistra, poich\u00e9 si riteneva che Cristo, simboleggiato dalla Croce stessa, in quanto essere unico e inimitabile non potesse essere sdoppiato. L'unione delle due scene \u00e8 una caratteristica tradizionale dell'iconografia e si ritrova anche nei precedenti cicli di Agnolo Gaddi a Santa Croce di Firenze e di Cenni di Francesco nella Cappella della Croce di Giorno a Volterra. \n\"Ritrovamento delle Croci\".\nLa scena del \"Ritrovamento delle Croci\" \u00e8 ambientata in campagna, con numerosi riferimenti alla vita agreste, come il campo di grano biondo in basso a destra, che testimonia la stagione estiva della scena. Tra due colline si apre la maestosa veduta urbana di Arezzo, cinta da solide mura e riconoscibile soprattutto dalla chiesa cattedrale sulla sommit\u00e0. \nIn basso si svolge la scena del ritrovamento vero e proprio, con gli operai che scavano una buca (la profondit\u00e0 \u00e8 suggerita dall'uomo che emerge solo dalla vita in su) e trovano le croci, alla presenza di Elena e di un funzionario nei cui gesti sembra palesarsi il dubbio su quale sia la sacra reliquia di Cristo e quali siano invece le croci dei ladroni. \nNell'uomo col copricapo rosso potrebbe trovarsi un autoritratto di Piero della Francesca.\n\"Verifica e Adorazione della Croce\".\nLa scena della \"Verifica\" si svolge in maniera del tutto separata dalla precedente, nonostante il punto di contatto tra lo strascico della veste dell'ultima damigella che invade l'altra met\u00e0 arrivando a sfiorare il piede di uno dei lavoratori. Anche il suolo delle due met\u00e0 \u00e8 di colorazione diversa. Ma sono soprattutto gli sguardi dei protagonisti e il diverso sfondo a creare una cesura tra le due parti. La scena di destra si svolge davanti al tempio di Venere, rappresentato con forme classicheggianti in una profusione di marmi colorati. L'edificio in realt\u00e0 ricorda pi\u00f9 una chiesa rinascimentale che un tempio romano, con l'uso di archi a tutto sesto, oculi e un timpano marmoreo su cornicione modanato che fa pensare alle architetture di Leon Battista Alberti. Notevole \u00e8 la resa delle specchiature marmoree screziate in maniera diversa a seconda della tipologia di pietra, oppure la verosimile vetrata del rosone, composta a medaglioni secondo la consuetudine quattrocentesca. A destra lo sfondo prosegue con architetture che si allontanano prospetticamente lungo una via, secondo una realistica veduta urbana gi\u00e0 sperimentata negli affreschi della Cappella Brancacci. In alto spuntano torri, campanili e una cupola con lanterna. \nLa scena della Verifica si svolge nella met\u00e0 inferiore, con un servitore che ha appena resuscitato un uomo dal suo catafalco con la sola imposizione della reliquia. Il giovane \u00e8 nudo e nella sua figura Piero mise in opera un notevole gioco di luci ed ombre che rendono in maniera perfetta l'anatomia della schiena. La Croce \u00e8 inclinata in profondit\u00e0 e la linea obliqua che disegna riprende la direttrice prospettica degli edifici, amplificando l'assetto spaziale della scena.\nSulla destra si trovano Elena e il suo seguito, che si sono inginocchiati al compiersi del miracolo. Nel volto dell'imperatrice si coglie anche un'espressione di viva sorpresa, ottenuta dipingendo la bocca dischiusa e gli occhi leggermente sgranati. Il richiamo nella posa alla Regina di Saba dell'affresco opposto pone un parallelismo tra le due donne, consapevoli del valore e della destinazione della Croce ed esercitanti un'influenza positiva nel mutevole destino della reliquia.\nLe dame sono pi\u00f9 composte, emblematiche del \"quieto splendore\" che caratterizza gli affreschi. I colori sono accordati a un delicato equilibrio che non esclude contrasti e ritmi \"a scacchiera\" tra colori chiari e scuri che evidenziano alcuni particolari fondamentali, come le teste.\nAll'estrema destra si trova un gruppo di passanti con curiosi cappelli di foggia bizantina, che si ritrovano numerose opere d'arte del tempo e derivano dalla visione dei delegati orientali del concilio di Ferrara-Firenze (1438-1439)."}
{"id": "2616349", "revid": "46291", "url": "https://it.wikipedia.org/wiki?curid=2616349", "title": "Polygala myrtifolia", "text": "Il mirtifoglio (Polygala myrtifolia ) \u00e8 un arbusto sempreverde, con foglie coriacee simili al mirto (da cui il nome) e fiori rosa-violacei, appartenente alla famiglia delle Polygalaceae.\nOriginaria del Sudafrica, \u00e8 coltivata come pianta ornamentale e si \u00e8 naturalizzata diffusamente nelle zone a clima temperato come l'Oceania e l'Europa meridionale."}
{"id": "2616367", "revid": "62748", "url": "https://it.wikipedia.org/wiki?curid=2616367", "title": "Giacomo Gastaldi", "text": "Biografia.\nNacque in Piemonte da una famiglia nobile. Si trasfer\u00ec a Venezia nel 1539 dove lavor\u00f2 come ingegnere al servizio della Serenissima; dal 1544 si dedic\u00f2 unicamente alla cartografia, divenendo il cosmografo ufficiale della Repubblica di Venezia; il Consiglio dei Dieci si riferiva a lui chiamandolo \"Mastro Giacomo di Piemonte il nostro Cosmografo\". In breve tempo la sua fama di cartografo si diffuse in Italia ed in Europa. Ebbe il grande merito di utilizzare e diffondere nel campo della cartografia la tecnica dell'acquaforte (incisione su lastre di rame), che consentiva all'incisore di realizzare disegni molto pi\u00f9 precisi e nitidi, consentendo una lettura pi\u00f9 agevole di esse. Quasi tutti i cartografi antecedenti avevano invece usato la tecnica della xilografia, molto meno precisa.\nGli furono attribuite centonove carte geografiche, in cui rappresent\u00f2 praticamente tutto il mondo allora conosciuto. Fra le su carte pi\u00f9 pregevoli \u00e8 da ricordare una grande carta dell'Africa in otto fogli pubblicata nel 1564. Nel 1548 pubblic\u00f2 un'edizione della \"Geografia di Tolomeo\" contenente le carte realizzate a partire dal 1542, fra cui due planisferi. Questi planisferi, il primo dei quali \u00e8 datato 1546, rappresentano le masse continentali dell'emisfero nord uniti fra di loro tramite la parte pi\u00f9 settentrionale, cio\u00e8 fra l'America/Groenlandia e l'Europa. La novit\u00e0 di quest'opera fu che Gastaldi riusc\u00ec a stampare i fogli riunendoli in un volume ridotto, facilmente trasportabile.\nNelle sue prime carte, Gastaldi ancora non era a conoscenza della separazione fra America ed Asia e continu\u00f2 a rappresentare l'America del Sud collegata all'estremit\u00e0 sudorientale della Cina tramite l'istmo dell'America Centrale, e poich\u00e9 nella cartografia antica la Cina veniva considerata con l'emblema del Drago, la Terra del Fuoco viene descritta come la \u2018'Coda del Drago'\u2019.\nA partire dal 1562, Gastaldi riconobbe in un opuscolo la separazione dell'America e dell'Asia, e chiam\u00f2 lo stretto che le separava passaggio a nord-ovest, dal nome d'un regno asiatico descritto da Marco Polo.\nNel 1561 stamp\u00f2 una carta dell'Italia, in cui per la prima volta il profilo delle coste \u00e8 realizzato facendo riferimento a carte nautiche molto pi\u00f9 precise di quelle dei secoli precedenti. Riusc\u00ec a rappresentare anche le regioni interne con maggiore veridicit\u00e0, .\nGastaldi lavor\u00f2 su commissione di diversi editori, come Nicolo Bascarini e Giovanbattista Pedrezano. Fu anche incaricato dal Consiglio dei Dieci di affrescare una sala del Palazzo ducale con le carte dell'Asia e dell'Africa..\nGastaldi cooper\u00f2 con Giovan Battista Ramusio, geografo e Segretario del Consiglio dei Dieci, che gli sugger\u00ec la realizzazione di diverse carte che poi furono inserite nella sua opera \"Delle Navigationi et Viaggi\".\nFu il caposcuola di una nutrita schiera di incisori cartografi, fra i quali Fabio Licinio (1521\u20131565), che continuarono ad operare a Venezia con la tecnica dell'acquaforte nel XVI e XVII secolo.\nAlle carte di Gastaldi sono stati dedicati due francobolli, uno del 1993 del Bophuthatswana con la rappresentazione dell'Africa in 8 fogli riuniti, e uno delle Bermuda che rappresenta la \"Terra Nueva\"."}
{"id": "2616369", "revid": "1543377", "url": "https://it.wikipedia.org/wiki?curid=2616369", "title": "Guerre barbaresche", "text": "Le guerre barbaresche, o guerre tripolitane furono una serie di conflitti che culminarono in due distinte guerre combattute tra la fine del XVIII secolo e gli inizi del XIX, tra gli Stati uniti d'America e gli Stati barbareschi del Maghreb (Algeri, Tripoli e Tunisi), \"de jure\" possedimenti dell'Impero Ottomano, ma di fatto indipendenti.\nCronologia storica.\nNel 1784, gli Stati Uniti accordarono al bey di Tripoli un pagamento di circa un milione di dollari, come tassa annuale per la protezione del proprio naviglio mercantile. Quando nel 1801, il bey di Tripoli aument\u00f2 la somma richiesta per il tributo, Thomas Jefferson decise di rifiutare il pagamento e invi\u00f2 una squadra navale nel Mediterraneo per tutelare i traffici commerciali statunitensi.\nLa cattura della USS Philadelphia e del suo equipaggio, accese le ostilit\u00e0 fra gli Stati Uniti e il dominio libico. Per quattro mesi dal febbraio al giugno 1804, la marina statunitense impose un blocco navale al porto di Tripoli. L'anno successivo, un contingente di marines occup\u00f2 la citt\u00e0 di Derna, costringendo il governatore ottomano alla resa.\nNel 1812, sotto la presidenza Madison, il bey di Algeri sequestr\u00f2 un equipaggio statunitense, usando come pretesto il mancato pagamento di un tributo. La risposta dell'amministrazione americana non si fece attendere. Nel 1815, appena conclusa la Guerra anglo-americana, una grossa flotta fu inviata il 20 maggio del 1815 ad incrociare nelle acque di Algeri, costringendo il governatore ad accettare una trattativa che si concluse, il 3 luglio 1815, con il rilascio di tutti i prigionieri e la rinuncia a futuri tributi.\nAvendo ottenuto successo, i fautori dei democratici-repubblicani opposero il loro rifiuto alla fallimentare politica attuata dalla precedente amministrazione federalista, quella di voler corrompere i corsari, spendendo cos\u00ec, paradossalmente, \u00abmilioni per la difesa, senza pagare un centesimo di tributo\u00bb (frase attribuita a Charles Cotesworth Pinckney nel corso dell'affare XYZ).\nLe cause scatenanti.\nMotivo del conflitto furono le richieste da parte corsari barbareschi di pretendere il pagamento di un tributo alle navi mercantili americane e di altre stati che solcavano il Mar Mediterraneo per permettere il libero transito nelle acque algerine e libiche. Nel caso in cui gli stati coinvolti non potessero o volessero pagare il tributo, i pirati depredavano la nave di tutti i beni trasportati e tenevano in prigione l'equipaggio fino al pagamento di un riscatto.\nLe azioni punitive contro gli stati barbareschi furono avviate dalle amministrazioni di Thomas Jefferson e James Madison."}
{"id": "2616370", "revid": "729019", "url": "https://it.wikipedia.org/wiki?curid=2616370", "title": "Seconda battaglia di Char'kov", "text": "La Seconda battaglia di Char'kov venne combattuta nel maggio del 1942 sul fronte orientale della seconda guerra mondiale tra le forze dell'Armata rossa, che avevano sferrato un potente attacco nel settore meridionale del fronte con l'obiettivo di riconquistare la grande citt\u00e0 ucraina di Char'kov e le truppe della Wehrmacht che a loro volta stavano organizzando in quello stesso settore la loro offensiva generale d'estate (operazione Blu). Dopo alcune fasi drammatiche dall'esito alterno, le Panzer-Division tedesche passarono al contrattacco e isolarono le forze attaccanti che furono completamente accerchiate e quasi totalmente distrutte anche a causa di gravi errori di comando da parte dei dirigenti politico-militari sovietici.\nLa pesante sconfitta in questa battaglia e le gravi perdite subite indebolirono gravemente lo schieramento dell'Armata Rossa nel settore meridionale del fronte e crearono condizioni favorevoli ai tedeschi che poterono raggiungere rilevanti successi durante la successiva offensiva dell'estate 1942 in direzione del Caucaso e di Stalingrado.\nFronte Orientale 1942.\nPianificazione sovietica e decisioni di Stalin.\nDopo il successo raggiunto nella battaglia di Mosca l'Armata Rossa aveva sferrato durante l'inverno del 1941-1942 una serie di offensive in tutti i settori principali del grande Fronte orientale. Nonostante le difficolt\u00e0 logistiche causate dal rigido clima invernale e dalla carenza di mezzi, Stalin aveva imposto ai pi\u00f9 prudenti generali dello Stavka di continuare ad attaccare nella speranza di provocare un crollo definitivo della Wehrmacht o almeno di logorare in modo irreversibile le forze nemiche gi\u00e0 molto provate dai duri combattimenti alle porte della capitale.\nL'offensiva sovietica invernale si frantum\u00f2 in una serie di costosi attacchi frontali che misero in grave difficolt\u00e0 il fronte tedesco ma che non riuscirono ad ottenere un successo strategico decisivo ed al contrario costarono dure perdite ai sovietici e logorarono uomini e mezzi gi\u00e0 indeboliti dalla catastrofiche sconfitte dell'estate 1941. A nord Leningrado rimase accerchiata dalle forze tedesco-finlandesi nonostante una serie di tentativi di sblocco; al centro l'Armata Rossa guadagn\u00f2 molto terreno a ovest di Mosca ma alla fine venne fermata dalla tenacia e dall'abilit\u00e0 tattiche delle forze tedesche. Nel settore meridionale il maresciallo Sem\u00ebn Timo\u0161enko, comandante della \"Direttrice strategica Sud-occidentale\", aveva attraversato il Donec nel gennaio 1942 per attaccare verso Char'kov e la ferrovia Dnepropetrovsk-Stalino. In questo settore del fronte i combattimenti si prolungarono fino a marzo con particolare asprezza, i sovietici costituirono un'ampia testa di ponte a ovest di Izjum e misero in difficolt\u00e0 il Gruppo d'armate Sud, ma alla fine la resistenza dei capisaldi di Balakleja e Slavjansk e l'afflusso di riserve permise alla 6\u00aa Armata del generale Friedrich Paulus ed alla 1\u00aa \"Panzerarmee\" del generale Ewald von Kleist di superare la crisi e stabilizzare il fronte. I sovietici rimasero in possesso del vasto saliente di Izjum a ovest del Donec che minacciava la grande citt\u00e0 di Char'kov.\nCon l'arrivo della primavera Stalin e l'alto comando sovietico dovettero constatare che l'esercito tedesco era riuscito ad evitare una ritirata incontrollata ed aveva mantenuto gran parte delle sue posizioni; quindi si trovarono di fronte alla reale possibilit\u00e0 di una nuova grande offensiva estiva della Wehrmacht. Durante le riunioni per stabilire le decisioni strategiche fondamentali per il proseguimento della guerra contro la Germania, si evidenziarono valutazioni ampiamente discordanti: mentre il maresciallo Boris \u0160apo\u0161nikov, Capo di stato maggiore, ed il generale Aleksandr Vasilevskij ritenevano inevitabile, a causa della carenza di mezzi e della necessit\u00e0 di riorganizzare e riequipaggiare l'Armata Rossa, passare sulla difensiva ed attendere l'attacco tedesco su posizioni predisposte, Stalin, dubbioso sulla capacit\u00e0 del suo esercito di resistere ad una nuova offensiva generale tedesca, prese in considerazione una serie di offensive parziali in numerosi settori del fronte per anticipare i piani nemici ed esaurirne le forze.\nInoltre alla met\u00e0 di marzo il maresciallo Timo\u0161enko, al commando della \"Direzione strategia Sud-occidentale\" (che controllava il Fronte Sud-Ovest ed il Fronte Sud del generale Rodion Malinovskij), propose a Stalin ed alla Stavka un ambizioso piano di offensiva generale nel settore meridionale con il coinvolgimento anche del Fronte di Brjansk del generale Filipp Golikov con l'obiettivo di sconfiggere il Gruppo d'armate Sud tedesco e raggiungere la linea Gomel-Kiev-\u010cerkasy-Nikolaev. Questo grande progetto venne per\u00f2 ritenuto irrealizzabile da Stalin e dall'alto comando e quindi il maresciallo Timo\u0161enko present\u00f2 una nuova proposta per un attacco a tenaglia da Izjum e da Vol\u010dansk con l'obiettivo di riconquistare l'importante centro logistico di Char'kov; in caso di successo le forze sovietiche avrebbero poi potuto proseguire verso Dnepropetrovsk e Zaporo\u017e'e. Stalin approv\u00f2 questo piano pi\u00f9 modesto che coinvolgeva solo il Fronte Sud-Ovest e parte del Fronte Sud; l'offensiva quindi venne stabilita per il mese di maggio.\nMentre veniva studiato questo piano Stalin approv\u00f2 anche una serie di altre offensive secondarie con l'obiettivo di liberare Leningrado e la Crimea e di sconfiggere le forze tedesche a ovest di Mosca; il generale \u017dukov in particolare, pur condividendo in parte le valutazioni prudenti del maresciallo \u0160apo\u0161nikov, sostenne fortemente quest'ultimo progetto. Alla fine di marzo si tenne la riunione decisiva: Stalin respinse bruscamente i programmi del maresciallo \u0160apo\u0161nikov e insistette sui piani di offensive parziali per logorare preventivamente i tedeschi e sollecit\u00f2 il rafforzamento del settore di Mosca su cui era previsto l'attacco principale tedesco. Il maresciallo \u0160apo\u0161nikov si mostr\u00f2 poco risoluto e prefer\u00ec non contraddire il dittatore, quindi tutti i piani di attacchi parziali vennero confermati, in particolare il progetto di offensiva del maresciallo Timo\u0161enko in direzione di Char'kov.\nIl piano del maresciallo Timo\u0161enko prevedeva di impiegare forze molto consistenti equipaggiate con circa 1.200 carri armati moderni e sostenute da oltre 900 aerei; l'attacco sarebbe stato sferrato da due direzioni per convergere a tenaglia su Char'kov, quartier generale avanzato della 6\u00aa Armata tedesca. A nord avrebbero attaccato la 28\u00aa Armata del generale D. I. Rjabisev e la 21\u00aa Armata del generale V. N. Gordov con sei divisioni fucilieri e quattro brigate corazzate, rinforzate a sud dalla 38\u00aa Armata del generale K. S. Moskalenko. Il 3\u00ba Corpo di cavalleria della Guardia del generale V. D. Krju\u0161enkin sarebbe stato impegnato come forza di sfruttamento in profondit\u00e0 per attaccare Char'kov da nord-est. L'offensiva principale sarebbe per\u00f2 stata sferrata a sud, dal saliente di Izjum dove sarebbe state concentrate la potente 6\u00aa Armata del generale A. M. Gorodnianskij, il \"gruppo Bobkin\" e la 57\u00aa Armata del generale K. P. Podlas (quest'ultima appartenente al Fronte Sud) con ventisei divisioni di fucilieri, sei divisioni di cavalleria e quattordici brigate corazzate per attaccare Char'kov e Poltava da sud-est. Le forze di sfruttamento erano costituite dal 6\u00ba Corpo di cavalleria del generale Noskov e soprattutto dal 21\u00ba Corpo carri del generale G. I. Kuzmin e dal 23\u00ba Corpo carri del generale W. G. Pu\u0161kin. Si trattava di un raggruppamento potente ma che stava per attaccare proprio in un settore dove erano concentrate una serie di formazioni tedesche moderne e ben equipaggiate, in preparazione dell'offensiva estiva della Wehrmacht.\nProgetti di Hitler per una nuova offensiva estiva all'est.\nIl 5 aprile 1942 Adolf Hitler diram\u00f2 la sua Direttiva strategica N. 41 in cui, considerando conclusa con una vittoria difensiva di grande importanza la battaglia d'inverno successiva alla battaglia di Mosca, delineava le linee strategiche e gli obiettivi operativi della nuova grande offensiva d'estate della Wehrmacht sul fronte est. Il progetto (operazione Blu) prevedeva di concentrare un forte raggruppamento strategico nel settore meridionale del fronte orientale per distruggere le forze sovietiche nell'area e raggiungere obiettivi politici, economici e strategici decisivi con la conquista del Donbass, del Kuban', del Caucaso e della regione del Volga, compresa l'importante citt\u00e0 di Stalingrado. Hitler considerava indebolita in modo irreversibile l'Armata Rossa dopo i suoi costosi e fallimentari attacchi invernali e quindi contava di raggiungere questi obiettivi e forse anche di provocare un crollo generale della resistenza sovietica.\nA livello dell'alto comando tedesco l'ottimismo di Hitler non era condiviso dal capo di stato maggiore generale Franz Halder e da altri generali che evidenziavano le gravi perdite di uomini e materiali subite dall'esercito tedesco e alcune importanti carenze organizzative e logistiche che avrebbero potuto intralciare gli ambiziosi piani del F\u00fchrer. Nonostante questi dubbi gli alti comandi non si opposero in modo concreto ai progetti di Hitler e quindi durante la primavera l'esercito tedesco procedette al rafforzamento ed al riequipaggiamento delle forze destinate a sferrare l'operazione Blu (\"Blau\"). In una fase preliminare i piani tedeschi prevedevano una serie di operazioni locali per migliorare le posizioni tattiche di partenza sul fronte e per risolvere alcune situazioni operative che si prolungavano dal periodo invernale. Questi progetti preliminari stabilivano la distruzione delle forze sovietiche schierate nella penisola di Ker\u010d' in Crimea (operazione \"Trappenjagd\", \"caccia all'ottarda\"), la conquista di Sebastopoli (operazione \"St\u00f6rfang\", \"cattura dello storione\") e soprattutto l'eliminazione del saliente di Izjum sulla riva occidentale del Donec che minacciava il centro strategico di Char'kov e impediva un corretto schieramento delle forze tedesche in vista dell'operazione Blu.\nNella seconda met\u00e0 di aprile quindi il Gruppo d'armate Sud, passato al comando del feldmaresciallo Fedor von Bock dopo la morte improvvisa per cause naturali del feldmaresciallo Walther von Reichenau studi\u00f2 il piano della operazione \"Fridericus\" per schiacciare il saliente di Izjum con un attacco a tenaglia da nord, nel settore di Balakleja, con un gruppo corazzato della 6\u00aa Armata rinforzata del generale Paulus e da sud, nel settore di Slavjansk, con il raggruppamento del generale von Kleist (1\u00aa \"Panzerarmee\" e 17\u00aa Armata). In realt\u00e0 mentre studiavano il piano \"Fridericus\" ed i successivi piani \"Friderius II\" e \"Westerwind\" per l'attacco nel settore di Vol\u010dansk, i generali tedeschi temevano la possibile interferenza dei sovietici di cui erano state identificate manovre e rafforzamenti proprio nello stesso settore del Donec. Questi segnali furono confermati fin dal 10 aprile da una valutazione generale della situazione sul fronte est presentata dal generale Reinhard Gehlen, il nuovo e capace responsabile del \"Fremde Heeres Ost\", il servizio informazioni dell'esercito per il fronte orientale. Il generale Gehlen nel suo rapporto escluse un \"Gesamtangriff\" sovietico (offensiva generale) ma scrisse di possibili \"Teilangriffen\" (attacchi parziali di disturbo) e soprattutto di un \"Charkowangriff\" nel settore di Izjum per riconquistare Char'kov. Il generale Gehlen conferm\u00f2 queste valutazioni il 1\u00ba maggio con un secondo rapporto in cui parl\u00f2 di \"Zermubungsangriffen\", attacchi di logoramento sovietici in una serie di settori del fronte, tra cui il saliente di Izjum.\nNonostante i timori del feldmaresciallo von Bock di essere anticipato da un attacco preventivo sovietico sul Donec, Hitler ed il generale Halder tuttavia si mostrarono fiduciosi e convinti che la presenza di potenti forze corazzate tedesche in fase di concentramento nell'area permettessero di sferrare l'operazione \"Fridericus\" e di risolvere possibili situazioni di emergenza. A causa delle richieste di forze aeree per il settore della Crimea e di ritardi organizzativi, l'operazione \"Fridericus\", inizialmente prevista per il 22 aprile e poi per il 1\u00ba maggio, dovette per\u00f2 essere rinviata al 18 maggio e quindi venne anticipata dalla massiccia e sorprendente offensiva del maresciallo Timo\u0161enko.\nLa battaglia.\nL'attacco sovietico verso Char'kov.\nIl 12 maggio 1942 il maresciallo Timo\u0161enko diede inizio all'offensiva contro il Gruppo d'armate Sud con il suo potente schieramento di forze cogliendo in parte di sorpresa le difese tedesche e ottenendo importanti successi iniziali. Nel settore settentrionale di Vol\u010dansk, la 28\u00aa Armata del generale Rjabi\u0161ev e la 21\u00aa Armata del generale Gordov attaccarono su un fronte ristretto di soli quindici chilometri difeso dal 17\u00ba Corpo d'armata del generale Karl Hollidt, appartenente alla 6\u00aa Armata del generale Paulus, e superarono le linee nemiche nel corso del primo giorno. In realt\u00e0 in questo settore i sovietici, dopo questo successo iniziale, non riuscirono a ottenere un vero sfondamento: si verificarono notevoli difficolt\u00e0 logistiche nelle retrovie, l'artiglieria fu solo in parte impiegata e il 3\u00ba Corpo di cavalleria della Guardia del generale Krju\u010denkin, che avrebbe dovuto essere impegnato subito per avanzare in profondit\u00e0, trattenuto nelle retrovie, non fu pronto fino al 15 maggio.\nInoltre il generale Paulus prese contromisure efficaci e fece intervenire fin dal pomeriggio del 13 maggio sul fianco sud del fronte sovietico a Vol\u010dansk la 23. Panzer-Division ed altri reparti di fanteria che frenarono l'attacco nemico. La Luftwaffe, disponendo dei potenti mezzi della 4\u00aa \"Luftflotte\" del generale Wolfram von Richthofen rinforzata con gran parte delle formazioni aeree richiamate dalla Crimea, intervenne in sostegno della 6\u00aa Armata e, oltre ad ostacolare i movimenti e l'afflusso dei rifornimenti sovietici, raggiunse la superiorit\u00e0 aerea sul campo di battaglia e colp\u00ec le colonne offensive del nemico.\nIl 14 maggio il maresciallo Timo\u0161enko cerc\u00f2 di riprendere l'avanzata nel settore di Vol\u010dansk, impegnando alcune divisioni di fucilieri e brigate corazzate per coprire il fianco minacciato dal contrattacco del generale Paulus; inoltre richiam\u00f2 reparti aerei da sud per contrastare la superiorit\u00e0 della Luftwaffe. Per tutto il giorno si protrassero violenti scontri, con le forze sovietiche della 28\u00aa Armata e della 21\u00aa Armata che cercavano, supportate pi\u00f9 a sud dalla 38\u00aa Armata del generale Moskalenko, di sfondare, e i tedeschi del 17\u00ba Corpo d'armata che continuarono a colpire le posizioni degli attaccanti. Gli errori tattici dei comandanti, i ritardi nell'afflusso delle forze mobili e le esitazioni del maresciallo Timo\u0161enko che ritard\u00f2 ad impegnare il 3\u00ba Corpo di cavalleria della Guardia, impedirono un successo sovietico nel settore settentrionale dell'offensiva.\nNel settore meridionale, invece, l'attacco del Fronte Sud-Ovest, supportato sul fianco sinistro dalla 9\u00aa Armata del generale Kharitonov del Fronte Sud del generale Malinovskij ebbe successo, provoc\u00f2 lo sfondamento delle linee nemiche del saliente di Izjum e caus\u00f2 una grave crisi nei comandi tedeschi sorpresi dalla violenza dell'offensiva sovietica. Nel saliente di Izjum le difese tedesche erano affidate all'ala destra della 6\u00aa Armata del generale Paulus, costituita dall'8\u00ba Corpo d'armata del generale Walther Heitz e dal 6\u00ba Corpo d'armata rumeno che schieravano sei divisioni di fanteria prive di supporto di mezzi corazzati. Fu in questo settore che i sovietici realizzarono i maggiori successi della loro offensiva, penetrando profondamente attraverso le linee nemiche. Preceduti da un potente fuoco di artiglieria e sostenute da numerose brigate corazzate, le divisioni di fucilieri della 6\u00aa Armata del generale Gorodnianskij e del cosiddetto \"gruppo Bobkin\" passarono all'attacco il 12 maggio e superarono le deboli difese tedesco-rumene sbaragliando una serie di postazioni nemiche. La 454\u00aa Divisione di sicurezza ed una formazione rumena vennero travolte e costrette a ripiegare, 64 cannoni caddero mano sovietica.\nDopo lo sfondamento il 6\u00ba Corpo di cavalleria del generale Noskov avanz\u00f2 in due giorni di quaranta chilometri in profondit\u00e0 puntando, dopo aver respinto alcuni deboli contrattacchi, verso ovest e nord-ovest per aggirare Char'kov da sud. In sostegno della riuscita avanzata della 6\u00aa Armata del generale Gorodnianskij intervenne sulla sinistra anche la 57\u00aa Armata del generale Podlas. Il 15 maggio il comando del maresciallo Timo\u0161enko present\u00f2 un primo rapporto ottimistico allo Stavka. Le operazioni nel settore del saliente di Izjum avevano raggiunto importanti risultati, il fronte tedesco dava segni di cedimento anche se l'avanzata sovietica era limitata ad un settore ristretto a causa della mancata partecipazione all'offensiva delle forze del Fronte Sud del generale Malinovskij. In realt\u00e0 la situazione sovietica era pericolosa e la 6\u00aa Armata del generale Gorodnianskij stava esponendo il suo fianco sinistro insufficientemente coperto dalle due armate del Fronte Sud; inoltre il maresciallo Timo\u0161enko non prese la decisione di impegnare subito le sue riserve operative, il 21\u00ba Corpo carri e il 23\u00ba Corpo carri, e quindi non pot\u00e9 sfruttare la rapida avanzata del 6\u00ba Corpo di cavalleria.\nSituazione difficile per i tedeschi.\nNonostante le carenze tattiche e le difficolt\u00e0 logistiche evidenziate dalle armate sovietiche, la violenza dell'attacco e la potenza e la quantit\u00e0 delle forze impegnate dall'Armata Rossa provocarono cedimenti in alcuni reparti tedeschi al fronte e innescarono una grave crisi che diede luogo ad una serie di reazioni e di conflitti tra i comandi tedeschi della 6\u00aa Armata e del Gruppo d'armate Sud ed il comando supremo di Hitler e dell'OKH a Rastenburg.\nSeriamente preoccupati per l'evoluzione della situazione sul campo, in particolare nel saliente di Izjum dove le forze mobili sovietiche stavano avvicinandosi pericolosamente ai centri di comunicazione di Krasnograd e Merefa, il feldmaresciallo von Bock e il generale Paulus ritennero difficilmente eseguibile l'originario piano \"Fridericus\" che prevedeva, a partire dal 18 maggio una doppia offensiva da nord e da sud. Al posto della cosiddetta \"grande soluzione\", il feldmaresciallo von Bock propose la \"piccola soluzione\". In accordo con il generale Paulus, il comandante del Gruppo d'armate Sud propose la sera stessa del 12 maggio, durante un vivace colloquio telefonico con il capo di stato maggiore, generale Franz Halder, di abbandonare il piano \"Fridericus\" e di trasferire una parte delle forze mobili assegnate al generale von Kleist per attaccare da sud all'8\u00ba Corpo d'armata, sottoposto ad una crescente pressione, per contrastare frontalmente l'avanzata nemica verso Char'kov.\nTuttavia il generale Halder respinse le proposte del feldmaresciallo von Bock, minimizz\u00f2 la portata dell'offensiva sovietica e conferm\u00f2 la decisione di Hitler di continuare i preparativi dell'attacco a tenaglia del piano \"Fridericus\" senza lasciarsi distogliere dall'obiettivo principale a causa di difficolt\u00e0 tattiche momentanee. In questa occasione il generale Halder ed il F\u00fchrer, in altre occasioni in forte contrasto sulle decisioni strategiche della campagna all'est, concordarono sulla decisione di continuare a preparare l'attacco a tenaglia (la \"grande soluzione\") ritenendolo in grado di risolvere la situazione a favore della Wehrmacht anche in presenza dell'avanzata sovietica verso Char'kov.\nIl 14 maggio la situazione dell'8\u00ba Corpo d'armata tedesco del generale Heitz divenne pi\u00f9 critica e il generale Paulus, che stava impegnando una parte delle sue riserve meccanizzate di cui era previsto l'utilizzo per l'attacco settentrionale di \"Fridericus\", per contrattaccare l'attacco secondario sovietico a Vol\u010dansk, sollecit\u00f2 nuovamente l'invio di rinforzi per bloccare l'avanzata nemica verso Char'kov e Poltava. Il feldmaresciallo von Bock, ugualmente preoccupato, comunic\u00f2 nuovamente al generale Halder la richiesta di rinunciare all'attacco a tenaglia e trasferire tre o quattro divisioni mobili della 1\u00aa \"Panzerarmee\" del generale von Kleist per rinforzare l'8\u00ba Corpo d'armata. Il generale Halder ribad\u00ec il suo rifiuto e Hitler intervenne di persona, telefonando al feldmaresciallo von Bock, invitandolo a resistere e confermando la sua decisione di sferrare al pi\u00f9 presto l'operazione \"Fridericus\" sui fianchi del saliente di Izjum per cogliere di sorpresa le forze sovietiche in avanzata.\nAlla fine venne presa la decisione finale, in accordo tra Hitler, il generale Halder ed il feldmaresciallo von Bock, di anticipare di un giorno l'inizio dell'\"operazione Fridericus\" che quindi sarebbe stata sferrata a partire dal 17 maggio solo nel settore meridionale dal raggruppamento del generale von Kleist, mentre a nord il generale Paulus per il momento avrebbe contrastato gli attacchi sovietici a Vol\u010dansk e Krasnograd.\nOperazione Fridericus.\nIl 16 maggio le armate sovietiche continuarono gli attacchi in direzione di Char'kov e di Poltava; la situazione delle forze tedesche divenne veramente difficile e mentre il generale Paulus riusc\u00ec a bloccare definitivamente l'avanzata su Char'kov facendo intervenire sui fianchi della 28\u00aa Armata del nemico la 3. Panzer-Division e la 71\u00aa Divisione fanteria a sostegno della 23. Panzer-Division, l'avanzata delle forze mobili della 6\u00aa Armata sovietica continu\u00f2 pi\u00f9 a sud superando la resistenza delle divisioni di fanteria dell'8\u00ba Corpo d'armata e avvicinandosi a Poltava, sede del quartier generale del feldmaresciallo von Bock. In realt\u00e0 il maresciallo Timo\u0161enko aveva trattenuto in seconda linea le sue forze corazzate di riserva, il 21\u00ba Corpo carri e il 23\u00ba Corpo carri, troppo a lungo, temendo erroneamente un contrattacco tedesco da nord, a Balakleja, e solo il 17 maggio fece intervenire i due corpi corazzati nel settore della 6\u00aa Armata del generale Gorodniaskij per sostenere il 6\u00ba Corpo di cavalleria che marciava verso Poltava. Inoltre la Luftwaffe riusc\u00ec a mantenere la superiorit\u00e0 aerea sul campo di battaglia soprattutto a nord, nel settore di Vol\u010dansk, dove vennero dirottati gli aerei sovietici, mentre il cuneo di sfondamento meridionale del generale Gorodnianskij non venne supportato dall'aviazione anche a causa del mancato coordinamento con le forze aeree del Fronte Sud del generale Malinovskij.\nIl 17 maggio il feldmaresciallo von Bock diede inizio, secondo le direttive di Hitler e del generale Halder, all'operazione \"Fridericus\"; sferrata con un giorno di anticipo sui piani e in una situazione di crisi sul campo, l'offensiva tedesca sarebbe inizialmente stata condotta dalle sole forze del braccio meridionale della tenaglia, schierate sul lato meridionale della sacca di Izjum: otto divisioni di fanteria, due divisioni corazzate ed una divisione motorizzata raggruppate nella 1\u00aa \"Panzerarmee\" del generale Paul Ludwig Ewald von Kleist e nella 17\u00aa Armata del generale Richard Ruoff. L'offensiva sorprese le forze sovietiche della 57\u00aa Armata e della 9\u00aa Armata, appartenenti al Fronte Sud del generale Malinovskij, e raggiunse subito importanti risultati tattici: sulla destra del fronte d'attacco la 257\u00aa Divisione fanteria e la 101\u00aa Divisione leggera raggiunsero il corso del Donec e costituirono una posizione di copertura per la 16. Panzer-Division del generale Hans-Valentin Hube che avanz\u00f2 in profondit\u00e0 divisa nei \"kampfgruppe\" Witzleben, Krumpen e Sieckenius. Il 18 maggio la divisione corazzata, dopo aver respinto alcuni contrattacchi, raggiunse il Donec a sud di Izjum ed i panzer del \"kampfgruppe\" Sieckenius (al comando del colonnello Rudolf Sieckenius) girarono subito verso ovest avanzando direttamente al centro della sacca sovietica.\nL'attacco principale tedesco venne sferrato sulla sinistra del fronte d'attacco dal 3\u00ba \"Panzerkorps\" del generale Eberhard von Mackensen: la 14. Panzer-Division, al comando del generale Ferdinand Heim, super\u00f2 completamente la resistenza sovietica della 57\u00aa Armata e raggiunse rapidamente Barvenkovo, affiancata dalla 1\u00aa Gebirgs-Division e dalla 100\u00aa Divisione leggera. I reparti corazzati attraversarono le rive paludose del fiume Suhoj-Torez e continuarono ad avanzare verso nord in mezzo a enormi nuvole di polvere della steppa.\nL'improvvisa e inattesa controffensiva tedesca mise in allarme i comandi sovietici; il generale Malinovskij fece entrare in azione il 5\u00ba Corpo di cavalleria per rinforzare la 9\u00aa Armata del generale Kharitonov che disponeva di sole quattro divisioni di fucilieri, mentre la 38\u00aa Armata del generale Moskalenko pass\u00f2 sulla difensiva; nella serata del 17 maggio, il maresciallo Timo\u0161enko chiese rinforzi allo Stavka. Al comando supremo di Mosca ed al Quartier generale del Fronte Sud-Ovest si succedettero accese discussioni riguardo alle misure da prendere e l'eventuale necessit\u00e0 di interrompere l'offensiva su Char'kov; il generale Vasilevskij, sostituto del Capo di Stato Maggiore, il maresciallo \u0160apo\u0161nikov, propose a Stalin di interrompere l'attacco e riportare indietro le riserve corazzate per bloccare la pericolosa avanzata tedesca sul fianco meridionale. La notte del 17 maggio Stalin parl\u00f2 al telefono con il maresciallo Timo\u0161enko, il comandante sovietico rassicur\u00f2 sulla solidit\u00e0 del suo fronte e quindi il dittatore trascur\u00f2 il consiglio del generale Vasilevskij. Il 18 maggio la situazione delle armate sovietiche peggior\u00f2 sensibilmente; il maresciallo Timo\u0161enko decise di rischierare il 21\u00ba Corpo carri del generale Kuzmin e il 23\u00ba Corpo carri del generale Pu\u0161kin verso sud-est per contrastare l'avanzata delle Panzer-Division ma non interruppe l'offensiva della 6\u00aa Armata del generale Gorodnianskij.\nL'intervento dei due corpi corazzati sovietici non ottenne risultati; la 14. Panzer-Division, rinforzata dal \"kampfgruppe\" Sieckenius della 16. Panzer-Division, respinse una serie di contrattacchi e continu\u00f2 ad avanzare verso nord, mentre su ordine del feldmaresciallo von Bock, il 19 maggio il comandante della 6\u00aa Armata, generale Paulus, dopo aver stabilizzato la situazione nel settore di Vol\u010dansk, costitu\u00ec agli ordini del 51\u00ba Corpo d'armata del generale Walther von Seydlitz-Kurzbach un raggruppamento costituito da una parte della 3. Panzer-Division, della 23. Panzer-Division e della 44\u00aa Divisione fanteria per contrattaccare a sua volta da Balakleja in direzione delle colonne dei carri armati tedeschi del generale von Kleist. Durante la giornata del 18 maggio il generale Vasilevskij aveva cercato senza successo in due occasioni, sollecitato anche ad intervenire dal commissario politico del Fronte Sud-ovest, Nikita Chru\u0161\u010d\u0451v, di convincere Stalin ad interrompere l'offensiva ed ordinare la ritirata generale. Solo nella serata del 19 maggio il maresciallo Timo\u0161enko finalmente prese la decisione, autorizzata anche da Stalin, di arrestare l'avanzata verso ovest e raggruppare tutte le sue forze per aprirsi un varco verso est ed evitare un accerchiamento. A quel punto la 6\u00aa Armata del generale Gorodnianskij e la 57\u00aa Armata del generale Podlas erano gi\u00e0 in grave pericolo.\nLa 14. Panzer-Division, dopo aver affrontato e respinto le forze corazzate sovietiche di riserva, continu\u00f2 ad avanzare verso nord, super\u00f2 il fiume Bereka ed il 22 maggio raggiunse Barajk dove si congiunse con i primi reparti della 44\u00aa Divisione fanteria della 6\u00aa Armata del generale Paulus. Quasi contemporaneamente anche le formazioni della 3. Panzer-Division (\"kampfgruppe\" Breith) e della 23. Panzer-Division si collegarono ad Andreevka con i carri armati della 16. Panzer-Division che il generale von Mackensen aveva spinto verso nord-ovest. In questo modo la manovra a tenaglia dell'operazione Fridericus si era chiusa e le truppe sovietiche del maresciallo Timo\u0161enko erano accerchiate e isolate in una grande sacca\nDistruzione delle truppe sovietiche accerchiate.\nLe forze sovietiche accerchiate appartenevano alla 6\u00aa Armata del generale Gorodniaskij, alla 57\u00aa Armata del generale Podlas ed al gruppo \"Bobkin\"; il generale Kostenko, vice comandante del Fronte Sud-Ovest, prese il comando di questo raggruppamento e cerc\u00f2 di aprire un varco per le sue truppe che ripiegarono verso est e attaccarono con grande determinazione. I reparti sovietici sferrarono una serie di attacchi in massa con la fanteria, con la cavalleria e con i carri armati che si sacrificarono con attacchi frontali per cercare di sfuggire dalla trappola; gli attacchi disperati continuarono anche di notte alla luce dei razzi illuminanti sparati dalle truppe tedesche per individuare i soldati nemici all'assalto.\nIl comando tedesco riorganizz\u00f2 rapidamente il suo schieramento per schiacciare le truppe sovietiche accerchiate. Il generale Paulus organizz\u00f2, con le divisioni del 51\u00ba Corpo d'armata del generale Seydlitz-Kurzbach, gli sbarramenti per fermare i tentativi di sortita della sacca verso nord-est, mentre il generale von Kleist affid\u00f2 al generale von Mackensen un complesso di forze schierato in direzione ovest con la 60\u00aa Divisione motorizzata, la 380\u00aa e 389\u00aa Divisione fanteria, la 100\u00aa Divisione leggera. Il generale von Mackensen inoltre rafforz\u00f2 opportunamente il suo fronte posizionando in seconda linea come riserva tattica la 1\u00aa Gebirgs-Division, da impiegare per eventuali emergenze sul campo.\nDopo una serie di disperati attacchi falliti delle truppe sovietiche in vari punti del perimetro per cercare di sfuggire dall'accerchiamento, il 26 maggio un attacco in massa riusc\u00ec a mettere in difficolt\u00e0 lo sbarramento tedesco del generale von Mackensen ed a penetrare nelle linee della 60\u00aa Divisione motorizzata e della 389\u00aa Divisione fanteria. I soldati sovietici avanzarono con grande decisione in direzione della strada maestra per Izjum ma a questo punto si trovarono di fronte il secondo sbarramento della 1\u00aa Gebirgs-Division che, schierata a est di Losovenka, venne rafforzata da alcuni reparti della 384\u00aa Divisione fanteria. Inoltre gli aerei del 4\u00b0 \"Fliegerkorps\" intervennero in modo efficace, disperdendo e disorganizzando le colonne sovietiche allo scoperto.\nGli scontri finali, particolarmente violenti, continuarono per tre giorni e si accesero anche durante la notte quando i soldati sovietici, che tentavano di sfruttare l'oscurit\u00e0 con attacchi in massa sostenuti da piccoli gruppi di carri armati, vennero decimati, alla luce dei razzi illuminanti, dal fuoco incrociato delle linee tedesche della 1\u00aa Gebirgs-Division che in alcuni punti dovette anche impegnarsi in sanguinosi combattimenti a distanza ravvicinata. Malgrado la disperata decisione dimostrata dalle truppe e dai comandanti accerchiati nella sacca, le forze sovietiche, pur mettendo in difficolt\u00e0 in alcuni punti gli sbarramenti tedeschi, finirono per essere progressivamente frantumate e annientate dalla potenza convergente delle divisioni dei generali Paulus e von Kleist.\nAlcuni gruppi isolati di truppe sovietiche riuscirono a rompere l'anello d'accerchiamento ed a ripiegare in salvo; in particolare il generale Batyunija sfugg\u00ec alla trappola con una parte della 38\u00aa Armata, ma la massa delle armate accerchiate venne distrutta entro il 28 maggio. Il generale Kostenko (comandante superiore delle forze sovietiche nella sacca) ed il generale Podlas, comandante della 57\u00aa Armata, rimasero uccisi negli scontri, mentre il comandante della 6\u00aa Armata, il generale Gorodnianskij, capace ufficiale e valoroso combattente gi\u00e0 alla battaglia di Smolnesk, molto apprezzato dalle truppe, prefer\u00ec suicidarsi per evitare la cattura.\nBilancio.\nLa cosiddetta \"seconda battaglia di Char'kov\" termin\u00f2 quindi, dopo una fase iniziale apparentemente favorevole ai sovietici, con una dura disfatta dell'Armata Rossa che sub\u00ec la perdita di due armate in piena efficienza e di un numero molto elevato di carri armati e materiali bellici moderni. Le fonti tedesche rivendicarono la distruzione di 22 divisioni di fucilieri, sette divisioni di cavalleria e 15 brigate corazzate con la cattura di 239.000 prigionieri e la distruzione di 1.250 mezzi corazzati e di 2.026 pezzi di artiglieria. Dalle fonti sovietiche si rilevano dati parzialmente diversi ma che confermano nel complesso la gravit\u00e0 della disfatta subita; l'Armata Rossa avrebbe perso da 18 a 20 divisioni, 170.000 morti e prigionieri, 652 carri armati, 4.934 cannoni e mortai.\nIl generale von Kleist valut\u00f2 direttamente sul posto le perdite del nemico e descrisse, nel suo rapporto, un campo di battaglia coperto di cadaveri sovietici e di mezzi distrutti, mentre il generale Paulus, la cui 6\u00aa Armata cattur\u00f2 da sola nel corso dell'ultima fase oltre 100.000 prigionieri, comment\u00f2 con il figlio, ufficiale delle \"Panzertruppen\", i brillanti risultati conseguiti dalle sue unit\u00e0 corazzate ma manifest\u00f2 anche sorpresa per le capacit\u00e0 di recupero e di sostenere le perdite da parte sovietica. Anche il generale von Mackensen evidenzi\u00f2, dopo aver esaltato il valore, lo spirito combattivo e l'abilit\u00e0 dei suoi soldati, il carattere estremamente violento della battaglia, l'aspra resistenza offerta dai sovietici, la loro grande decisione e spirito di sacrificio.\nLa grave disfatta provoc\u00f2 accesi contrasti nella dirigenza politico-militare sovietica; nel suo rapporto conclusivo il maresciallo Timo\u0161enko ammise gli errori di valutazione compiuti, mentre in sede di polemica politica nel dopoguerra Nikita Chru\u0161\u010d\u0451v (all'epoca responsabile politico del Fronte Sud-Ovest) diede una ricostruzione in parte tendenziosa dei fatti allo scopo di ingigantire la portata delle responsabilit\u00e0 di Stalin nell'ostinata decisione di non interrompere subito l'offensiva e di ritardare troppo la ritirata. Nelle sue memorie il maresciallo Georgij \u017dukov invece escluse che durante le riunioni al vertice, a cui egli era presente, il comando del Fronte Sud-ovest avesse presentato rapporti allarmistici sulla situazione. Sulle motivazioni di Stalin alcuni autori hanno invece evidenziato anche le responsabilit\u00e0 dei suoi consiglieri militari al massimo livello; in parte le sue decisioni possono essere state dettate dalla volont\u00e0 di logorare a tutti i costi i tedeschi, impegnandoli in scontri prolungati e sanguinosi in regioni periferiche dell'Unione Sovietica, lontane dal settore di Mosca, particolarmente temuto dal dittatore. Inoltre pu\u00f2 aver contribuito alle decisioni strategiche sovietiche la sottovalutazione da parte dello Stavka e di Stalin della potenza della Wehrmacht dopo il fallimento della battaglia di Mosca.\nDi fatto la grave sconfitta, tra le pi\u00f9 pesanti subite dall'Armata Rossa durante la seconda guerra mondiale, contribu\u00ec ad indebolire in modo sostanziale le forze sovietiche nel settore meridionale del fronte orientale favorendo la riuscita della prima fase dell'offensiva tedesca d'estate. La disfatta, giunta inattesa dopo la serie di successi invernali, provoc\u00f2, insieme alle successive sconfitte in Crimea e sul Donec, un pericoloso indebolimento del morale delle truppe e dei comandanti e si evidenziarono anche segni di scoramento tra la popolazione spingendo Stalin ad una riorganizzazione complessiva della catena di comando e delle strutture di controllo politico all'interno dell'esercito e del paese, ad un rafforzamento della disciplina ed a un potenziamento della propaganda di odio verso il nemico.\nLa grande vittoria conseguita a Char'kov sembr\u00f2 confermare l'ottimismo di Hitler, gi\u00e0 delineato nella sua direttiva n. 41 del 5 aprile 1942, il F\u00fchrer continu\u00f2 a ritenere indebolite in modo decisivo le forze nemiche e quindi raggiungibili i grandi obiettivi previsti dal piano \"Blau\". Nonostante l'opinione pi\u00f9 scettica e realistica del generale Halder e dello stato maggiore generale, anche gli ufficiali sul campo e lo stesso generale Paulus (che ottenne fama e prestigio per la sua azione di comando nella battaglia di Char'kov) sembrarono condividere almeno in parte questo ottimismo. In particolare il comandante della 6\u00aa Armata rimase impressionato dalla decisione mostrata dal F\u00fchrer e dalla sua giusta comprensione delle migliori decisioni tattiche da prendere nelle difficili circostanze iniziali dei combattimenti. Anche tra le truppe, sollevate dall'arrivo della stagione estiva e dal nuovo e pi\u00f9 moderno equipaggiamento fornito ai reparti, si diffuse la fiducia dopo la serie di vittorie e le gravi perdite inflitte al nemico; quindi, alla vigilia dell'operazione Blu, la situazione del Gruppo d'armate Sud del feldmaresciallo von Bock appariva molto favorevole di fronte al fortemente indebolito schieramento del maresciallo Timo\u0161enko.\nA partire del 28 giugno le Panzer-Division iniziarono una nuova grande avanzata verso il Caucaso e la citt\u00e0 di Stalingrado e per un momento sembrarono vicine a provocare il collasso definitivo del nemico; presto tuttavia la realt\u00e0 del fronte e la rapida e potente ripresa dell'Armata Rossa avrebbero cambiato completamente la situazione sul campo. A Stalingrado proprio gran parte delle divisioni vittoriose a Char'kov (tra cui la 14. Panzer-Division, la 16. Panzer-Division, la 60\u00aa Divisione motorizzata, la 44\u00aa, 71\u00aa, 384\u00aa e 389\u00aa Divisione fanteria) sarebbero rimaste accerchiate in autunno dalla controffensiva sovietica iniziata il 19 novembre 1942 e, dopo una lunga battaglia, sarebbero state totalmente distrutte all'inizio del nuovo anno 1943, concludendo con una catastrofe decisiva il ciclo di operazioni brillantemente iniziato a Char'kov. Il loro comandante, il generale Friedrich Paulus sarebbe stato catturato dai sovietici insieme ai resti della 6\u00aa Armata."}
{"id": "2616373", "revid": "228587", "url": "https://it.wikipedia.org/wiki?curid=2616373", "title": "In the Mood (disambigua)", "text": ""}
{"id": "2616383", "revid": "834", "url": "https://it.wikipedia.org/wiki?curid=2616383", "title": "In The Mood", "text": ""}
{"id": "2616385", "revid": "1115371", "url": "https://it.wikipedia.org/wiki?curid=2616385", "title": "Palacio de Deportes Jos\u00e9 Mar\u00eda Mart\u00edn Carpena", "text": "Il Palacio de Deportes Jos\u00e9 Mar\u00eda Mart\u00edn Carpena \u00e8 un'arena coperta situata a Malaga, in Spagna.\n\u00c8 la sede di uno dei maggiori club di pallacanestro spagnoli, l'Unicaja M\u00e1laga.\nAperta nel 1999, la sua capacit\u00e0 di posti a sedere varia dai .\nNome.\nAnteriormente conosciuto come Palacio de los Deportes Ciudad de M\u00e1laga, cambi\u00f2 il suo nome in onore di Jos\u00e9 Mar\u00eda Mart\u00edn Carpena, consigliere del Partito Popolare e del Ayuntamiento di M\u00e1laga, assassinato nel 2000 da una banda terrorista dell'ETA.\nCaratteristiche.\nHa una capienza di 11.300 spettatori e una superficie che ruota attorno ai 22.000 metri quadrati, anche se attualmente \u00e8 in corso un progetto di studio per l'amplificazione del plesso per portarlo fino ai 17.000 posti, in risposta alle numerose richieste degli abitanti locali e degli abbonati dell'Unicaja M\u00e1laga.\nLocalizzazione.\n\u00c8 situato nella zona est della citt\u00e0, nei pressi del r\u00edo Guadalhorce assieme ad altri plessi sportivi come l'Estadio de atletismo Ciudad de M\u00e1laga e il Centro Acu\u00e1tico de M\u00e1laga. Dispone di un'ottima comunicazione con il centro storico della citt\u00e0 attraverso la linea MA-22 e con la Costa del Sol occidentale, con l'uscita verso l'autostrada A-7, verso la ronda de M\u00e1laga, la Avenida de Vel\u00e0zquez, il Paseo Mar\u00edtimo de Poniente e la futura linea 2 della metropolitana di M\u00e1laga. L'aeroporto di Malaga dista meno di 5\u00a0km dal palazzetto.\nUsi.\n\u00c8 solito ospitare i principali spettacoli sportivi e musicali che hanno luogo in citt\u00e0. \u00c8 stata la sede delle gare di semifinale della Coppa Davis del 2003 tra Spagna e Argentina, oltre che di varie partite della nazionale spagnola di pallacanestro.\nOltre alle manifestazioni sportive gi\u00e0 citate, il Palacio ospita importanti eventi di altri sport (calcio a 5, trial, ippica, ecc.), culturali (opera, concerti, esposizioni e spettacoli) e civili (incontri politici, attivit\u00e0 municipali, celebrazioni, ecc.)."}
{"id": "2616386", "revid": "599013", "url": "https://it.wikipedia.org/wiki?curid=2616386", "title": "Carlos Garc\u00eda Garc\u00eda", "text": "Carriera.\nCresce nelle giovanili del Cultural Durango, squadra della sua citt\u00e0, con la quale debutta in prima squadra nella stagione 1989-90 in Segunda Divisi\u00f3n B. L'anno successivo passa al Sestao Sport, quindi all'Athletic Bilbao, che lo lascia un anno nella squadra riserve.\nNella stagione 1992-93 debutta con i \"rojiblancos\" nella Primera Divisi\u00f3n, precisamente nella partita Athletic-Cadice 2-1 del 6 settembre 1992.\nDue anni pi\u00f9 tardi viene mandato in prestito all'Osasuna, da cui ritorna la stagione seguente.\nDa quel momento non lascia pi\u00f9 l'Athletic con il quale termina la carriera nel 2003, dopo averne vestito la maglia per 264 volte (226 in campionato), segnando 25 reti."}
{"id": "2616387", "revid": "729019", "url": "https://it.wikipedia.org/wiki?curid=2616387", "title": "Sunsweet Growers", "text": "La Sunsweet Growers \u00e8 un'azienda statunitense del settore alimentare, formata da una cooperativa di agricoltori californiani che nel 1917 decise di associarsi per la produzione di prugne ed albicocche. Da allora \u00e8 diventata la pi\u00f9 importante azienda produttrice di prugne secche a livello mondiale. Nel 2004 ha cominciato a produrre prugne anche in Cile.\nSunsweet produce diversi tipi di frutta secca e succhi di frutta, pur essendo conosciuta soprattutto per le prugne secche. L'azienda produce e distribuisce prugne, mirtilli rossi, albicocche, nettarine, ananas, mango e datteri. Tra le produzioni recenti di Sunsweet vanno ricordate le \"Ones\" (prugne giganti confezionate individualmente), l'uva passita \"Jumbo\" (dai grappoli rossi giganti del Cile), le prugne coperte di cioccolato, il succo di prugne, le specialit\u00e0 al mango, mirtilli blu, ciliegie, e miscele di bacche."}
{"id": "2616389", "revid": "281901", "url": "https://it.wikipedia.org/wiki?curid=2616389", "title": "Motella di fondale", "text": ""}
{"id": "2616390", "revid": "1543377", "url": "https://it.wikipedia.org/wiki?curid=2616390", "title": "Christopher Nolan (scrittore)", "text": "Figlio di Joseph e Bernadette Nolan, cresciuto nella citt\u00e0 irlandese di Mullingar, si trasfer\u00ec presto con la famiglia a Dublino per frequentare le scuole: la Central Remedial Clinic School, la Mount Temple Comprehensive School e infine il Trinity College. Il suo primo libro fu pubblicato quando aveva appena quindici anni. Nel 1988 vinse il Whitbread Book Award per la sua autobiografia. Il Regno Unito gli confer\u00ec anche una laurea ad honorem in Lettere. Ha ricevuto inoltre la medaglia d'eccellenza dalla United Nations Society of Writers e il premio \"Person of the Year\" dalla Repubblica d'Irlanda.\nBiografia.\nA causa di alcune complicazioni sopraggiunte durante il parto (rimase per circa due ore senza ossigeno), Nolan nacque con una paralisi cerebrale infantile e riusciva a muovere solamente la testa e gli occhi, comunicando con gli altri con il semplice movimento di questi. Per poter scrivere utilizzava un computer e una tastiera speciali. Per digitare le parole, lettera dopo lettera, Christopher si serviva di una specie di indicatore attaccato alla sua fronte e nel mentre sua madre Bernadette lo aiutava tenendogli la testa fra le sue mani.\nI membri degli U2, la famosa rock band irlandese, frequentarono lo stesso liceo dove and\u00f2 lo scrittore e i cinque divennero presto amici. La canzone \"Miracle Drug\", contenuta nell'album \"How to Dismantle an Atomic Bomb\" \u00e8 dedicata proprio a lui e alla sua storia. Di Christopher il cantante Bono disse:\n\"Andavamo tutti alla stessa scuola e proprio quando frequentavamo l'ultimo anno arriv\u00f2 un tizio di nome Christopher Nolan. Quando \u00e8 nato, rimase senza ossigeno per due ore. Ed \u00e8 per questo motivo che \u00e8 diventato paraplegico. Ma sua madre credette sin dall'inizio che Christopher fosse in grado di capire cosa succedesse intorno a lui e cominci\u00f2 ad insegnargli qualcosa a casa. In seguito scoprirono una medicina che gli permetteva di muovere i muscoli del collo. Decisero allora di attaccargli sulla fronte un congegno a forma di unicorno e a poco a poco impar\u00f2 cos\u00ec a battere a macchina. Col tempo uscirono fuori tutte le poesie che aveva come immagazzinato nella sua testa. In seguito le raccolse in un libro intitolato Dam-Burst of Dreams, che vinse tantissimi premi. And\u00f2 all'universit\u00e0 e divenne un vero genio. Tutto ci\u00f2 grazie all'amore di sua madre e alle scoperte in campo medico.\"\nNolan, come dichiar\u00f2 la stessa famiglia attraverso un comunicato, mor\u00ec alle 2:30 di notte del 20 febbraio 2009 presso l'ospedale di Beaumont (sobborgo di Dublino), perch\u00e9 del cibo fin\u00ec nelle vie respiratorie."}
{"id": "2616391", "revid": "72396", "url": "https://it.wikipedia.org/wiki?curid=2616391", "title": "Santa Eul\u00e0lia (metropolitana di Barcellona)", "text": "Santa Eul\u00e0lia \u00e8 una stazione della linea 1 della metropolitana di Barcellona semisotterranea situata a lato della calle Santiago Ram\u00f3n y Cajal a Hospitalet de Llobregat, nel quartiere di Santa Eul\u00e0lia.\nL'antica stazione fu inaugurata nel 1932 ad alcuni metri di distanza dall'attuale con il nome di \"Bordeta Cocheras\", dato che nei pressi sorgevano le \"Cocheras\" (depositi) di Santa Eulalia. La stazione faceva parte del Ferrocarril Metropolitano Transversal. Tra il 1980 e il 1983 la stazione fu chiusa cos\u00ec da permettere la costruzione della nuova stazione e il prolungamento della nuova Linea1 verso Hospitalet de Llobregat.\nLa nuova stazione fu inaugurata nel 1983 con il tratto Bordeta-Torrassa, divenne da allora una stazione della L1 e cambi\u00f2 il suo nome nell'attuale forma catalana di Santa Eul\u00e0lia."}
{"id": "2616392", "revid": "287204", "url": "https://it.wikipedia.org/wiki?curid=2616392", "title": "Gaidropsarus biscayensis", "text": "La motella di fondale o motella occhi grandi (Gaidropsarus biscayensis) \u00e8 un pesce di mare della famiglia Lotidae dell'ordine Gadiformes.\nDistribuzione ed habitat.\nQuesta specie \u00e8 diffusa nell'Oceano Atlantico orientale tra la Mauritania ed il golfo di Guascogna oltre che nel mar Mediterraneo, con eccezione dei settori sudorientali. Non \u00e8 rara nei mari italiani.\nVive su fondi fangosi a profondit\u00e0 maggiori degli altri due \"Gaidropsarus\" mediterranei, tra circa 200 e 600 metri.\nDescrizione.\nAssai simile alla motella ed alla motella maculata, con corpo allungato ed assai sottile e compresso lateralmente ma ha occhi pi\u00f9 grandi. Ha tre barbigli, uno sotto il mento e due presso le narici. Sono presenti due denti acuminati a forma di zanna sulla mascella ed alcuni pi\u00f9 corti sulla mandibola, carattere che la differenzia dalle altre due specie.\nIl colore \u00e8 grigiastro o brunastro, sempre chiaro, con delle macchie scure su fianchi e dorso.\nLe dimensioni non superano i 20 cm ma mediamente gli esemplari misurano la met\u00e0 o meno. Gli esemplari pi\u00f9 grandi si incontrano nel mar Adriatico.\nRiproduzione.\nAvviene in inverno.\nPesca.\nNon abbocca mai agli ami e si cattura soltanto con le reti a strascico. Non ha alcun valore commerciale."}
{"id": "2616400", "revid": "27424501", "url": "https://it.wikipedia.org/wiki?curid=2616400", "title": "Rogo\u017anik (Slesia)", "text": ""}
{"id": "2616401", "revid": "281901", "url": "https://it.wikipedia.org/wiki?curid=2616401", "title": "Motella occhi grandi", "text": ""}
{"id": "2616403", "revid": "1305772", "url": "https://it.wikipedia.org/wiki?curid=2616403", "title": "Wavelength shifter", "text": "Un wavelength shifter \u00e8 un materiale fluorescente che assorbe radiazione elettromagnetica ad una data frequenza e la riemette ad una frequenza inferiore. Trovano forte utilizzo nei scintillatori organici e nelle guide di luce, principalmente per migliorare l'accoppiamento tra scintillatore e fotomoltiplicatore.\nI materiali wavelenght shifter costituiscono una sorgente isotropa di radiazione elettromagnetica, perci\u00f2 rendono l'emissione di luce da questi materiali uguale per qualsiasi faccia del solido nel quale sono contenuti.\nIl principale wavelenght shifter utilizzato in esperimenti di fisica \u00e8 il BBQ.\nIl magnete speciale BESSY, utilizza un wavelength shifter."}
{"id": "2616405", "revid": "98077", "url": "https://it.wikipedia.org/wiki?curid=2616405", "title": "Fanno il deserto e la chiamano pace", "text": ""}
{"id": "2616411", "revid": "228587", "url": "https://it.wikipedia.org/wiki?curid=2616411", "title": "Major League Baseball 1981", "text": "A causa di uno sciopero dei giocatori nel mezzo della stagione questa fu divisa in due parti; i campioni delle due met\u00e0 di ciascuna delle due leghe si affrontarono tra loro in una serie al meglio delle 5 partire per determinare i partecipanti alle championship series.\nL'All Star-Game si disput\u00f2 il 9 agosto al Cleveland Stadium e vide imporsi la selezione della National League per 5-4.\nLe World Series si disputarono dal 20 al 28 ottobre e furono vinte, per la quinta volta nella loro storia, dai Los Angeles Dodgers.\nRegular Season.\nAmerican League.\nEast Division.\nPrima parte\nSeconda parte\nWest Division.\nPrima parte\nSeconda parte\nNational League.\nEast Division.\nPrima parte\nSeconda parte\nWest Division.\nPrima parte\nSeconda parte\nPost Season.\nDivision Series.\nAmerican League\nNational League\nLeague Championship Series.\nAmerican League\nNational League"}
{"id": "2616413", "revid": "1982", "url": "https://it.wikipedia.org/wiki?curid=2616413", "title": "Elafiti", "text": ""}
{"id": "2616420", "revid": "1318658", "url": "https://it.wikipedia.org/wiki?curid=2616420", "title": "Torrassa (metropolitana di Barcellona)", "text": "Torrassa \u00e8 una stazione della Linea 1 e Linea 9 Sud della metropolitana di Barcellona.\nLa stazione \u00e8 situata sotto la Avenida Catalunya di Hospitalet de Llobregat, la stazione fu inaugurata nel 1983.\nLa connessione con la linea L9 sud \u00e8 entrata in servizio il 12 febbraio 2016. Dall'8 settembre 2018 \u00e8 servita anche dai treni della linea 10 Sud. La stazione \u00e8 stata dotata di un nuovo accesso, con ascensore e scale mobili, situato all'incrocio tra la Avinguda de Catalunya con la calle Almer\u00eda."}
{"id": "2616424", "revid": "110157", "url": "https://it.wikipedia.org/wiki?curid=2616424", "title": "Chiesa di Nostra Signora del Perpetuo Soccorso (Strzy\u017cowice)", "text": "La chiesa di Nostra Signora del Perpetuo Soccorso \u00e8 una chiesa polacco-cattolica, procattedrale della diocesi di Cracovia-Cz\u0119stochowa.\nLa chiesa \u00e8 stata costruita tra il 1963 e il 1965. Le decorazioni interne sono di Tadeusz Opara, un pittore di Rogo\u017anik. Gli altari laterali portano immagini della Madre del Perpetuo Soccorso e della Passione di Ges\u00f9. Nella parte inferiore della chiesa \u00e8 ora la sala parrocchiale, in cui si tiene la catechesi per i bambini polacco-cattolici di Strzy\u017cowice. La chiesa ha una lunghezza di 26 metri, una larghezza di 14 metri e un'altezza di 15 metri."}
{"id": "2616431", "revid": "729019", "url": "https://it.wikipedia.org/wiki?curid=2616431", "title": "Elio Fusco", "text": "Fu due volte campione d'Italia con la Partenope e 11 volte internazionale per l'\nBiografia.\nEsordiente in serie A nel 1949-50 con la maglia del , Fusco ebbe una breve esperienza a Roma nel 1952-53 durante il servizio militare nelle file della ; tornato a Napoli, si un\u00ec alla neonata , squadra nella quale milit\u00f2 per 16 stagioni.\nNel 1960 esord\u00ec con una meta in nazionale ad Hannover contro la , contribuendo alla vittoria 11-3; nel 1963 fu uno dei protagonisti della c.d. \"pasqua amara\" di Grenoble contro la , una sconfitta 12-14 maturata all'ultimo minuto; fino al 1966 furono 11 gli incontri (l'ultimo, a quasi 6 anni esatti dal suo debutto, il 9 aprile contro la proprio a Napoli, all'Arenaccia, sconfitta 0-21 in Coppa delle Nazioni), con 2 mete (singolarmente, anche la seconda meta fu segnata contro la , a Bologna nel 1964).\nNel 1961 Fusco, gi\u00e0 capitano della Partenope, ne divenne giocatore-allenatore; nel 1963 e nel 1964 la squadra da lui guidata giunse due volte terza, e nel 1965 si aggiudic\u00f2 il suo primo titolo con una giornata d'anticipo; lo stesso successe la stagione successiva, quando la squadra vinse il suo secondo scudetto.\nQuando la sezione rugbistica della Polisportiva Partenope si sciolse nel 1969 Fusco si trasfer\u00ec all', dove termin\u00f2 la carriera nel 1973 a 40 anni.\nAlla ricostituzione della squadra nel 1983, Fusco ne riassunse la guida tecnica, incarico che tenne fino al 1992 e, successivamente, per una stagione nel 2002-03.\nTra i risultati raggiunti in tale periodo la promozione in serie A/2 nel 1989 e due promozioni in A/1 mancate ai \"playoff\", nel 1990 e 1991.\nSofferente di cuore, si sottopose negli Stati Uniti a un'operazione di bypass aorto-coronarico; il 14 ottobre 2009 mor\u00ec nella sua casa a Napoli a causa di una crisi cardiaca.\nIn segno di lutto la Federazione Italiana Rugby dispose, per la successiva giornata di gare ufficiali, un minuto di silenzio su tutti i campi di gioco.\nDei quattro figli di Elio Fusco, due intrapresero carriera sportiva a livello internazionale: Carolina, tuffatrice, vincitrice di 9 titoli italiani e medagliata ai Giochi del Mediterraneo 1979 a Spalato, e Alessandro, rugbista anch'egli e nazionale italiano a sua volta."}
{"id": "2616432", "revid": "120673482", "url": "https://it.wikipedia.org/wiki?curid=2616432", "title": "Battaglia di Eraclio e Cosro\u00e8", "text": "La Battaglia di Eraclio e Cosroe \u00e8 un affresco (390x747 cm) di Piero della Francesca e aiuti, facente parte delle \"Storie della Vera Croce\" nella cappella maggiore della basilica di San Francesco ad Arezzo, databile al 1458-1466. \nStoria.\nL'affresco fu probabilmente dipinto nella seconda parte dei lavori, dopo il soggiorno del pittore a Roma (1458-1459), dove probabilmente vide la Colonna Traiana e gli antichi sarcofagi, da cui trasse ispirazione per le due scene di battaglia del ciclo affrescato. \nUn'altra fonte di ispirazione potrebbero essere gli arazzi fiamminghi, caratterizzati da una densit\u00e0 compositiva simile a quella dei fregi romani, che Piero aveva probabilmente avuto modo di vedere a Rimini. Forse l'artista aveva in mente anche la battaglia di Anghiari, che si era svolta nei pressi della sua citt\u00e0, Sansepolcro, nel 1440.\nDescrizione e stile.\nLa \"Battaglia\".\nLa scena di battaglia fa da \"pendant\" con quella sulla parete opposta della \"Vittoria di Costantino su Massenzio\". L'affresco cronologicamente precedente \u00e8 quello del \"Ritrovamento delle tre croci e verifica della Croce\", ambientato ai tempi di sant'Elena imperatrice (IV secolo), mentre in questa scena si compie un salto di circa due secoli. Nel 615 l'Imperatore persiano Cosroe II conquista Gerusalemme, impossessandosi anche della reliquia della Vera Croce. Con questa egli si fa adorare in maniera blasfema come dio vivente. L'imperatore bizantino Eraclio lo sfida quindi in battaglia (627), vincendolo e facendolo prigioniero per poi disporne la condanna a morte mediante decapitazione.\nLe due battaglie sono composte in maniera assolutamente antitetica: la \"Battaglia di Costantino e Massenzio\" \u00e8 un quieto, orizzontale cambio di ritmo, mentre la \"Battaglia di Eraclio e Cosroe\" \u00e8 caratterizzata da un fitto groviglio di uomini, armi e cavalli, che occupa i tre quarti della scena. Pienamente godibile \u00e8 la concertazione dei dettagli, che sono di per s\u00e9 tutti capolavori fruibili anche indipendentemente. Celebri sono quelli del trombettiere col copricapo alla bizantina (che spicca chiaro per contrasto sulle figure scure attorno), le armature rinascimentali perfettamente ritratte nei lustri metallici, la cura meticolosa nella rappresentazioni delle pi\u00f9 disparate armi. \nNumerosi i particolari macabri, con la morte che sembra ghermire soprattutto combattenti nel fiore degli anni: nell'angolo inferiore sinistro, sul terreno cosparso di sangue, la testa recisa di un giovane soldato dalla folta chioma; in secondo piano, nella mischia tra le due cavallerie dietro a Eraclio, un uomo di corporatura robusta sui trent'anni col cranio fratturato in seguito a un violentissimo colpo di spada, ancora in groppa al suo destriero: al centro, un valletto in ginocchio prossimo a essere giustiziato dal nemico che lo afferra per i capelli; accanto a lui, un cavallo bianco che calpesta un giovane guerriero accasciato al suolo per la ferita mortale che gli \u00e8 stata inferta alla nuca, e, pi\u00f9 a destra, l'uccisione di un cavaliere sasanide giovinetto, ovvero uno dei figli del re persiano, con una pugnalata alla gola che fa sgorgare un fiotto di sangue, da parte di un guerriero identificato da alcuni con il figlio di Eraclio. N\u00e9 deve sfuggire che l'imperatore bizantino, rappresentato nella parte centrale, a cavallo con l'uniforme dorata, brandisce la lancia per colpire un fanciullo appiedato (notevole anche per l'eleganza dell'abbigliamento caratterizzato tra l'altro da gambali rossoverdi) che sebbene tenti di difendersi con lo scudo appare evidentemente destinato anch'egli a una fine prematura.\nIn alto si dispiega una selva di lance e spade intrecciate, con bandiere simboliche sventolanti. L'aquila simboleggia il potere imperiale ed \u00e8 aggressivamente rivolta verso i nemici, col becco aperto. Vi \u00e8 poi la bandiera dell'oca, simbolo di vigilanza, e il leone, emblema della forza e del coraggio; tra le bandiere dei nemici, ormai lacerate, si riconoscono lo scorpione, simbolo del giudaismo, la testa di moro e la luna calante. Al centro della composizione campeggia intatto lo scudo crociato: esso simboleggia l'annuncio della vittoria, non ancora conseguita ma ormai inevitabile.\nL'\"Esecuzione\".\nUn quarto circa della scena \u00e8 occupato nell'estremit\u00e0 destra dal baldacchino sotto il quale si sta svolgendo l'esecuzione dello sconfitto Cosroe. L'ambiente, nonostante mostri un episodio successivo alla battaglia, \u00e8 rappresentato in maniera continua, con le zampe di un cavallo al galoppo che invadono la parte inferiore. \nIl baldacchino \u00e8 quello che il re persiano usava per farsi adorare su di un trono, a fianco della Croce (issata a destra) e della colonna della flagellazione (altra reliquia sottratta), riconoscibile per il gallo che ricorda il rinnegamento di Pietro. In basso il re \u00e8 raffigurato in ginocchio, circondato da un semicerchio di funzionari bizantini, mentre due guardie si avvicinano minacciose: una di esse ha gi\u00e0 la spada alzata nel braccio destro, che sfora di una porzione oltre il confine della scena. Gli uomini abbigliati alla moderna sono rappresentanti della famiglia Bacci, i committenti dell'opera, la cui presenza li pone simbolicamente tra i difensori del cristianesimo. \nIl volto di Cosroe \u00e8 quello di un modello anziano, con barba e capelli lunghi e dal naso schiacciato, che ricompare spesso nella produzione pierfrancescana. Egli \u00e8 il \"San Giovanni Evangelista\" nel polittico di Sant'Agostino oppure, per rimanere nell'ambito degli affreschi aretini, il Dio Padre dell\"'Annunciazione\" e ancora uno degli astanti nella \"Morte di Adamo\". Questo si spiega solo come una scelta programmatica, da parte di Piero, di non attribuire particolari significati alle fattezze dei personaggi: nella stessa scena infatti si fa fatica a distinguere i personaggi principali da quelli secondari, per la medesima cura dispiegata nei ritratti. In un certo senso \u00e8 un'ulteriore prova dell'accentuazione degli eventi narrati rispetto ai caratteri.\nCritica artistica.\nNonostante la mischia concitata della battaglia, l'effetto di insieme \u00e8 un'azione piuttosto congelata, con figure nella maggior parte dei casi dall'espressione serena e composta, che prendono parte alla battaglia come attori, non come diretti interessati. Un effetto di impalpabile sospensione del genere si riscontra d'altronde anche nei pannelli della \"Battaglia di San Romano\" di Paolo Uccello (1438 circa), dalla quale Piero riprese la postura del cavallo bianco, spronato sulle zampe anteriori. Anche nel momento della morte i volti conservano una peculiare assenza di emozione, il che non permette quindi di delineare le varie personalit\u00e0 (unica eccezione, la faccia terrorizzata del fante adolescente preso di mira da Eraclio e nonostante ci\u00f2 deciso a morire da eroe, senza darsi alla fuga). In questo effetto si pu\u00f2 anche leggere l'ineluttabilit\u00e0 del destino della battaglia e del recupero della Croce, come se quello che viene sofferto dal singolo sia un prezzo necessario da pagare imperturbabilmente, nella generale storia della Salvezza. \nRisulta difficile coordinare con precisione l'insieme, per la mancanza di riferimenti spaziali precisi. Tutto appare infatti condensato e tutti gli spazi intermedi sono occupati da altre figure o parti di figure: proprio questo effetto di saturazione trasmette il senso di violenza della battaglia, assieme alle interruzioni del ritmo compositivo ed alla calca di immagini frammentarie (un volto insanguinato, un occhio sbarrato, un profilo con elmo), nonostante, come si \u00e8 detto, i singoli elementi non siano caricati drammaticamente.\nNumerosi sono gli scambi di colori \"a scacchiera\" tra figure vicine, che rendono quasi impossibile la distinzione tra bizantini e persiani: \"i corpi\nsi accavallano, il sangue scorre, infuria una battaglia che comprime lo\nspazio e mette a nudo l\u2019assurdit\u00e0 della guerra (...) Qui, come in altri capolavori,\nsi rivela un Piero concitato, consapevole dei drammi della storia,\ndelle nere trame che uccidono vite innocenti pur di giungere al potere\"."}
{"id": "2616433", "revid": "1043175", "url": "https://it.wikipedia.org/wiki?curid=2616433", "title": "Levir Culpi", "text": "Ha iniziato la carriera da tecnico subito dopo essersi ritirato dall'attivit\u00e0 agonistica con la maglia del Juventude. Ha all'attivo pi\u00f9 di trecento panchine in prima divisione brasiliana.\nCarriera.\nClub.\nDifensore centrale, gioc\u00f2 tra le altre con Coritiba, Botafogo e Santa Cruz, con cui partecip\u00f2 alle prime edizioni del campionato brasiliano; si ritir\u00f2 nel 1986.\nAllenatore.\nInizi\u00f2 con societ\u00e0 che militavano principalmente nei campionati statali, ottenendo con il Crici\u00fama la qualificazione alla Coppa Libertadores 1992, portando la squadra ai quarti di finale della competizione.\nCon il Cruzeiro vinse la Coppa del Brasile 1996 battendo in finale il Palmeiras, suo primo titolo a livello nazionale. Allen\u00f2 quindi il Cerezo Osaka nel 1997 e con il S\u00e3o Paulo vinse il Campionato Paulista del 2000 e si classific\u00f2 al secondo posto in Coppa del Brasile.\nPartecip\u00f2 alla retrocessione del Palmeiras al termine del Campeonato Brasileiro S\u00e9rie A 2002 in qualit\u00e0 di allenatore: avendo assunto la guida del club in condizioni di classifica sfavorevoli, non riusc\u00ec ad evitare la retrocessione in S\u00e9rie B.\nL'anno successivo fu il Botafogo a chiamarlo in panchina; retrocesso anch'esso come il Palmeiras nel 2002, riusc\u00ec a riportarlo in S\u00e9rie A al termine della stagione 2003.\nNel 2006 torn\u00f2 all'Atl\u00e9tico-MG, che gi\u00e0 aveva guidato in passato, vincendo il campionato di S\u00e9rie B e il Campionato Mineiro l'anno seguente, battendo in finale i rivali del Cruzeiro Esporte Clube per 4-0. Nel 2007 ha assunto la guida del Cerezo Osaka, in Giappone."}
{"id": "2616435", "revid": "599013", "url": "https://it.wikipedia.org/wiki?curid=2616435", "title": "Jaime Ram\u00edrez", "text": "Carriera.\nHa giocato con l'Universidad de Chile con cui vinse il campionato cileno del 1962, il Colo-Colo con cui fu campione nel 1956, il Club Deportivo O'Higgins, l'Huachipato, l'Audax Italiano, l'Uni\u00f3n San Felipe (campione cileno nel 1972) e il Palestino e fuori dal Cile con il Racing di Avellaneda in Argentina, l'Espanyol di Barcellona e il Granada in Spagna.\nCon la maglia del Cile ha giocato 56 gare, di cui 36 ufficiali, e segnato 13 gol. Ha giocato nei mondiali del 1962, segnando 2 goal, uno con la Svizzera, l'altro contro l'Italia, nella celebre \"Battaglia di Santiago\". \u00c8 stato convocato anche per i mondiali del 1966."}
{"id": "2616436", "revid": "124680321", "url": "https://it.wikipedia.org/wiki?curid=2616436", "title": "Vall\u00e0", "text": "Vall\u00e0 (\"Vae\u00e0\" in veneto, Vallum in latino) \u00e8 una frazione del comune di Riese Pio X in provincia di Treviso.\nStoria.\nLa pi\u00f9 antica presenza dell'uomo nel territorio del comune di Riese Pio X \u00e8 attestata proprio a\nVall\u00e0: vicino a Ca' Miane \u00e8 stata rinvenuta una punta di lancia in selce vicino risalente alla prima met\u00e0 del III millennio a.C. (et\u00e0 del Rame, eneolitico).\nIl toponimo sembra derivare da un villaggio della civilt\u00e0 terramare fortificato e arginato posto lungo la via\nchiamata anticamente \"Castelliero\", ora via XXVII Aprile 1945, a ovest del centro abitato attuale e databile all'et\u00e0 del Bronzo (XV-XI secolo a.C.). I Romani indicavano infatti questi insediamenti come \"Vallum\" o \"Vallatum\". I resti archeologici sono nel museo di Castello di Godego.\nIn epoca romana Vall\u00e0 fu coinvolta nella costruzione della via Postumia (148 a.C.) e della via Aurelia (74 a.C.), e nella centuriazione del territorio (I secolo a.C.). Del periodo sono i resti di varie costruzioni (I-IV secolo d.C.).\nLa prima citazione scritta \u00e8 per\u00f2 del 1153, dove compare come \"Villata\". Altri documenti medievali riportano diverse denominazioni: \"Val\u00e0\", \"Villatum\", \"Vallado\", \"Valado\", \"Vala\", \"Vallada\".\nIn epoca Ottoniana la cappella di san Giovanni Battista di Vall\u00e0 dipendeva dalla chiesa delle Cendrole pieve antica e matrice con battistero insieme alla cappella di Poggiana e Riese.\nAncor oggi il Santuario della Madonna delle Cendrole \u00e8 oggetto di pellegrinaggio e devozione dei parrocchiani di Vall\u00e0. La parrocchia di S. Giovanni Battista fa parte della diocesi di Treviso e del vicariato di Castello di Godego retaggio storico del contesto medievale.\nNel medioevo fece parte del feudo di Godego appartenuto al vescovo di Frisinga in Baviera, quindi della famiglia da Romano o Ezzelini. Nei secoli segu\u00ec le sorti prima di Godego, riferimento del territorio poi con la costruzione da parte del comune di Treviso del nuovo centro Castelfranco Veneto. Tra i 32 feudarii ad abitare il nuovo castello ci sono i Volpati da Vall\u00e0 anche successivamente nel 1277 il castello viene ripopolato da i da Vall\u00e0.\nTra il 1347 e il 1348 un'invasione di locuste dal nord europa precede l'arrivo della peste\nNel 1348 la zona a nord di Castelfranco fu colpita da una disastrosa tromba d'aria, accompagnata da una forte e impressionante grandinata, che caus\u00f2 la quasi totale distruzione dei villaggi vicini.\nNel corso del '400 il Senato della Serenissima fa realizzare e successivamente ampliare a fra Giovanni Giocondo il canale Brentella che porta acqua per l'irrigazione dei terreni aridi del trevisano.\nNel XVII secolo venne costruita la canonica, vicino alla vecchia chiesa.\nDal 1735 al 1747 si costru\u00ec la nuova chiesa parrocchiale, al posto dell'antica dedicata a San Giovanni Battista, su progetto dell'architetto Francesco Maria Preti.\nDal 22 dicembre 1807 durante il Regno Napoleonico d'Italia fece parte del dipartimento del Bacchiglione (Vicenza) nel cantone e comune di Castelfranco, per poi passare nel dipartimento del Tagliamento (Treviso). Successivamente fece parte della municipalit\u00e0 di Riese.\nIn seguito all'eruzione del vulcano Tambora in indonesia anche la castellana fa i conti con l'anno senza estate il 1816: in cui si verificano inondazioni e carestie e la scomparsa di cicale, cavallette e grilli. Nel 1817 in Veneto raddoppiano i decessi a causa del tifo petecchiale e la povert\u00e0 dimezza i matrimoni.\nTra il XIX e il XX secolo la zona di Vall\u00e0 fu duramente colpita da calamit\u00e0 naturali, malattie e guerre, facendone una delle aree pi\u00f9 povere del Trevigiano. Particolarmente forte fu allora il fenomeno dell'emigrazione.\nIl 18 febbraio 1911, dopo che Pio X tolse il veto di Pio IX sul divieto dei cattolici di partecipare alla vita politica nazionale, si costitu\u00ec con un centinaio di iscritti la prima lega contadina o bianca della castellana.\nNel clima di scioperi e scontri che si susseguirono in tutto il territorio, il 7 giugno 1920 i coloni invasero e devastarono la Ca' Amata contro la locale Associazione Agraria dei proprietari terrieri.\nDurante la prima guerra mondiale nel giugno del 1916 \u00e8 operativo un campovolo tra Castello di Godego e Vall\u00e0 per la consegna dei velivoli al fronte. Inoltre la necessit\u00e0 di supportare la prima linea con uomini e mezzi con la linea ferroviaria Castelfranco-Asolo, interessa il territorio di Vall\u00e0 con la costruzione delle linee Decauville di supporto tra 1917 e 1918. \nIl 24 luglio 1930 un tornado EF5 originato alle Bocche di Brenta passa Godego, Vall\u00e0, Caselle d'Altivole investendo Volpago a 500\u00a0km/h e esaurendosi nel torrente Cellina\nDiversamente dal resto del Comune di Riese, i partigiani di Vall\u00e0 fecero parte del Brigata Cesare Battista -Battaglione Lenin Bovolato- e operarono a nord di Castelfranco Veneto. Il 27 aprile 1945, vigilia della liberazione, fu un giorno tragico per Vall\u00e0: tedeschi e fascisti, ormai sconfitti e in fuga, entrarono in paese uccidendo e ferendo civili e partigiani. Tre furono impiccati a Castelfranco, altri furono successivamente liberati.\nIl 6 giugno 2009 Vall\u00e0 viene colpita da una tromba d'aria EF4.\nSport.\nCiclismo.\nLa societ\u00e0 ciclistica U.C. Vall\u00e0 \u00e8 stata fondata nel 1975. Vallese \u00e8 anche Matteo Tosatto, ciclista professionista dal 1997 al 2016.\nCalcio.\nNegli anni '70 nasce il G.S.Vall\u00e0, oggi fuso con le societ\u00e0 calcistiche di Riese e Spineda nell'A.S.D. Union R.S.V.\nBocce.\nLa Bocciofila S. Rocco \u00e8 stata fondata negli anni sessanta."}
{"id": "2616439", "revid": "92003", "url": "https://it.wikipedia.org/wiki?curid=2616439", "title": "Jaime Ram\u00edrez Banda", "text": ""}
{"id": "2616440", "revid": "287204", "url": "https://it.wikipedia.org/wiki?curid=2616440", "title": "Whyalla", "text": "Whyalla \u00e8 una citt\u00e0 dell'Australia Meridionale (Australia); essa si trova 380 chilometri a nord di Adelaide ed \u00e8 la sede della Citt\u00e0 di Whyalla. Al censimento del 2006 contava 21.122 abitanti.\nStoria.\nLa citt\u00e0 \u00e8 stata fondata nel 1901 dalla Broken Hill Proprietary Company (BHP) come stazione di termine della ferrovia che portava il minerale ferroso dalle Middleback Ranges per essere utilizzato negli stabilimenti di Port Pirie. Il materiale veniva poi trasportato a destinazione con battelli appositi.\nL'insediamento era composto da alcuni cottages e tende situate alla base di una collina e dal nome di essa la localit\u00e0 prese il nome di \"Hummock's Hill\". La cittadina, cresciuta negli anni, prese il nome di Whyalla il 1\u00ba novembre 1919."}
{"id": "2616441", "revid": "149485", "url": "https://it.wikipedia.org/wiki?curid=2616441", "title": "Campionati mondiali di short track 1998", "text": "La XVIII edizione dei Campionati mondiali di short track (\"World Short Track Speed Skating Championships\"), ufficialmente organizzati con tale denominazione dalla \"International Skating Union\" (\"Federazione internazionale di pattinaggio su ghiaccio\"), si \u00e8 tenuta nel marzo del 1998 a Vienna in Austria."}
{"id": "2616446", "revid": "1982", "url": "https://it.wikipedia.org/wiki?curid=2616446", "title": "Sunsweet", "text": ""}
{"id": "2616450", "revid": "62004", "url": "https://it.wikipedia.org/wiki?curid=2616450", "title": "Campionati del mondo di ciclismo su strada 2007 - Cronometro maschile Under-23", "text": "La Cronometro individuale maschile Under-23 dei campionati del mondo di ciclismo su strada 2007 fu corsa il 26 settembre 2007 nel territorio circostante Stoccarda, in Germania, per un percorso totale di 38,1\u00a0km. L'olandese Lars Boom vinse la medaglia d'oro, terminando in 48'57\"93.\nPercorso.\nIl circuito della cronometro individuale, da percorrere per due volte, ricalcava parzialmente quello delle prove su strada. Dopo il via sull'Am Kochenhof, il percorso conduceva sull'Am Kr\u00e4herwald (L1187) verso sud, evitando quindi l'anello della Lenzhalde e della Herdweg e quello della Herderstra\u00dfe e della Rotenwaldstra\u00dfe, fino alla Botnanger Stra\u00dfe. Qui il circuito della gara maschile Under-23 andava in direzione sud, verso il Birkenkopf, poi verso ovest lungo la Gei\u00dfeichstra\u00dfe, e quindi sulla Wildparkstra\u00dfe (L1180). Gli atleti della prova Under-23 facevano quasi subito dietrofront lungo due svincoli, riportandosi quindi sulla Gei\u00dfeichstra\u00dfe e da l\u00ec verso nord lungo il percorso consueto (in totale 19,3\u00a0km). Nel complesso la gara maschile Under-23, di 38,1\u00a0km, aveva 670\u00a0m di dislivello.\nSquadre e corridori partecipanti.\nI 70 partecipanti furono suddivisi in quattro gruppi; all'interno di ogni gruppo le partenze avvenivano ogni minuto, mentre tra un gruppo e l'altro vi era una pausa di 35 minuti.\nI campioni continentali e quello mondiale potevano essere schierati insieme ai due previsti per ogni nazione.\nResoconto degli eventi.\nTra gli atleti del primo gruppo, composto da diciannove corridori, si distinsero lo slovacco Peter Velits e il kazako Roman Kireev, che conclusero con il miglior tempo del raggruppamento e finirono rispettivamente quindicesimo e quattordicesimo al termine della prova. Tra i partenti del secondo gruppo, l'estone Tanel Kangert termin\u00f2 con il tempo migliore e rimase in testa alla classifica provvisoria con 50'11\", terminando poi al settimo posto finale. La leadership dell'atleta baltico fu interrotta dall'olandese Lars Boom, in testa rispetto all'avversario sin dal rilevamento intermedio, che and\u00f2 anche a sorpassare i cinque atleti partiti prima di lui. Fu il primo a scendere sotto i 40 minuti all'ultimo rilevamento e termin\u00f2 la corsa in 48'57\", insediandosi al primo posto della generale. L'unico a impensierire Boom fu il russo Michail Ignat'ev, che al primo intertempo dava otto secondi all'olandese, ma progressivamente perse secondi fino a giungere sul traguardo al secondo posto, staccato di 9\" dal leader. Il francese J\u00e9r\u00f4me Coppel rimase sempre tra i primi tre nei rilevamenti intermedi, e terzo giunse anche sul traguardo finale."}
{"id": "2616452", "revid": "599013", "url": "https://it.wikipedia.org/wiki?curid=2616452", "title": "Corinna Panzeri", "text": ""}
{"id": "2616457", "revid": "599013", "url": "https://it.wikipedia.org/wiki?curid=2616457", "title": "Pernette Osinga", "text": ""}
{"id": "2616464", "revid": "599013", "url": "https://it.wikipedia.org/wiki?curid=2616464", "title": "Dagmar Ophardt", "text": ""}
{"id": "2616465", "revid": "27425280", "url": "https://it.wikipedia.org/wiki?curid=2616465", "title": "Deepawali", "text": ""}
{"id": "2616466", "revid": "54193", "url": "https://it.wikipedia.org/wiki?curid=2616466", "title": "L'ordine regna a Varsavia", "text": ""}
{"id": "2616468", "revid": "1318658", "url": "https://it.wikipedia.org/wiki?curid=2616468", "title": "Ferrovia Martigny-Le Chatelard-Saint Gervais", "text": "La ferrovia Martigny-Saint Gervais \u00e8 una linea ferroviaria internazionale a scartamento ridotto che collega Martigny in Svizzera con Saint Gervais in Francia attraversando Vallorcine e Chamonix.\nStoria.\nIl progetto di una ferrovia che raggiungesse la rinomata localit\u00e0 turistica di Chamonix ai piedi del Monte Bianco, in Francia, inizi\u00f2 a prendere forma nell'ultimo decennio del XIX secolo e si concretizz\u00f2 nel 1890 con la concessione rilasciata alla societ\u00e0 ferroviaria PLM per la costruzione e l'esercizio di una ferrovia a scartamento metrico con origine a Saint Gervais sulla linea principale a scartamento normale.\nIl 25 luglio 1901 avvenne l'inaugurazione con trazione elettrica a terza rotaia a corrente continua e a 500 volt.\nNel 1906 il tracciato veniva prolungato fino a Vallorcine attraverso una galleria di oltre 2\u00a0km, e successivamente fino alla frontiera Svizzera. Il 20 agosto 1906 infine veniva inaugurata la tratta svizzera, di 18\u00a0km, gestita dalla Societ\u00e0 del Monte Bianco realizzando il collegamento con la stazione di Martigny sulla linea principale Losanna-Briga. In seguito ad accordi tra le due societ\u00e0 nel 1908 venne innalzata la tensione a 750 volt adeguandosi alla tratta svizzera che, nella sua prima parte, era dotata di linea aerea e cremagliera \"Strub\" data l'elevata pendenza necessaria ad elevarsi dalla vallata del Rodano alla valle di Chamonix.\nIl primo treno diretto Martigny-Chamonix inaugur\u00f2 nello stesso anno dopo che, nel tratto oltre frontiera tra Ch\u00e2telard-Fronti\u00e8re, punto pi\u00f9 alto della linea a 1200\u00a0m s.l.m., la gestione era stata affidata alla compagnia svizzera. Il traffico si rivel\u00f2 consistente fin dall'inizio anche perch\u00e9 da Chamonix era possibile raggiungere il Ghiacciaio del Monte Bianco con un'altra ferrovia e da Ch\u00e2telard era possibile raggiungere altre vette con una funicolare. In seguito alla nazionalizzazione delle ferrovie francesi la linea pass\u00f2, per la parte di competenza, alla SNCF.\nNel 1958 i rotabili francesi vennero sostituiti da altri pi\u00f9 moderni e riammodernati a met\u00e0 degli anni ottanta tuttavia il tragitto intero era svolto solo dai rotabili svizzeri atti a circolare sulla cremagliera e sui due sistemi di alimentazione. Ci\u00f2 permetteva ai soli veicoli rimorchiati francesi il percorso non stop. Le corse dirette tra le due stazioni terminali oggi vengono chiamate Mont-Blanc Express. Nel corso degli anni settanta venne installato il Blocco automatico e recentemente anche il telecomando centralizzato delle stazioni intermedie. Oggi il servizio si svolge con i moderni elettrotreni a tre casse Stadler Rail della serie Z850, e le elettromotrici serie Z800 adatte alla circolazione con i due sistemi di alimentazione e al servizio sulla cremagliera.\nDal 2000 la tratta svizzera \u00e8 gestita dalla nuova societ\u00e0 regionale Transports de Martigny et R\u00e9gions (TMR).\nCaratteristiche.\nPercorso.\nIl percorso inizia dalla stazione di Martigny, sulla linea delle Ferrovie Federali Svizzere che da Briga giunge fino a Losanna e Ginevra e per i primi 4\u00a0km fino a Vernayaz \u00e8 alimentata da Trolley e linea aerea; dopo tale stazione inizia le tratte a cremagliera Strub fino a raggiungere il punto pi\u00f9 alto della linea di 1260\u00a0m s.l.m., a Vallorcine dopo aver attraversata la frontiera nella stazione di Le Ch\u00e2telard-Fronti\u00e8re; inizia inoltre l'alimentazione a terza rotaia laterale e tale rimane fino a Saint Gervais. Poco prima del confine a Ch\u00e2telard-Gi\u00e8troz ha inizio la funicolare del Barberine considerata la pi\u00f9 ripida al mondo con la sua pendenza fino all'870 per mille.\nPer raggiungere Chamonix viene attraversata anche una galleria di oltre 2\u00a0km.\nDalla stazione di Chamonix (1042\u00a0m s.l.m.) si diparte la ferrovia di 5,4\u00a0km per Montenvers (a 1913\u00a0m) a cremagliera con pendenza fino al 220 per mille. La linea prosegue attraversando varie stazioni e fermate da cui si dipartono cabinovie e seggiovie, attraversa il viadotto Sainte Marie in muratura a diverse arcate giungendo a Saint Gervais, stazione di scambio con i treni SNCF a scartamento normale e punto di inizio della tranvia del Monte Bianco (TMB) che porta al ghiacciaio di Bionassay con un percorso a cremagliera.."}
{"id": "2616474", "revid": "922800", "url": "https://it.wikipedia.org/wiki?curid=2616474", "title": "Athletic Club 2001-2002", "text": "La pagina racchiude la rosa dell'Athletic Club nella stagione 2001-02\nRosa.\nStaff tecnico.\n\"Come da politica societaria la squadra \u00e8 composta interamente da giocatori nati in una delle sette province di Euskal Herria o cresciuti calcisticamente nel vivaio di societ\u00e0 basche.\""}
{"id": "2616475", "revid": "1371684", "url": "https://it.wikipedia.org/wiki?curid=2616475", "title": "Coppa del mondo di ciclismo su strada femminile 2010", "text": "La Coppa del mondo di ciclismo su strada femminile 2010 (ing.: \"2010 UCI Women's Road World Cup\"), tredicesima edizione della competizione, \u00e8 stata disputata su nove eventi dal 28 marzo al 21 agosto 2010.\nLa classifica individuale \u00e8 stata vinta dall'olandese Marianne Vos, che ha concluso con 270 punti, mentre nella classifica a squadre ha primeggiato la Cerv\u00e9lo TestTeam Women, forte di cinque vittorie."}
{"id": "2616481", "revid": "287204", "url": "https://it.wikipedia.org/wiki?curid=2616481", "title": "Weltklasse Z\u00fcrich", "text": "Il Weltklasse Z\u00fcrich \u00e8 un meeting di atletica leggera che si tiene annualmente allo stadio Letzigrund di Zurigo, in Svizzera. La manifestazione, la cui prima edizione risale al 12 agosto 1928, \u00e8 considerata uno dei pi\u00f9 prestigiosi eventi dell'atletica mondiale. Fa parte della Diamond League.\nDal 1981, sponsor principale della competizione \u00e8 UBS, colosso svizzero di private e investment banking attivo a livello mondiale.\nRecord mondiali.\nNella storia del meeting sono stati registrati ventisei record mondiali migliorati o eguagliati:\nEdizioni.\nDi seguito la tabella delle ultime edizioni del meeting."}
{"id": "2616482", "revid": "116739013", "url": "https://it.wikipedia.org/wiki?curid=2616482", "title": "Mario Blasich", "text": "Biografia.\nLaureato in medicina, partecip\u00f2 alla vita politica fiumana accanto a Riccardo Zanella, capo del Partito Autonomista Fiumano o Partito Autonomo (come era chiamato da tutti nella citt\u00e0 quarnerina) fiumano. Nel 1914, allo scoppio della prima guerra mondiale, venne richiamato alle armi, insieme a Zanella, nell'esercito dell'Impero austro-ungarico ed inviato sul fronte russo. L\u00ec si consegn\u00f2 ai nemici, dichiarando di essere un irredentista italiano e chiedendo di essere inviato in Italia per arruolarsi nell'Esercito italiano. La sua richiesta fu accolta e, giunto in Italia, fu arruolato col grado di capitano medico, combattendo per tutta la durata della guerra in prima linea. Il governo ungherese lo condann\u00f2 a morte per diserzione.\nAlla fine della guerra, nel 1919, rientr\u00f2 a Fiume, continuando a collaborare strettamente con Zanella nel \"Partito autonomo\". In un primo tempo approv\u00f2 l'Impresa di d'Annunzio, per seguire poi Zanella nella sua politica di opposizione al poeta. Dopo il Trattato di Rapallo del 12 novembre 1920, che aveva istituito lo Stato libero di Fiume, nel 1921 fu deputato all'Assemblea costituente fiumana e membro, come Ministro degli interni, del governo Zanella formatosi nell'ottobre dello stesso anno.\nIl 3 marzo 1922 il governo dello Stato Libero di Fiume fu rovesciato da un colpo di Stato promosso da fascisti ed ex-legionari con l'attiva partecipazione armata di fascisti triestini capeggiati da Francesco Giunta e la maggioranza autonomista dell'Assemblea costituente, con Zanella a Blasich, fu costretta a rifugiarsi a Portor\u00e8 in Jugoslavia. Dopo l'annessione di Fiume all'Italia, avvenuta in seguito al Trattato di Roma del 27 gennaio 1924 tra il Regno d'Italia e il Regno dei Serbi, Croati e Sloveni, quasi tutti i membri in esilio dell'Assemblea costituente (tranne Zanella) rientrarono in citt\u00e0. Blasich riprese la sua professione di medico.\nPerso l'uso delle gambe in seguito ad una malattia, dopo l'armistizio dell'8 settembre 1943, fu contattato, insieme ad altri esponenti del \"Partito autonomo\", come Giuseppe Sincich, Leone Peteani, e Vittorio Sablich, dai partigiani comunisti jugoslavi, i quali \"scorgevano in loro, ora che i fascisti praticamente erano usciti di scena, il maggior ostacolo alle mire jugoslave su Fiume\". Blasich si disse disposto a collaborare in vista della liberazione dai nazi-fascisti, ma si rifiut\u00f2 di dichiarare pubblicamente di essere favorevole all'annessione della citt\u00e0 alla Jugoslavia, come gli veniva richiesto dagli emissari di Tito.\nNella notte tra il 2 e il 3 maggio 1945, mentre le ultime truppe tedesche abbandonavano la citt\u00e0 che veniva occupata dalle formazioni titoiste, Blasich venne strangolato nella sua abitazione da partigiani slavi. Il 3 maggio 1945 e nei giorni immediatamente successivi furono uccisi anche gli altri capi autonomisti, come Giuseppe Sincich e Nevio Skull."}
{"id": "2616483", "revid": "287204", "url": "https://it.wikipedia.org/wiki?curid=2616483", "title": "Canada Masters 2005", "text": "Il Canada Masters 2005 (conosciuto anche come Rogers Masters e Rogers Cup 2005 per motivi di sponsorizzazione)\n\u00e8 stato un torneo di tennis giocato sul cemento. \u00c8 stata la 116\u00aa edizione del Canada Masters, che fa parte della categoria ATP Masters Series nell'ambito dell'ATP Tour 2006, e della categoria Tier I nell'ambito del WTA Tour 2006.\nIl torneo maschile si \u00e8 giocato all'Uniprix Stadium di Montr\u00e9al in Canada, dall'8 al 14 agosto 2005, quello femminile al Rexall Centre di Toronto in Canada, dal 15 al 21 agosto 2005.\nCampioni.\nSingolare maschile.\n Rafael Nadal ha battuto in finale Andre Agassi 6\u20133, 4\u20136, 6\u20132\nSingolare femminile.\n Kim Clijsters ha battuto in finale Justine Henin-Hardenne 7\u20135, 6\u20131\nDoppio maschile.\n Wayne Black / Kevin Ullyett hanno battuto in finale Jonathan Erlich / Andy Ram 6\u20137(5), 6\u20133, 6\u20130\nDoppio femminile.\n Anna-Lena Gr\u00f6nefeld / Martina Navr\u00e1tilov\u00e1 hanno battuto in finale Conchita Mart\u00ednez / Virginia Ruano Pascual 5\u20137, 6\u20133, 6\u20134"}
{"id": "2616484", "revid": "92723", "url": "https://it.wikipedia.org/wiki?curid=2616484", "title": "Sede titolare di Trevico", "text": ""}
{"id": "2616494", "revid": "1705737", "url": "https://it.wikipedia.org/wiki?curid=2616494", "title": "Seconda guerra barbaresca", "text": "La seconda guerra barbaresca (1815) - nota anche come la guerra di Algeri o guerra algerina - fu la seconda delle due guerre barbaresche combattute tra gli Stati Uniti e le reggenze ottomane di Algeri, Tripoli e Tunisi, conosciute collettivamente come Stati barbareschi. In questa occasione, alle forze statunitensi si unirono quelle del Regno Unito di Gran Bretagna e Irlanda e il Regno Unito dei Paesi Bassi. La guerra si concluse con la fine dell'usuale pratica americana di pagare tributi agli Stati barbareschi, segnando cos\u00ec la fine delle attivit\u00e0 corsare in quella regione, che imperversava in lungo e in largo durante il dominio ottomano (XVI-XVIII secolo). Nel giro di decenni, le potenze europee riuscirono a costruire navi molto pi\u00f9 sofisticate e costose che i corsari barbareschi non sarebbero mai riusciti a uguagliare in quantit\u00e0 o qualit\u00e0 tecnologica.\nAntefatti.\nDopo la vittoria nella prima guerra barbaresca (1801\u20131805), l'attenzione degli Stati Uniti venne a concentrarsi sulle sue relazioni ormai deteriorate con il Regno Unito riguardo al commercio con la Francia, che culmin\u00f2 nella guerra del 1812. Gli \"Stati corsari\" barbareschi sfruttarono questa situazione per ritornare ad attaccare le navi mercantili americane che transitavano nel Mar Mediterraneo, facendo prigionieri gli equipaggi e gli ufficiali per poi chiederne il riscatto.\nPagamento del riscatto.\nIncapaci di dedicare risorse militari e far valere la propria volont\u00e0 politica, data la situazione, gli Stati Uniti senza opporre resistenza ripresero a pagare il riscatto onde riottenere i prigionieri. Allo stesso tempo, le maggiori potenze europee erano ancora invischiate nelle guerre napoleoniche che terminarono soltanto nel 1815.\nDichiarazione di guerra.\nL'espulsione delle navi americane dal Mediterraneo durante la guerra del 1812 da parte della forza navale britannica incoraggi\u00f2 ulteriormente gli Stati corsari. Umar ben Muhammad, Dey di Algeri, il \"pasci\u00e0 Omar\" del trattato del 1815, espulse il console generale statunitense Tobias Lear, dichiarando guerra agli Stati Uniti per il mancato pagamento dei tributi richiesti. \nRisposta degli Stati Uniti.\nConclusa la guerra del 1812, l'America ancora una volta volse la sua attenzione al Maghreb. Il 3 marzo 1815, il congresso degli Stati Uniti autorizz\u00f2 il dispiegamento delle sue forze navali contro Algeri, e cos\u00ec una flotta di dieci navi venne inviata sotto il comando del commodoro Stephen Decatur Jr. e William Bainbridge, entrambi veterani della prima guerra barbaresca. La flottiglia di Decatur part\u00ec per il Mediterraneo il 20 maggio del 1815, mentre quella di Bainbridge rest\u00f2 ancora in fase di preparazione, e non part\u00ec se non il 1\u00ba luglio, perdendo perci\u00f2 le iniziative militari e diplomatiche che Decatur condusse prontamente e in modo deciso. \nNegoziati.\nPresto, attraversato lo stretto di Gibilterra in rotta verso Algeri, la flotta di Decatur si imbatt\u00e9 nella nave ammiraglia algerina \"Meshuda\", e, dopo un'improvvisa manovra, la cattur\u00f2 (17 giugno 1815). Non molto pi\u00f9 tardi, la flottiglia americana allo stesso modo cattur\u00f2 il brigantino algerino \"Estedio\". Nell'ultima settimana di giugno, le navi americane giunsero ad Algeri iniziando i negoziati con il Bey. Dopo insistenti richieste di nuove indennit\u00e0 miste a minacce di distruzione il Bey capitol\u00f2.\nIn base ai termini del trattato firmato a bordo della \"Guerriere\" nella Baia di Algeri, il 3 luglio 1815, Decatur acconsent\u00ec di restituire la \"Meshuda\" e la \"Estedio\", mentre gli algerini dovevano restituire tutti i prigionieri americani, stimati a circa dieci; un significativo numero di prigionieri europei vennero scambiati con circa cinquecento sudditi del Dey insieme a 10.000 $ come pagamento per le unit\u00e0 navali catturate. Il trattato garantiva la fine di ogni pretesa di tributo, conferendo agli Stati Uniti pieni diritti di navigazione.\nSconfitta del Bey.\nPresto dopo esser salpato per Tunisi onde negoziare un trattato similare con il Bey di Tunisi e fare rispettare i precedenti accordi fatti con il Pasci\u00e0 di Tripoli, il Bey ripudi\u00f2 il trattato. L'anno successivo una flotta anglo-olandese, sotto il comando dell'ammiraglio britannico Edward Pellew (primo visconte di Exmouth), effettu\u00f2 un bombardamento punitivo di 9 ore su Algeri. L'attacco immobilizz\u00f2 molti dei corsari del Bey, costringendolo cos\u00ec a un secondo trattato che riconfermava le condizioni precedenti imposte da Decatur. Inoltre, il Bey accett\u00f2 di porre fine alla pratica di fare schiavi i cristiani.\nConseguenze della guerra.\nDiversamente dalla prima guerra barbaresca, dove le nazioni europee si trovavano impegnate a farsi guerra fra loro (e gli USA contro l'Inghilterra) non ci fu pi\u00f9 nessun guerra generale europea dopo la seconda guerra barbaresca. Di conseguenza l'et\u00e0 del colonialismo e dell'imperialismo permise agli europei di accrescere le loro risorse e affrontare cos\u00ec la potenza barbaresca nel Mediterraneo senza problemi.\nNel corso del secolo, Algeri e Tunisi divennero colonie della Francia, rispettivamente nel 1830 e nel 1881, mentre Tripoli ritorn\u00f2 sotto il controllo dell'impero ottomano nel 1835. Nel 1911, traendo profitto dal declino dall'impero ottomano, l'Italia conquist\u00f2 la Tripolitania e la Cirenaica facendone la colonia della Libia. Gli europei ebbero il controllo e il governo dell'Africa nord-orientale fino alla met\u00e0 del XX secolo. Da allora, le navi da guerra corazzate del tardo XIX e quelle del XX secolo assicurarono il dominio europeo del Mediterraneo."}
{"id": "2616496", "revid": "767487", "url": "https://it.wikipedia.org/wiki?curid=2616496", "title": "Frittata all'italiana", "text": "Frittata all'italiana \u00e8 un film commedia del 1976, diretto dal regista Alfonso Brescia.\nTrama.\nDue coppie che vivono l'una a Milano, l'altro a Napoli sono specializzati nel commercio di kimoni. Il padre napoletano finir\u00e0 di innamorarsi della figlia della milanese e questa del ragazzo partenopeo."}
{"id": "2616498", "revid": "1603714", "url": "https://it.wikipedia.org/wiki?curid=2616498", "title": "Amore e Psiche (disambigua)", "text": ""}
{"id": "2616499", "revid": "74801", "url": "https://it.wikipedia.org/wiki?curid=2616499", "title": "Boden (Svezia)", "text": "Boden (in sami di Lule: \"Suttes\", in me\u00e4nkieli: \"Puuti\", in sami settentrionale: \"Suttes\") \u00e8 una citt\u00e0 della Svezia capoluogo dell'omonimo comune, conta abitanti e si trova nella contea di Norrbotten. La citt\u00e0 riveste un'importante funzione militare ospitando la pi\u00f9 grande guarnigione dell'Esercito svedese.\nStoria.\nLa citt\u00e0 \u00e8 nata intorno al nodo ferroviario congiunzione della \"Norra Stambanan\" con la \"Malmbanan\".\nUn'ulteriore spinta alla sua crescita la ebbe all'inizio del XX secolo quando fu eretta la \"Rocca di Boden\" costruita allo scopo di proteggere la Svezia da un eventuale attacco proveniente dall'oriente, con la minaccia russa.\nBoden ottenne il riconoscimento dello status di citt\u00e0 (\"stad\") nel 1919 con Decreto Reale, titolo divenuto obsoleto nel 1971 quando, nell'ordinamento svedese, furono introdotti i comuni.\nSport.\nStazione sciistica specializzata nello sci nordico, Boden ha ospitato una tappa della Coppa del Mondo di biathlon 1986 e numerose gare minori di sci di fondo."}
{"id": "2616500", "revid": "1904508", "url": "https://it.wikipedia.org/wiki?curid=2616500", "title": "Francesca Maddalena d'Orl\u00e9ans", "text": "Biografia.\nInfanzia.\nFrancesca Maddalena d'Orl\u00e9ans nacque al Castello di Saint-Germain-en-Laye fuori Parigi nel 1648. Era la minore delle figlie di Gastone d'Orl\u00e9ans e della sua seconda moglie Margherita di Lorena. Dalla nascita ricevette l'appellativo di \"Mademoiselle de Valois\", derivante da uno dei titoli minori del padre. Fu la sorella preferita della principessa Anna Maria Luisa, sua sorella maggiore. Crebbe in compagnia delle sue sorelle e di \"Mademoiselle de La Valli\u00e8re\", futura amante di Luigi XIV. Vivevano al Castello di Blois. Suo padre mor\u00ec nel 1660 e sua madre non si rispos\u00f2.\nCome dettava l'etichetta di corte francese, Francesca Maddalena deteneva il titolo di Nipote di Francia, in quanto discendente in linea maschile dal Re Enrico IV di Francia. Era titolata come \"petits-enfants de France\".\nSotto l'influenza della zia paterna Maria Cristina, vedova di Vittorio Amedeo I, fu fidanzata al suo primo cugino Carlo Emanuele II, duca di Savoia. Maria Cristina l'aveva scelta in quanto avrebbe voluto mantenere il suo potere e l'influenza sul governo che aveva avuto in precedenza come reggente per il figlio fin dal 1637. Il matrimonio fu approvato dal Cardinale Mazzarino che in precedenza aveva rifiutato Maria Giovanna Battista di Savoia-Nemours, un'altra probabile candidata per Carlo Emanuele II. Francesca Maddalena si dimostr\u00f2 opportunamente docile e fu scelta su Maria Giovanna.\nMatrimonio e morte.\nFrancesca Maddalena spos\u00f2 il Duca di Savoia per procura il 4 marzo 1663. La coppia s'incontr\u00f2 per la prima volta ad Annecy il 3 aprile 1663, dove avvenne la cerimonia ufficiale. Essi giunsero poi a Torino, capitale del ducato di Savoia, il 15 giugno 1663. Ma la giovane sposa mor\u00ec nel Palazzo Reale di Torino nemmeno un anno dopo il matrimonio, senza aver dato discendenti al marito, che si rispos\u00f2 con Maria Giovanna Battista di Savoia-Nemours."}
{"id": "2616502", "revid": "1048993", "url": "https://it.wikipedia.org/wiki?curid=2616502", "title": "Prima notte di nozze", "text": "Prima notte di nozze \u00e8 un film italiano del 1976 diretto da Corrado Prisco."}
{"id": "2616504", "revid": "124437252", "url": "https://it.wikipedia.org/wiki?curid=2616504", "title": "Cavolo (disambigua)", "text": "Botanica.\nI cavoli della specie \"Brassica oleracea\".\nCavolo pelato-barese"}
{"id": "2616506", "revid": "985469", "url": "https://it.wikipedia.org/wiki?curid=2616506", "title": "Corrales", "text": ""}
{"id": "2616510", "revid": "1305772", "url": "https://it.wikipedia.org/wiki?curid=2616510", "title": "Carlos Santana &amp; Buddy Miles! Live!", "text": "Carlos Santana &amp; Buddy Miles! Live! \u00e8 un album live del chitarrista Carlos Santana e il cantante e batterista Buddy Miles, pubblicato nel giugno del 1972.\nL'album venne registrato al \"Sunshine '72 Festival\" il 1\u00ba gennaio 1972, all'interno di Diamond Head a Honolulu, Hawaii e raggiunse l'ottava posizione nella Billboard 200 e la sesta nei Paesi Bassi.\nClassifica.\nAlbum"}
{"id": "2616511", "revid": "73843", "url": "https://it.wikipedia.org/wiki?curid=2616511", "title": "Meeting di Zurigo", "text": ""}
{"id": "2616512", "revid": "1940962", "url": "https://it.wikipedia.org/wiki?curid=2616512", "title": "Nokia 6210 Navigator", "text": "Il Nokia 6210 Navigator \u00e8 un modello di smartphone prodotto dalla Nokia.\nL'aggiornamento del software e le mappe.\nGli utenti possono determinare la versione software del telefono premendo * # 0000 # sulla tastiera. Vi \u00e8 un codice di esempio 0123456 sotto la batteria del telefono che deve essere registrata e inserita sul sito web di Nokia per consentire di segnalare l'ultima versione del software, per esempio V.04.13. Utilizzando Nokia PC Suite e il cavo dati in dotazione al telefono, un aggiornamento software pu\u00f2 essere eseguito dal PC dopo aver scaricato la nuova versione del software. Il telefono deve essere spento e riacceso dopo l'aggiornamento e ripristinare la voce di menu per il fornitore della carta SIM, ad esempio, Vodafone, Telstra, Optus, ecc.\nLe mappe del mondo possono essere acquistate presso il sito web Nokia, anche se in generale non sono l'ultima versione disponibile NAVTEQ/ROUTE66. Queste possono essere scaricate sul PC dell'utente, utilizzando Nokia Map Loader (richiede Microsoft. NET Framework) o semplicemente facendo un doppio clic sul file scaricato. SIS file con il telefono collegato a Nokia PC Suite tramite il cavo dati, e terminato l'installazione del telefono cellulare. L'intero processo richiede circa 15 minuti. Le mappe sono installate per la scheda dati e appaiono nella sezione mappe come World Maps. L'installazione delle mappe non pregiudica la navigazione GPS vocale se questo servizio \u00e8 gi\u00e0 stato fornito dal fornitore della carta SIM.\nIl sito NAVTEQ fornisce agli utenti una funzione Map Reporter e controlla se mancano le caratteristiche, le limitazioni, i punti di interesse, gli errori nella grafia dei nomi delle strade per il Nokia 6210 Navigator. Gli utenti sono invitati a comunicare le variazioni ai fini di migliorare la navigazione.\n&gt; swap\nAccelerometro.\nIl 6210 Navigator include un sistema di accelerometro. Questo \u00e8 stato inizialmente utilizzato solo per la stabilizzazione di video e foto di orientamento (per mantenere il panorama).\nNokia Research Center ha consentito un'interfaccia dell'applicazione, il software che consente di utilizzare i dati da essa. \nProgrammi di terze parti sono stati creati, compreso il software che cambier\u00e0 automaticamente l'orientamento dello schermo quando il telefono \u00e8 inclinato, i programmi che simulano i suoni di una spada laser di Star Wars quando il telefono \u00e8 mosso proprio come una spada e che permettono di disattivare il telefono cellulare girando a faccia in gi\u00f9. Ce ne sono poi molti altri."}
{"id": "2616513", "revid": "287204", "url": "https://it.wikipedia.org/wiki?curid=2616513", "title": "VdB 26", "text": "vdB 26 \u00e8 una piccola nebulosa a riflessione, visibile nella costellazione del Toro.\nPu\u00f2 essere individuata con facilit\u00e0 partendo dalla stella e spostandosi verso e individuando poi la forma di un piccolo parallelogramma composto da astri di quinta e sesta magnitudine orientato in senso nord-sud, di cui quest'ultima stella rappresenta il vertice sudorientale; la stella posta al vertice opposto, una stella bianco-azzurra di sequenza principale di magnitudine 6,24, \u00e8 l'astro centrale della nebulosa ed \u00e8 catalogato come HD 26676. La nube riceve la radiazione da questa stella, assumendo cos\u00ec una colorazione bluastra.\nData la distanza di 502 anni luce, stella e nebulosa vengono a trovarsi sul bordo esterno della Bolla di Eridano; il confine della superbolla pi\u00f9 prossimo nella direzione del sistema solare sembrerebbe trovarsi infatti a circa 180\u00a0parsec (587\u00a0anni\u00a0luce) dal Sole. Secondo alcune teorie, le estese dimensioni della bolla, che raggiunge i confini del Complesso nebuloso molecolare di Orione, unite alla presenza del plasma caldo osservato nel settore pi\u00f9 esterno della bolla stessa, sarebbero un indizio che fa pensare all'esplosione di una supernova avvenuta negli ultimi milioni di anni in una posizione intermedia fra il sistema solare e la regione di Orione."}
{"id": "2616515", "revid": "1543377", "url": "https://it.wikipedia.org/wiki?curid=2616515", "title": "Corrales (Colombia)", "text": "Corrales \u00e8 un comune della Colombia facente parte del dipartimento di Boyac\u00e1.\nIl centro abitato venne fondato da Jos\u00e9 Vizente de Rivera Mendoza nel 1782."}
{"id": "2616517", "revid": "188402", "url": "https://it.wikipedia.org/wiki?curid=2616517", "title": "Cloud Computing", "text": ""}
{"id": "2616518", "revid": "34928", "url": "https://it.wikipedia.org/wiki?curid=2616518", "title": "Luogotenente del regno", "text": ""}
{"id": "2616520", "revid": "1543377", "url": "https://it.wikipedia.org/wiki?curid=2616520", "title": "Covarach\u00eda", "text": "Covarach\u00eda \u00e8 un comune della Colombia facente parte del dipartimento di Boyac\u00e1.\nIl centro abitato venne fondato da Juan Z\u00e1mano nel 1823."}
{"id": "2616521", "revid": "287204", "url": "https://it.wikipedia.org/wiki?curid=2616521", "title": "Covarachia", "text": ""}
{"id": "2616522", "revid": "729019", "url": "https://it.wikipedia.org/wiki?curid=2616522", "title": "High-speed Anti-Radiation Missile Targeting System", "text": "L'High-speed Anti-Radiation Missile Targeting System, o HTS \u00e8 un sistema di acquisizione del bersaglio installato sugli F-16CJ Block 50/52 (cio\u00e8 della serie 50/52).\nIl suo scopo principale \u00e8 la soppressione dei radar nemici, cosa che fa indicando al pilota dell'aereo la locazione e il tipo della minaccia.\nCaratteristiche.\nNel concreto l'HTS consiste in un pod (installato nella sua versione \"R6\" vicino alla presa d'aria del motore destro e nella versione \"R7\" accanto alla presa d'aria del motore sinistro), in un missile AGM-88 HARM e in un computer costituito da un apposito software collegato all'aereo. La differenza tra le due versioni del pod consiste in un migliore inquadramento del bersaglio e in una maggiore precisione del missile nella R7, che ha interamente sostituito l'R6 nel 2008.\nL'apparecchio, avvalendosi di un interferometro e di una certa banda di frequenze scelta a discrezione del pilota, \u00e8 capace di inviargli i dati riguardanti il tipo e la distanza del radar a terra. Una volta ricevute le informazioni il pilota imposta di conseguenza il missile HARM per il lancio, che viene aiutato nel raggiungere il bersaglio dall'HTS. L'ultima versione del pod, l'R7, permette anche di ingaggiare bersagli multipli e di trasferire le coordinate ad altri F-16 o RC-135 nelle vicinanze.\nStoria.\nQuando gli F-4G Wild Weasel furono radiati dall'USAF, questa vide la necessit\u00e0 di creare un sistema che potesse neutralizzare efficacemente i radar nemici.\nIl progetto, portato avanti dalla Raytheon Company nel 1991, inizi\u00f2 la sua carriera operativa nel 1994, quando si inizi\u00f2 ad installarli negli F-16CJ della serie 50/52. Nel 1996 venne introdotta la versione R5 del software interno, che dopo varie migliorie \u00e8 stata sostituita dalla R6. Questa versione dest\u00f2 l'interesse dei vertici dell'aviazione americana tanto che, nel novembre del 2000 durante un'esercitazione, due F-16CJ e un P-3 Orion ne hanno confermato la validit\u00e0.\nNel 2006 entra in scena la variante R7, le cui migliorie sono state descritte nel paragrafo precedente.\nCollegamenti esterni.\nSito istituzionale"}
{"id": "2616525", "revid": "1305772", "url": "https://it.wikipedia.org/wiki?curid=2616525", "title": "Ottavio Ridolfi", "text": "Biografia.\nFiglio di Giovanfrancesco Ridolfi, senatore di Firenze e di Costanza Ugolini. Ebbe come fratelli Ludovico, vescovo di Patti e Niccol\u00f2, domenicano, maestro del Sacro Palazzo sotto papa Gregorio XV. Era lontano parente del cardinale Niccol\u00f2 Ridolfi.\nSi laure\u00f2 \"in utroque iure\" e ventiduenne fu nominato governatore di Cesena, poi referendario del Supremo Tribunale della Segnatura Apostolica. Negli anni successivi fu governatore di Foligno (1605), Rimini (1607), Faenza (1608) e Forl\u00ec (1610).\nIl 14 agosto 1612 fu ordinato sacerdote e il 1\u00ba ottobre dello stesso anno fu eletto vescovo di Ariano.\nIl 5 settembre 1622 papa Gregorio XV lo cre\u00f2 cardinale. Il 26 ottobre dello stesso anno ricevette il titolo di Sant'Agnese in Agone.\nIl 20 marzo 1623 fu trasferito alla diocesi di Agrigento. Il 7 ottobre dello stesso anno opt\u00f2 per la diaconia di Sant'Agata dei Goti, elevata a titolo cardinalizio \"pro hac vice\".\nPartecip\u00f2 al conclave del 1623, che elesse Urbano VIII.\nGenealogia episcopale.\nLa genealogia episcopale \u00e8:"}
{"id": "2616526", "revid": "1543377", "url": "https://it.wikipedia.org/wiki?curid=2616526", "title": "Cubar\u00e1", "text": "Cubar\u00e1 \u00e8 un comune della Colombia facente parte del dipartimento di Boyac\u00e1.\nIl centro abitato venne fondato da Jos\u00e9 Abraham Cotrino Rodriguez nel 1962, mentre l'istituzione del comune \u00e8 del 5 dicembre 1965."}
{"id": "2616527", "revid": "287204", "url": "https://it.wikipedia.org/wiki?curid=2616527", "title": "Cubar\u00e0", "text": ""}
{"id": "2616528", "revid": "287204", "url": "https://it.wikipedia.org/wiki?curid=2616528", "title": "Cubara", "text": ""}
{"id": "2616529", "revid": "59975", "url": "https://it.wikipedia.org/wiki?curid=2616529", "title": "Free Live", "text": ""}
{"id": "2616531", "revid": "290024", "url": "https://it.wikipedia.org/wiki?curid=2616531", "title": "Thomas Tryon", "text": "Biografia.\nDa ragazzo fugg\u00ec di casa per vivere a Londra, dove divenne apprendista di un cappellano e si avvicin\u00f2 ai battisti; decise di abbandonare ogni lusso e di adottare una dieta vegetariana, studi\u00f2 da autodidatta le scienze naturali ed elabor\u00f2 una propria visione del mondo vicina al deismo.\nSi trasfer\u00ec nei Paesi Bassi (paese noto all'epoca per la tolleranza religiosa) e poi alle Barbados, dove fece fortuna. Tryon descrisse con entusiasmo le qualit\u00e0 dei frutti tropicali, ma denunci\u00f2 la distruzione della natura effettuata nel Nuovo Mondo e l'oppressione degli schiavi, uomini e donne sfruttati dai bianchi cristiani.\nEgli s'interess\u00f2 al pensiero orientale, mettendo a confronto la tolleranza e piet\u00e0 degli ind\u00f9 \u2013 rivolta anche agli animali \u2013 con l'ingiustizia della societ\u00e0 occidentale, colpevole di sprechi che \u00abnon possono essere mantenuti se non principalmente grazie alla grande Oppressione degli Uomini e degli Animali\u00bb, come argoment\u00f2 nel \"Friendly Advice to the Gentlemen-Planters\" (1684).\nScrisse saggi (detti \"Letters\", 1700), dialoghi e testi di denuncia morale. La sua opera pi\u00f9 celebre fu \"The Way to Health\", pubblicata nel 1697 con un'introduzione della poetessa Aphra Behn, che dedic\u00f2 un elogio in versi a lui e alla sua dieta. In Thomas Tryon \u00e8 presente l'idea embrionale che gli animali siano per natura titolari di diritti; la sua lettura convinse Benjamin Franklin ad adottare il vegetarianismo. A Tryon si rifece direttamente l'attivista Benjamin Lay."}
{"id": "2616534", "revid": "1543377", "url": "https://it.wikipedia.org/wiki?curid=2616534", "title": "Cucaita", "text": "Cucaita \u00e8 un comune della Colombia facente parte del dipartimento di Boyac\u00e1.\nIl centro abitato venne fondato da Juan de los Barrios nel 1556.\nCi \u00e8 nato l'ex ciclista e dirigente sportivoRafael Antonio Ni\u00f1o."}
{"id": "2616540", "revid": "287204", "url": "https://it.wikipedia.org/wiki?curid=2616540", "title": "Gang bang (romanzo)", "text": "Gang bang \u00e8 un romanzo di Chuck Palahniuk del 2008.\nIl tema del romanzo \u00e8 la notoriet\u00e0 e ci\u00f2 che le persone sono disposte a fare per ottenerla o per mantenerla.\nTrama.\nLa leggendaria pornostar Cassie Wright, giunta a fine carriera, decide di chiudere \"in bellezza\" polverizzando il record mondiale di sesso di gruppo con una gigantesca gang bang, che poi finir\u00e0 su film e diventer\u00e0 un \"must\" per ogni porno-collezionista.\nL'obbiettivo \u00e8 una gang bang con 600 uomini. Il romanzo si svolge principalmente nello stanzone sporco e male illuminato che raccoglie tutti gli attori maschili e si focalizza su quattro personaggi: il signor 600, il signor 72, il signor 137 e Sheila, la ragazza che chiama gli attori quando \u00e8 il loro turno.\nN. 600 \u00e8 Branch Bacardi, pornostar e vecchio amico di Cassie; N. 72 \u00e8 un liceale, convinto di essere il figlio di Cassie, che partecipa al film solo per incontrarla; N. 137 \u00e8 un attore televisivo ormai dimenticato che cerca la sua occasione di riscatto sugli schermi. Sheila, invece, \u00e8 la preziosa collaboratrice di Cassie, disgustata dagli uomini e cinica spettatrice del mondo di cui fa parte.\nMentre gli attori vengono chiamati a tre alla volta, N. 600, N. 72 e N. 137 si conoscono e cominciano a parlare; nel romanzo viene raccontato il giudizio negativo che ognuno ha sugli altri due. N. 137 si ingozza di pillole di Viagra perch\u00e9 ha paura della sua performance; N. 72 tiene stretto un mazzo di rose appassite da consegnare alla madre; N. 600 si depila e guarda i suoi vecchi film che vengono proiettati su degli schermi.\nN. 72 rivela agli altri di essere il figlio dimenticato di Cassie Wright e scopre che probabilmente \u00e8 proprio Branch Bacardi suo padre. N. 600 crede che cos\u00ec non sia, ma regge il gioco e alla fine consegna a N. 72 una pillola di cianuro di potassio da dare a Cassie. Secondo Bacardi, infatti, la pornostar vuole morire durante le riprese del film, creando cos\u00ec uno snuff movie che ingigantir\u00e0 le vendite e le consentir\u00e0 di mantenere per sempre il figlio che ha dimenticato.\nN. 72 per\u00f2 rifiuta di dare la pillola a sua madre, ed \u00e8 N. 600 che la ingoia. Bacardi sta morendo avvelenato e Cassie si dispera perch\u00e9 l'attore le ha rubato la scena. Mentre i medici effettuano la defibrillazione a Bacardi, lei si getta sul suo fallo ancora eretto rimanendogli saldata per i genitali, e perdendo i sensi. Bacardi viene cos\u00ec rianimato e i due vengono condotti in ospedale.\nLa vicenda si conclude con i pensieri di Sheila, che (lo si scopre solo nelle ultime pagine) \u00e8 la vera figlia di Cassie Wright. Ella l'ha sempre saputo e progettava di ucciderla, ma scopre di essere stata battezzata Zelda Zonk perch\u00e9 quello era il nome che Marilyn Monroe usava quando era in incognito. Questo la fa riflettere sulla vera identit\u00e0 della pornostar e la inviter\u00e0 ad usare il suo vero nome con un orgoglio nuovo."}
{"id": "2616550", "revid": "1543377", "url": "https://it.wikipedia.org/wiki?curid=2616550", "title": "Cu\u00edtiva", "text": "Cu\u00edtiva \u00e8 un comune della Colombia facente parte del dipartimento di Boyac\u00e1.\nIl centro abitato venne fondato da Juan de San Martin nel 1550, mentre l'istituzione del comune \u00e8 del 1801."}
{"id": "2616551", "revid": "287204", "url": "https://it.wikipedia.org/wiki?curid=2616551", "title": "Cuitiva", "text": ""}
{"id": "2616554", "revid": "122498730", "url": "https://it.wikipedia.org/wiki?curid=2616554", "title": "Serre Chevalier", "text": "Serre Chevalier \u00e8 una stazione turistica invernale francese.\nCaratteristiche.\nSituata nella parte meridionale delle Alpi, all'interno del Parco nazionale des \u00c9crins, nel dipartimento dell'Hautes-Alpes, si estende sui comuni di Brian\u00e7on, Puy-Saint-Pierre, Saint-Chaffrey, La Salle les Alpes e di Mon\u00eatier-les-Bains. \u00c8 collocata nella valle della Guisane.\n\u00c8 la pi\u00f9 grande stazione di sport invernali delle \"Alpes du Sud\" sia per il chilometraggio delle piste che per numero di visitatori.\nSerre Chevalier \u00e8 una ampia area sciistica (250\u00a0km di piste) che vanta una buona esposizione al sole per circa 300 giorni all'anno. \u00c8 stata creata nel 1941 con la costruzione della teleferica che da Chantemerle si innalza fino a quota 2.483\u00a0m. Ha come emblema un'aquila.\nLa valle di Serre Chevalier \u00e8 compresa nel territorio di Brian\u00e7on e nei villaggi di Chantemerle, Villeneuve, e Le Mon\u00eatier-les-Bains. Il campione di sci alpino Luc Alphand nacque, e tuttora risiede, nella valle della stazione turistica.\nPiste da sci.\nLe piste da sci vanno da un'altezza minima di 1.200\u00a0m fino ai 2.800\u00a0m. Uno dei motivi di successo di Serre Chevalier \u00e8 la natura boscosa del pendio. Gli alberi arrivano fino a 2.150 metri, per cui ci sono 700 metri di dislivello di piste immerse nei boschi.\nGli impianti di risalita sono in tutto 61, di cui 35 skilift, 20 seggiovie (di cui 6 seggiovie 6 posti e 3 seggiovie 4 posti ad ammorsamento automatico) e 6 funivie/cabinovie. Ci sono 100 piste (23 verdi, 29 blu, 35 rosse e 13 nere).\nPeriodo estivo.\nIn estate Serre Chevalier si trasforma in un'area apprezzata per la pratica di molte attivit\u00e0 sportive, quali kayak, ciclismo, mountain bike, arrampicata, parapendio. A Serre Chevalier si sono svolti i campionati francesi di mountain bike (nel 2008) e il BMX european games. Quattro impianti di risalita riaprono nei mesi estivi per portare ad alta quota escursionisti e mountain bikers.\n\u00c8 stata svariate volte arrivo di tappe del Tour de France.\nTrasporti.\nI pi\u00f9 vicini aeroporti sono quello di Torino in Italia e Grenoble in Francia. \u00c8 servita dalla stazione ferroviaria delle ferrovie francesi di Brian\u00e7on. Ha un collegamento diretto da Parigi."}
{"id": "2616559", "revid": "1318658", "url": "https://it.wikipedia.org/wiki?curid=2616559", "title": "Paolo Baltaro", "text": "Biografia.\nPaolo Baltaro \u00e8 musicista e produttore artistico italiano. Produttore e autore della formazione neo prog Arcansiel con i quali pubblica Normality of Perversion , pubblicato da Mellow Records e Swimming in the sand . pubblicato da Musea. Collabora con Freak Antoni con i \"Rotolones\" al tour promozionale del libro \"Non c'\u00e8 gusto in Italia ad essere intelligenti\" come tastierista. Produttore e bassista dei Roulette Cinese per l'opera audio video \"Che fine ha fatto Baby Love?\" Forma nel 1995 i S.A.D.O., acronimo di Societ\u00e0 Anonima Decostruzionismi Organici. Con essi pubblica, per Banksville Records, \"La Differenza\", \"Implosioni\", \"Teratoarchetipia\", il live \"Imprescindibile Momento di Cultura Italiana\", \"Musiche per signorine da marito\" e l'album sperimentale \"Weather Underground\". Questo lavoro gli valse nel 2011 il riconoscimento \"Prog Award\" come miglior produttore progressive dell'anno., il Premio \"Rassegna Musica Diversa Demetrio Stratos\" nel 2008 e, nello stesso anno, il premio Darwin Musiche Italiane non Convenzionali.\nCon gli \"Mhmm\", pubblica su vinile l'LP \"Do Not Disturb\", contenente una versione del brano Woodstock di Joni Mitchell citata sul sito della stessa autrice . Produce l'artista inglese Terry Dene con la raccolta di brani originali \"The Rock is Rolling Again\". Successivamente, partecipa alla formazione dei Sorella Maldestra, come batterista e produttore per i CD \"Maltempo\" e \"Il Lato A Della Serie B\". Nello stesso anno pubblica il primo disco solista a suo nome per l'etichetta francese Musea, dal titolo Low Fare Flight To The Earth, edito da Universal Music Group. Nello stesso anno produce per la cantante sperimentale Magica Aidan il cd \"Nadia Hotel\", basato su brani del gruppo californiano The Doors. Nel 2012 \u00e8 parte, con Andrea Bonizzi, al progetto \"Sound Wall Project\" come chitarrista, con Angelo Bruschini dei Massive Attack e con Colin Edwin dei Porcupine Tree al basso. Nel 2013 si unisce al progetto del chitarrista Argentino \"Gabriel Delta\" nel ruolo di bassista e per esso, Paolo produce l'album \"Brothers\", pubblicato da Banksville Records.\nLa sua prima opera letteraria, \"Gli ambienti Teorici Multidimensionali\", \u00e8 un libro che raccoglie scritti, lettere e trattati di letteratura deviante in 150 pagine edite da Banksville Book. Nel 2017 esce il suo secondo disco solista, \"The day after the night before\" per Musea Records.. Nel 2018 forma il gruppo The Pillheads , la cui ultima formazione lo vede con Daniele Mignone al basso e Dario Marchetti alla batteria. Nel 2020 produce una raccolta di brani di Cole Porter con arrangiamenti non convenzionali dal titolo \"Call Porter\" , con la cantante brasiliana Lica Cecato, pubblicato da Banksville Records."}
{"id": "2616566", "revid": "767487", "url": "https://it.wikipedia.org/wiki?curid=2616566", "title": "Chiquiza", "text": "Chiquiza \u00e8 un comune della Colombia facente parte del dipartimento di Boyac\u00e1.\nIl centro abitato venne fondato nel 1556, mentre l'istituzione del comune \u00e8 del 1982."}
{"id": "2616576", "revid": "1305772", "url": "https://it.wikipedia.org/wiki?curid=2616576", "title": "Vanda Biffani", "text": "Specializzata negli sport motoristici ma attiva anche in altri settori, collabora con diverse testate nazionali ed estere.\nBiografia.\nNata a Ostia Antica, \u00e8 figlia del pilota acrobatico Guglielmo Biffani e di Claudia Di Falco. Suo padre scelse il nome Vanda in onore della nonna materna Wanda Bazzini, medaglia d'oro per il suo impegno come maestra elementare. Il bisnonno Federico Bazzini fu uno dei principali fautori della bonifica agraria di Ostia e Maccarese e dello sviluppo del litorale ostiense, su cui avvi\u00f2 le prime attivit\u00e0 commerciali.\nInizia la sua carriera fotografica entrando a far parte del gruppo di corrispondenti per l'arte minore in Italia del fotografo Max Hutzel per conto della Fondazione Paul Getty di Santa Monica in California, collaborazione che proseguir\u00e0 per quattro anni tra palazzi, basiliche e grandi siti archeologici.\nNel 1990 lavora al suo primo progetto fotografico editoriale: \"Rome et ses vieilles \u00e9glises\", edito da \u00c9cole fran\u00e7aise di Roma. L'anno seguente, partecipa alla realizzazione del volume d'arte \"Arte barocca a Roma\" della Imprimerie nationale di Parigi, a cura di Pierre Grimal. Contemporaneamente inizia l'attivit\u00e0 di ripresa nello sport, in particolare nel settore motociclistico. Dopo cinque anni al servizio della Federazione Motociclistica Italiana, il salto nel 1996 nel Motogp e nel Campionato mondiale di motocross in qualit\u00e0 di fotografo ufficiale per conto di Dorna Sports e Dorna Off Road.\nIl 2003 \u00e8 segnato da un'importante svolta di ricerca professionale: abbandonati gli sport motoristici, l'interesse si rivolge alle discipline olimpiche. A seguito di un accordo con alcune federazioni sportive italiane (Federginnastica, FIAM, FIPCF) e di collaborazioni con organismi internazionali riprende in veste di fotografo ufficiale i mondiali di diverse discipline.\nNel 2006 riceve dal TOROC l'incarico di \"venue photo manager\" ai XX Giochi olimpici invernali di Torino, ruolo che rivestir\u00e0 anche ai Campionati mondiali di nuoto 2009 di Roma.\nNel 2008, ai Giochi della XXIX Olimpiade di Pechino, realizza la foto pi\u00f9 pubblicata dell'intera manifestazione, quella del lottatore armeno-svedese Ara Abrahamian che getta via la medaglia di bronzo in segno di protesta per un presunto torto arbitrale durante il match di semifinale contro l'italiano Andrea Minguzzi, poi vincitore dell'oro.\nImpegnata anche nel reportage di viaggi, le sue foto sono apparse in campagne pubblicitarie e mostre fotografiche per conto di enti del turismo nazionali in diverse capitali mondiali.\n\u00c8 inoltre autrice per la Enciclopedia Treccani e per Manfrotto.\nDal 2011 si dedica all'insegnamento fotografico organizzando incontri, workshop e partecipando a seminari.\nNel 2012 ha collaborato con Radio Capital in veste di inviata per i Giochi della XXX Olimpiade di Londra con dirette quotidiane, rivestendo nel 2016 lo stesso ruolo ai Giochi della XXXI Olimpiade di Rio de Janeiro per conto di Rai Radio 2."}
{"id": "2616577", "revid": "599013", "url": "https://it.wikipedia.org/wiki?curid=2616577", "title": "Fernando de la Pe\u00f1a y Olivas", "text": ""}
{"id": "2616582", "revid": "275619", "url": "https://it.wikipedia.org/wiki?curid=2616582", "title": "Akatsuchi", "text": ""}
{"id": "2616583", "revid": "729019", "url": "https://it.wikipedia.org/wiki?curid=2616583", "title": "Myasishchev M-60", "text": "Myasishchev M-60 \u00e8 il progetto di un bombardiere strategico a propulsione nucleare che venne portato avanti a partire dal 1955 dall'OKB-23 di Vladimir Michajlovi\u010d Mjasi\u0161\u010dev. L'aereo rimase interamente sulla carta.\nSviluppo.\nNei primi anni della guerra fredda, alla fine degli anni quaranta, i sovietici iniziarono a sviluppare l'utilizzo della propulsione nucleare su navi da guerra. Tali ricerche vennero portate avanti soprattutto dall'accademico Igor' Vasil'evi\u010d Kur\u010datov, che consider\u00f2 la possibilit\u00e0 di utilizzo di questa tecnologia anche in campo aeronautico. Il 12 agosto 1955, il consiglio dei ministri dell'URSS ordin\u00f2 ad alcuni uffici tecnici del settore aeronautico di coordinare le proprie attivit\u00e0 di ricerca in questo ambito. Quindi, gli OKB Tupolev e Myasishchev divennero in pratica i responsabili per lo sviluppo di un aeromobile con queste caratteristiche, mentre agli OKB Kuznetsov e di Archip Michajlovi\u010d Ljul'ka venne affidato lo sviluppo dei propulsori.\nGli sforzi di Tupolev si concretizzarono in un banco prova volante, il Tupolev Tu-95LAL, che era equipaggiato con motori Kuznetsov.\nMyasishchev inizi\u00f2 a lavorare su un velivolo di questo tipo nella tarda primavera del 1955. Il progetto relativo ricevette il nome di M-60, e venne ultimato nel luglio 1956. Nello stesso periodo, Ljul'ka concluse il progetto relativo all'impianto propulsivo, che consisteva in un turbogetto a propulsione nucleare funzionante secondo una configurazione detta \u201csistema aperto\u201d.\nIl progetto del velivolo venne rivisto varie volte, e risultano complessivamente ben tre configurazioni. Queste si distinguevano per il tipo di ala utilizzato e per la posizione dei propulsori.\nCome la maggioranza dei progetti di Myasishchev, anche l'M-60 non super\u00f2 mai la fase di progetto, ed il programma relativo venne cancellato nel 1959. Tuttavia, alcune soluzioni sviluppate per l'aereo atomico vennero riprese nel progetto del Myasishchev M-30, a cui stava lavorando dal 1953. Anche questo programma per\u00f2 rimase vittima del deciso calo di interesse per un velivolo di questo tipo da parte dei vertici dell'Unione Sovietica. Stessa fine fece l\u2019M-62, un velivolo piuttosto simile all'M-60. Nel 1961, i vertici delle forze armate richiesero l'abbandono di tutti i programmi relativi ad aerei atomici, molto costosi e tecnicamente complessi.\nGeneralmente, si ritiene che se i lavori fossero proseguiti, probabilmente i sovietici sarebbero stati in grado di schierare operativamente dei bombardieri a propulsione nucleare per la fine degli anni settanta. A determinare la fine dei programmi relativi a tale sistema d'arma furono diversi fattori, come gli elevati costi di sviluppo e mantenimento delle piattaforme, e l'emergere di una nuova dottrina che puntava principalmente sui missili balistici intercontinentali.\nTecnica.\nIl Myasishchev M-60 era un aereo da bombardamento a reazione, i cui propulsori erano alimentati da un reattore nucleare. Le configurazioni previste furono tre, che si differenziavano per il profilo alare ed i motori.\nL'impianto propulsivo progettato prevedeva quattro turbogetti alimentati da un reattore nucleare. In dettaglio, il calore prodotto dal reattore avrebbe dovuto essere trasferito da quest'ultimo ai motori grazie all'aria. Tale configurazione prendeva il nome di sistema aperto.\nTuttavia, l'utilizzo del reattore per il funzionamento dell'aereo era previsto solo nella fase di crociera: infatti, per il decollo e l'atterraggio sarebbe stata utilizzata una normale miscela chimica come carburante.\nIl reattore era collocato nella parte posteriore del velivolo, in modo da aumentare la protezione dell'equipaggio. Questo era alloggiato in una cabina interamente schermata con il piombo, posta al centro della fusoliera, con una visibilit\u00e0 piuttosto scarsa. Il carrello di atterraggio era triciclo. In generale, le soluzioni adottate per il carrello e la posizione del reattore erano coerenti con gli altri progetti di aerei atomici elaborati in Unione Sovietica."}
{"id": "2616584", "revid": "124123", "url": "https://it.wikipedia.org/wiki?curid=2616584", "title": "Uwe R\u00f6mer", "text": "Palmar\u00e8s.\nIn carriera ha conseguito i seguenti risultati:"}
{"id": "2616586", "revid": "287204", "url": "https://it.wikipedia.org/wiki?curid=2616586", "title": "Petar Radakovic", "text": ""}
{"id": "2616593", "revid": "121497966", "url": "https://it.wikipedia.org/wiki?curid=2616593", "title": "Belgenland", "text": "L'SS \"Belgenland\" \u00e8 un transatlantico progettato e mai realizzato dal cantiere navale Harland and Wolff per conto della compagnia White Star Line negli anni 1910.\nSe ultimata sarebbe stata la nave pi\u00f9 grande mai costruita con una stazza tra le 60.000 e le 80.000 tonnellate, e la prima a superare i 1.000 piedi di lunghezza e i 110 piedi di larghezza, le misure massime consentite per il transito nel Canale di Panama allora in costruzione.\nNelle intenzioni originarie dell'armatore avrebbe dovuto sostituire il \"Titanic\" sulle rotte transatlantiche. Le difficolt\u00e0 finanziarie della compagnia a seguito dell'affondamento del \"Titanic\" e lo scoppio della prima guerra mondiale costrinsero a ripiegare su un progetto molto meno imponente; la nave venne varata a Belfast il 31 dicembre 1914.\nCon lo scoppio della prima guerra mondiale, i lavori di completamento vennero sospesi: la nave venne requisita e cominci\u00f2 la trasformazione in cargo, completata solo nel 1917. Nella trasformazione il numero di ciminiere venne ridotto a due, con tre alberi; la sovrastruttura venne abbassata fino a rimanere di un solo piano e il nome venne cambiato in Belgic (IV).\nDopo un anno in servizio merci, la nave venne modificata e adattata per il trasporto truppe, con una capacit\u00e0 di 3000 passeggeri. All'epoca, la stazza era di 24.547 tonnellate.\nAlla fine della guerra, la nave rimase in servizio come trasporto truppe fino al 1921, per poi venire lasciata a Liverpool in attesa che si liberassero dei moli per avviare la ricostruzione come transatlantico. Nel marzo 1922 venne trainata a Belfast, dove sub\u00ec un restyling e aggiornamento.\nAlla fine dei lavori venne ceduta alla Red Star Line, che la rinomin\u00f2 \"Belgenland\". Era la seconda nave della Red Star a usare quel nome.\nLa sovrastruttura fu riportata a quattro piani, venne ripristinato il terzo fumaiolo e la stazza venne aumentata a 27.000 tonnellate, rendendola la nave pi\u00f9 grande e lussuosa della compagnia.\nRimase in servizio come \"Belgenland\" per un decennio. Il 4 dicembre 1924 part\u00ec per un giro del mondo lungo 133 giorni, uno dei pi\u00f9 lunghi mai tentati da un transatlantico.\nNel 1933 sal\u00ec a bordo Albert Einstein, che arrivato ad Anversa vide Hitler Cancelliere della Germania e ripart\u00ec per gli Stati Uniti a bordo del \"Westernland\", giurando di non tornare mai pi\u00f9 in patria.\nA bordo del \"Belgenland\" per due crociere serv\u00ec anche Violet Jessop, famosa per essere sopravvissuta all'affondamento dei due grandi transatlantici della White Star line.\nCon la Grande depressione, il \"Belgenland\" venne accantonato alla fine del 1932, servendo solo su tre crociere nel Mediterraneo nell'estate successiva per poi venir lasciata a settembre al porto di Londra.\nLa Atlantic Transport Company acquist\u00f2 la nave nel gennaio 1935, rinominandola \"Columbia\" e affidandola alla sussidiaria Panama Pacific Line per la rotta New York - California via Panama.\nL'impresa fall\u00ec, cos\u00ec come fall\u00ec un tentativo di metterla in servizio sulla rotta New York - Indie Occidentali: poich\u00e9 il problema era dovuto alle grandi dimensioni della nave, la nave venne dismessa definitivamente. Il 22 aprile 1936 venne inviata nel Regno Unito, dove venne demolita a partire dal maggio dello stesso anno."}
{"id": "2616594", "revid": "767487", "url": "https://it.wikipedia.org/wiki?curid=2616594", "title": "Petar Radakovi\u0107", "text": "Mor\u00ec a 29 anni per un infarto miocardico acuto.\nCarriera.\nClub.\nHa esordito a 17 anni nel 1956 nella squadra della sua citt\u00e0: l'NK Rijeka. Ha giocato per dieci anni, dal 1956 al 1966, con la squadra di Fiume, nella quale ha giocato 208 partite e segnando 27 reti.\nNazionale.\nCon la Nazionale jugoslava ha giocato 17 partite e segnato 3 reti, una delle quali ai mondiali del 1962, dove \u00e8 arrivato quarto, durante gli ultimi minuti del quarto di finale contro la Germania Ovest."}
{"id": "2616596", "revid": "657000", "url": "https://it.wikipedia.org/wiki?curid=2616596", "title": "Kurotsuchi", "text": ""}
{"id": "2616597", "revid": "110157", "url": "https://it.wikipedia.org/wiki?curid=2616597", "title": "Chivor", "text": "Chivor \u00e8 un comune della Colombia facente parte del dipartimento di Boyac\u00e1.\nIl centro abitato venne fondato da Juan de San Martin nel 1537, mentre l'istituzione del comune \u00e8 del 16 dicembre 1990."}
{"id": "2616598", "revid": "71433", "url": "https://it.wikipedia.org/wiki?curid=2616598", "title": "Skipper Dan", "text": "Skipper Dan \u00e8 un singolo di \"Weird Al\" Yankovic estratto dall'EP \"Internet Leaks\", ma sar\u00e0 presente nel suo prossimo album in uscita nel 2010.\nIl brano \u00e8 nello stile dei Weezer.\nSignificato.\nLa canzone parla di un uomo che, sebbene abbia avuto una laurea in recitazione e sogni di diventare un attore, l'unico lavoro che ha trovato \u00e8 come guida turistica al Jungle Cruise di Disneyland.\nIl video.\nVenne fatto un video animato da Divya Srinivasan dove mostra tutto quello che Al dice nella canzone."}
{"id": "2616599", "revid": "228587", "url": "https://it.wikipedia.org/wiki?curid=2616599", "title": "Luca Novelli", "text": "Autore di una lunga serie di libri di Scienze per ragazzi tradotti in 22 lingue. Collabora con Rai, WWF e una serie di musei e universit\u00e0.\nGiornali e periodici.\nSi laurea nel 1971 in Scienze Agrarie all'Universit\u00e0 Statale di Milano. La sua prima serie di graphic novel, Histoyrettes, viene pubblicata da Eureka nel 1971. Seguono gli Edenisti e, infine, nel 1974 crea la strip \"Il Laureato\" per il quotidiani Il Giorno, Il Messaggero e altri periodici: la storia \u00e8 incentrata sui problemi dei giovani alla ricerca del loro primo lavoro. Il Laureato verr\u00e0 poi raccolto in libri da Bompiani, Arnoldo Mondadori Editore e Rizzoli Editore.\nNel 1975, grazie all'amicizia di Marcelo Ravoni, entra a far parte della Quipos, agenzia che vede tra le sue fila Quino, Mordillo, Altan, Silver, Crepax e molti altri autori internazionali \nLa via scientifica.\nNel 1979, unendo la sua esperienza di cartoonist alla sua formazione scientifica, d\u00e0 vita ai primi libri di scienze \"alla Novelli\". Nascono cos\u00ec Viaggio al centro della cellula ed Ecologia a fumetti editi da Edizioni Ottaviano.\nCon la stessa filosofia realizza alcune campagne di educazione sanitaria per aziende farmaceutiche come Bayer e Farmitalia.\nNel 1982 scrive Il mio primo libro sui computer per le neonate Edizioni Elettroniche di Arnoldo Mondadori Editore, primo di una serie di quattro volumi verr\u00e0 pubblicato in 16 lingue, in inglese da Microsoft Press.\nNel 1986 inventa l'inserto scientifico Quack! per la trasmissione Rai \"Pane e marmellata\" e per Il Corriere dei piccoli. Negli stessi anni scrive e sceneggia La storia della chimica a fumetti e La storia naturale editi da Milano libri Edizioni e illustrati da Cinzia Ghigliano.\nIncontro con la Tv.\nDopo l'esperienza con Pane e marmellata, torna a lavorare per la Rai: tra il 1988 e il 1992, fa parte della redazione delle trasmissioni televisive di Enzo Biagi, per il quale cura e disegna le schede giornalistiche di \"Il Caso\", \"Linea diretta\" e \"Una storia\".\nNegli anni successivi, per Linea verde, realizza \"Il Lunario\".\nNel 1992 scrive \"Professione Cartoonist\" in cui esplora il lavoro di otto suoi grandi amici/colleghi: Altan, Osvaldo Cavandoli, Johnny Hart, Quino, Mordillo, Stano Kochan, Ro Marcenaro e il brasiliano Ziraldo.\nTra il 1993 e il 1996 pubblica per Arnoldo Mondadori Editore una serie di libri di scienze divertenti: \"Non rompeteci i frattali\", \"Dio ce la mandi buona\", e \"La donna ce l'ha pi\u00f9 grosso, il cervello naturalmente\".\nNel 1993 inventa il clone di Albert Einstein che debutta come cabaret scientifico al Festival della Scienza di Genova e diventa protagonista del libretto \"Ci vuole una fisica bestiale\", seguito da \"Ho clonato lo zio Alberto\", editi da Comix in Italia e da Lappan Verlag in Germania.\nNel 1998 pubblica, per Fabbri/RCD, una nuova serie di libri per ragazzi, La banda del DNA. Una serie di avventure scientifiche capeggiate dal Professor Pastrocchi, che diventano anche un progetto di serie animata TV per Rai Fiction, \"Alla ricerca della coda perduta\", \"C'\u00e8 un triceratopo in cantina\" e \"Il primo gatto non si scorda mai\".\nDal 1992 al 2002 \u00e8 direttore del periodico di grafica e design \"G&amp;D\", ruolo che gli permette di incontrare e intervistare molti personaggi del mondo del disegno e del \"design\", da Bruno Munari a Ettore Sottsass, da Alessandro Mendini a Milton Glaser.\nInsieme a Ro Marcenaro e a Tinin Mantegazza promuove l'iniziativa di un \"Manifesto degli scrittori del segno\" che culminer\u00e0 con una mostra a Palazzo Sormani nel 2003\nNel 2000, dopo aver realizzato una biografia di Alessandro Volta per il \"Centro di cultura scientifica Alessandro Volta\" di Como, d\u00e0 inizio alla serie \"Lampi di Genio\" per Editoriale Scienza: ad Einstein e Darwin, seguono Volta, Galileo, Ippocrate, Archimede, Leonardo, Mendel, Lavoisier\n, Newton, Magellano e Tesla. La serie viene tradotta in 15 lingue. Nel 2008 Rai Educational ne realizza una versione televisiva con il titolo \"Lampi di Genio in Tv\" nel quale l'autore ha anche il ruolo di conduttore. La collana ha ricevuto il premio Un libro per l'ambiente da Legambiente.\nNel 2004, con il patrocinio del WWF e del Comitato italiano della ICOM (International Council of Museums-UNESCO) Luca Novelli d\u00e0 il via al progetto \"Charles Darwin/Second voyage around the world\". Dal progetto sono nati tre libri, In viaggio con Darwin, pubblicati in vari paesi del mondo, dalla Cina alla Spagna, dalla Germania alla Corea del Sud.\nNel 2010 \u00e8 stata realizzata la seconda serie televisiva di \"Lampi di Genio in Tv\", sempre per Rai Edu."}
{"id": "2616603", "revid": "339392", "url": "https://it.wikipedia.org/wiki?curid=2616603", "title": "S.S. Belgic IV", "text": ""}
{"id": "2616609", "revid": "1437331", "url": "https://it.wikipedia.org/wiki?curid=2616609", "title": "Steffen Wiesinger", "text": ""}
{"id": "2616613", "revid": "599013", "url": "https://it.wikipedia.org/wiki?curid=2616613", "title": "Giovanni Sirovich", "text": "Biografia.\nA tutto il 2011 \u00e8 il commissario tecnico della Nazionale di scherma dell'Italia per l'arma della sciabola."}
{"id": "2616617", "revid": "767487", "url": "https://it.wikipedia.org/wiki?curid=2616617", "title": "Simone Bauer", "text": ""}
{"id": "2616620", "revid": "149727", "url": "https://it.wikipedia.org/wiki?curid=2616620", "title": "Stazione della Spezia Centrale", "text": ""}
{"id": "2616623", "revid": "599013", "url": "https://it.wikipedia.org/wiki?curid=2616623", "title": "Magnetricit\u00e0", "text": "In elettromagnetismo la magnetricit\u00e0 \u00e8 un flusso ordinato di una corrente magnetica in presenza di un campo magnetico indotto, dunque l'equivalente magnetico dell'elettricit\u00e0.\nStoria.\nL'esistenza della magnetricit\u00e0 era stata solo teorizzata; nel 1894 Pierre Curie per primo, ipotizz\u00f2 l'esistenza di un magnete con un solo polo, il monopolo magnetico. Allora era impossibile crearne uno, in quanto normalmente un materiale magnetico conserva due poli anche quando viene sezionato in parti anche piccolissime.\nNel 2009 si sono ottenute delle evidenze sperimentali della realt\u00e0 fisica del fenomeno: prima da parte di ricercatori dell'Institut Laue-Langevin di Grenoble e Hermann von Helmholtz di Berlino, che hanno osservato un tipo particolare di quasiparticelle apparentemente analoghe ai monopoli magnetici, in alcuni materiali cristallini; poi presso il London Centre for Nanotechnology, dove il gruppo guidato dal fisico Steve Bramwell ha mostrato che tali particelle potrebbero muoversi formando una \"corrente magnetica\" simile a quella formata dagli elettroni che costituiscono la corrente elettrica.\nDescrizione del fenomeno.\nIn alcuni materiali, la carica magnetica \u00e8 in grado di fluire come quella elettrica. In particolare un materiale cristallino, il titaniato di disprosio (Dy2Ti2O7), appartenente alla categoria degli Spin Ice, a temperature prossime allo zero assoluto genera a livello ionico dei monopoli magnetici. L'applicazione dall'esterno di un campo magnetico al cristallo costringe i monopoli a muoversi aggregandosi da un lato del cristallo stesso; \u00e8 l'analogo fenomeno che accade agli elettroni di un conduttore elettrico sotto l'azione di un campo elettrico o ad una differenza di potenziale elettrico.\nApplicazioni future.\nQualora si riuscisse a riprodurre il fenomeno a temperatura ambiente, questa scoperta avrebbe applicazioni notevoli nel campo dell'elettronica, con ricadute pratiche notevoli soprattutto in quei dispositivi elettronici o fotonici che finora hanno utilizzato gli elettroni o i fotoni per la trasmissione di segnali ad alta velocit\u00e0 come i chip, i circuiti integrati, memorie per computer incredibilmente piccole. Avendo le dimensioni dell'atomo, i monopoli sarebbero candidati perfetti per ospitare i segnali binari 1 e 0 dell'archiviazione informatica."}
{"id": "2616625", "revid": "767487", "url": "https://it.wikipedia.org/wiki?curid=2616625", "title": "L'amore non esiste (film)", "text": "L'amore non esiste \u00e8 un cortometraggio diretto nel 2008 da Massimiliano Camaiti, che ha anche scritto il soggetto e ha co-scritto la sceneggiatura."}
{"id": "2616626", "revid": "599013", "url": "https://it.wikipedia.org/wiki?curid=2616626", "title": "Helena Elinder", "text": ""}
{"id": "2616630", "revid": "1543377", "url": "https://it.wikipedia.org/wiki?curid=2616630", "title": "CNR (singolo)", "text": "CNR \u00e8 un singolo di \"Weird Al\" Yankovic estratto dall'EP \"Internet Leaks\", ma sar\u00e0 presente nel suo prossimo album in uscita nel 2010.\nIl brano \u00e8 la parodia di stile dei The White Stripes.\nSignificato.\nLa canzone parla delle sovraumane gesta che Charles Nelson Reilly sarebbe in grado di fare, simile a quelle dei Chuck Norris facts.\nIl video.\nVenne fatto un video animato da JibJab dove si vede, oltre alle gesta di Charles Nelson Rilley, la versione animata di Weird Al interpretare il chitarrista e cantante Jack White e la versione animata di Jon Schwartz interpretare la batterista Meg White."}
{"id": "2616632", "revid": "599013", "url": "https://it.wikipedia.org/wiki?curid=2616632", "title": "Katja Nass", "text": ""}
{"id": "2616634", "revid": "729019", "url": "https://it.wikipedia.org/wiki?curid=2616634", "title": "Pablo Bouza", "text": "Biografia.\nCresciuto e militante nel Duendes Rugby Club, facente parte dell'Unione rugbistica provinciale di Rosario, con tale squadra vinse il torneo Nacional de Clubes del 2004 prima di diventare professionista; ebbe una breve carriera professionistica in Europa, prima nei londinesi Harlequins in National Division One, la (allora) seconda divisione inglese; a fine stagione la squadra guadagn\u00f2 l'accesso alla Premiership, e Bouza si trasfer\u00ec al , di nuovo in seconda divisione, con il quale nel 2007 conquist\u00f2 la sua seconda promozione consecutiva in massima serie.\nEsord\u00ec in Nazionale argentina nel 1996 nel corso di un incontro valido per il Sudamericano 1995; pur prendendo parte alle qualificazioni per la non fu poi convocato per il torneo: dal 1998 al 2002 non disput\u00f2 infatti \"match\" internazionali; partecip\u00f2 tuttavia alla in Australia.\nFece anche parte della squadra che disput\u00f2 i \"test\" pre-mondiali in occasione della , ma il C.T. Marcelo Loffreda non lo inser\u00ec nella lista dei convocati.\nNel 2008, terminato il contratto con il Leeds, \u00e8 tornato in Argentina per disputare la sua ultima stagione agonistica nella squadra provinciale dell'unione rugbistica di Rosario che partecipa al Campionato Argentino."}
{"id": "2616635", "revid": "357738", "url": "https://it.wikipedia.org/wiki?curid=2616635", "title": "Helix-turn-helix", "text": ""}
{"id": "2616645", "revid": "11959", "url": "https://it.wikipedia.org/wiki?curid=2616645", "title": "Assad", "text": ""}
{"id": "2616646", "revid": "599013", "url": "https://it.wikipedia.org/wiki?curid=2616646", "title": "Hedwig Funkenhauser", "text": "\u00c8 la sorella di Zita-Eva Funkenhauser."}
{"id": "2616648", "revid": "555198", "url": "https://it.wikipedia.org/wiki?curid=2616648", "title": "Museum of Comic and Cartoon Art", "text": "Il Museum of Comic and Cartoon Art (MoCCA) \u00e8 un museo dedicato all'arte del fumetto e dei cartoni animati, inaugurato nell'ottobre 2001 e situato a New York, al 594 di Broadway.\nLa struttura promuove anche corsi educativi presso le scuole cittadine, ospitando anche workshop o conferenze. Viene annualmente organizzato il MoCCA Art Festival, e nel 2004 e 2005 il museo ha ospitato l'assegnazione degli Harvey Awards."}
{"id": "2616653", "revid": "124123", "url": "https://it.wikipedia.org/wiki?curid=2616653", "title": "Luigi Maria Lucini", "text": "Biografia.\nNacque a Milano nel 1666 nella nobile famiglia milanese dei Lucini.\nEntrato nell'Ordine dei frati predicatori, fu commissario del Sant'Uffizio. Papa Benedetto XIV lo cre\u00f2 cardinale presbitero del titolo di San Sisto nel concistoro del 9 settembre 1743.\nMor\u00ec il 17 gennaio 1745 all'et\u00e0 di 79 anni e fu sepolto nella basilica di Santa Maria sopra Minerva e poi trasportato nella basilica di San Sisto Vecchio a Roma."}
{"id": "2616654", "revid": "287204", "url": "https://it.wikipedia.org/wiki?curid=2616654", "title": "VdB 29", "text": "vdB 29 \u00e8 una piccola nebulosa a riflessione, visibile nella costellazione del Toro.\nSi trova sul confine con l'Auriga ed \u00e8 illuminata da una stella bianco-azzurra di sequenza principale di magnitudine 7,4, catalogata come HD 30378, che le conferisce un colore bluastro; la nube si estende in particolare in direzione ovest rispetto alla sua stella centrale, fino a sfumare in una piccola regione oscura. La sua distanza di circa 640 anni luce la colloca in prossimit\u00e0 della regione di nebulose oscure del Toro, area in cui hanno luogo fenomeni di formazione stellare ben conosciuti e studiati."}
{"id": "2616655", "revid": "373458", "url": "https://it.wikipedia.org/wiki?curid=2616655", "title": "Paese dell'Illinois", "text": ""}
{"id": "2616656", "revid": "599013", "url": "https://it.wikipedia.org/wiki?curid=2616656", "title": "Mioara David", "text": ""}
{"id": "2616658", "revid": "373458", "url": "https://it.wikipedia.org/wiki?curid=2616658", "title": "Alta Louisiana", "text": ""}
{"id": "2616662", "revid": "188323", "url": "https://it.wikipedia.org/wiki?curid=2616662", "title": "Bussolotto", "text": ""}
{"id": "2616663", "revid": "15756", "url": "https://it.wikipedia.org/wiki?curid=2616663", "title": "Patrick Draenert", "text": "Palmar\u00e8s.\nIn carriera ha conseguito i seguenti risultati:"}
{"id": "2616664", "revid": "109916992", "url": "https://it.wikipedia.org/wiki?curid=2616664", "title": "Paola Faloja", "text": "Biografia.\nFrequenta l'Accademia delle Belle Arti di Perugia e si diploma in scultura.\nInizia la carriera di attrice prima in teatro, nella compagnia di Carmelo Bene (1962), successivamente per la radio e la televisione. Nel 1961 in poi passa alla regia con \"I misteri di Roma\", e assistente alla regia per Federico Fellini e Vito Pandolfi, quest'ultimo antesignano dell'avanguardia teatrale italiana, che sposer\u00e0 nel 1970.\nHa recitato in due film diretti da Carlo Lizzani, \"Storie di vita e malavita\" e \"San Babilla ore 20 un delitto inutile\".\nDal 1975 ha realizzato diversi speciali per la Rai.\nNel 2009 \u00e8 stata pubblicata una raccolta di sue poesie a cura di Umberto Cutolo che nella prefazione scrive: \u00abPaola Faloja ha sempre vissuto in simbiosi con il mondo dei sentimenti. E una vita tanto intensamente dedicata all'espressivit\u00e0 artistica non poteva non svelare un angolo - forse il pi\u00f9 intimo e custodito - riservato alla poesia. [\u2026] Il mondo di Paola Faloja trova, nelle sue poesie, espressione piena e compiuta, in una visione autentica e non mediata, attraverso piccole, brevi, profonde notazioni che sgorgano direttamente dal cuore\u00bb.\nAttivit\u00e0 cinematografica.\nUn'inchiesta sulle indossatrici: le ragazze della periferia aspiranti indossatrici; la modella di fama; il sindacato.\nUna panoramica sul gusto di questo periodo di follia, uno sguardo su moda, poesia, architettura, arte figurativa, accompagnato da testi di Oscar Wilde, D'Annunzio, i fratelli Edmond e Jules de Goncourt, letti da Nando Gazzolo, Sergio Tofano.\nIl mondo ambiguamente affascinante del giocattolo presentato da un testo di Roland Barthes.\nIl film prende come spunto un racconto di Pasolini, da lui stesso narrato, per condurre un'inchiesta tra i ragazzi di 14 \u2013 15 anni sul loro impatto con il motore; il motore come evasione, come sostituzione del primo amore.\nTratto dal saggio \"Le rire\" di Bergson (da \"La signification du comique\"). Il film \u00e8 un'antologia storica della satira, da Leonardo fino a Feiffer. Sono utilizzate le marionette di Maria Signorelli che rappresentano scene di satire famose.\nCome spunto, Il dialogo della moda e della morte tratto dalle \"Operette morali\" di Leopardi, si presta a delle considerazioni illustrate visivamente sulla capacit\u00e0 elle mode. Il viaggio attraverso il museo delle cere si sofferma su Mussolini, su Hitler, sul corsetto, ecc."}
{"id": "2616665", "revid": "767487", "url": "https://it.wikipedia.org/wiki?curid=2616665", "title": "R\u00e9my Delhomme", "text": "Palmar\u00e8s.\nIn carriera ha conseguito i seguenti risultati:"}
{"id": "2616675", "revid": "1543377", "url": "https://it.wikipedia.org/wiki?curid=2616675", "title": "Luca Vitalesta", "text": ""}
{"id": "2616676", "revid": "357738", "url": "https://it.wikipedia.org/wiki?curid=2616676", "title": "Leucine zipper", "text": ""}
{"id": "2616677", "revid": "767487", "url": "https://it.wikipedia.org/wiki?curid=2616677", "title": "Ringtone", "text": "Ringtone \u00e8 un singolo di \"Weird Al\" Yankovic estratto dall'EP \"Internet Leaks\", ma sar\u00e0 presente nel suo prossimo album in uscita nel 2010.\nIl brano \u00e8 una parodia di stile dei Queen.\nSignificato.\nLa canzone parla degli aspetti negativi di avere una suoneria per il cellulare.\nIl video.\nVenne fatto un video animato da SuperNews! che mostra la versione animata di Weird Al che canta e suona una chitarra a forma di cellulare."}
{"id": "2616678", "revid": "265990", "url": "https://it.wikipedia.org/wiki?curid=2616678", "title": "Eugenio d'Orsi", "text": ""}
{"id": "2616679", "revid": "120959202", "url": "https://it.wikipedia.org/wiki?curid=2616679", "title": "Lori Sandri", "text": "Ha all'attivo pi\u00f9 di duecentocinquanta panchine in prima divisione brasiliana, la maggior parte delle quali con il Crici\u00fama.\nCarriera.\nClub.\nGioc\u00f2 come centrocampista difensivo per vari club dello stato di Paran\u00e1, dopo un'esperienza nel settore giovanile dell'Internacional; il club pi\u00f9 titolato in cui gioc\u00f2 \u00e8 stato l'Atl\u00e9tico-PR.\nAllenatore.\nIl primo incarico di Sandri come allenatore fu al Pinheiros, squadra che lo aveva visto chiudere la carriera da calciatore; il primo titolo arriv\u00f2 per\u00f2 con l'Atl\u00e9tico Paranaense nel 1983, con la conquista del campionato statale; nel 1988 si trasfer\u00ec in Arabia Saudita, all'Al-Shabab, con cui vinse la Coppa di Lega saudita alla sua prima esperienza; tornato nel club arabo pochi anni dopo, arriv\u00f2 a vincere campionato e coppe nazionali in una stagione (quella 1992-1993). Nel 1997 ricopr\u00ec l'incarico di commissario tecnico della Nazionale di calcio degli Emirati Arabi Uniti; nel 1998 vinse il Campionato Ga\u00facho con il Juventude.\nTornato in Arabia, stavolta sponda Al-Hilal, vinse nuovamente la Coppa di Lega araba. Nel 2002 si trasfer\u00ec in Giappone, dopo aver passato un periodo in Brasile, per allenare i Tokyo Verdy 1969; torner\u00e0 all'estero soltanto nel 2008, per allenare il Mar\u00edtimo."}
{"id": "2616686", "revid": "228587", "url": "https://it.wikipedia.org/wiki?curid=2616686", "title": "Mocca", "text": ""}
{"id": "2616695", "revid": "33689", "url": "https://it.wikipedia.org/wiki?curid=2616695", "title": "L'alba", "text": ""}
{"id": "2616705", "revid": "180202", "url": "https://it.wikipedia.org/wiki?curid=2616705", "title": "Keyser S\u00f6ze", "text": ""}
{"id": "2616706", "revid": "161374", "url": "https://it.wikipedia.org/wiki?curid=2616706", "title": "Shefquet Verlaci", "text": ""}
{"id": "2616712", "revid": "834", "url": "https://it.wikipedia.org/wiki?curid=2616712", "title": "Johnny Bassotto", "text": ""}
{"id": "2616714", "revid": "48783185", "url": "https://it.wikipedia.org/wiki?curid=2616714", "title": "Temet nosce", "text": ""}
{"id": "2616716", "revid": "834", "url": "https://it.wikipedia.org/wiki?curid=2616716", "title": "I bambini d'Italia", "text": ""}
{"id": "2616725", "revid": "287204", "url": "https://it.wikipedia.org/wiki?curid=2616725", "title": "Olivia (cantante)", "text": ""}
{"id": "2616728", "revid": "339392", "url": "https://it.wikipedia.org/wiki?curid=2616728", "title": "The New Saints F.C.", "text": ""}
{"id": "2616729", "revid": "339392", "url": "https://it.wikipedia.org/wiki?curid=2616729", "title": "Synchronicity (Olivia Lufkin)", "text": ""}
{"id": "2616730", "revid": "111892654", "url": "https://it.wikipedia.org/wiki?curid=2616730", "title": "Costorio", "text": "Costorio (\"Cust\u00f9r\" nel dialetto locale) \u00e8 una delle frazioni del comune di Concesio, situata a nord del paese, sulla sinistra orografica del fiume Mella, a 9\u00a0km dalla citt\u00e0 di Brescia, e ad una altitudine di 225 metri sul livello del mare.\nLa frazione di Costorio include anche le localit\u00e0 di \"Codolazza\" e \"Valpiana\". Codolazza segna anche il confine col comune di Villa Carcina. Costorio, Codolazza e Valpiana contano tutte insieme circa 1800 abitanti e fanno capo alla parrocchia di S. Giulia (Costorio). \nEdifici religiosi.\nSanta Giulia \u00e8 la patrona della comunit\u00e0, ad essa sono dedicate sia la chiesa parrocchiale (XX secolo) sia la vecchia chiesetta, che fino al 2011 \u00e8 stata adibita ad oratorio e circolo giovanile, oggi trasferito in un pi\u00f9 ampio e nuovo edificio nei pressi degli argini del fiume Mella. L'edificio pi\u00f9 antico, \u00e8 citato gi\u00e0 nella relazione della visita pastorale del vescovo Dolfin del 20 giugno del 1582 ma \u00e8 stato consacrato soltanto nel XVI secolo. La dedica a Santa Giulia \u00e8 quasi certamente dovuta a delle propriet\u00e0 che l'omonimo potente monastero Bresciano possedeva nel territorio di Costorio. L'attuale chiesa parrocchiale invece \u00e8 stata terminata nel 1912 ed \u00e8 stata eretta a parrocchia nel 1952 staccandosi dalla Pieve di Concesio.\nTra le opere d'arte contemporanea \u00e8 visibile la grande tela dell'\"Ascensione\" di Piero Agnetti (1984)."}
{"id": "2616733", "revid": "1833487", "url": "https://it.wikipedia.org/wiki?curid=2616733", "title": "Carlo Marini", "text": "Carriera.\nDa attore, ha recitato nei film \"W la foca\" di Nando Cicero, \"Cugine mie\" di Marcello Avallone e \"Von Buttiglione Sturmtruppenf\u00fchrer\" di Mino Guerrini, oltrech\u00e9 nella fiction Rai \"Posso chiamarti amore?\" e in quella Mediaset \"Il testimone\".\nHa recitato a teatro in due opere dirette da Franco Enriquez: il \"Coriolano\" (1975) e \"Il sipario Ducale\" (1976).\nMarini \u00e8 anche direttore del doppiaggio di film quali \"Platoon\", \"Terminator\" ed \"Edward mani di forbice\".\nPer molti anni \u00e8 stato il narratore di molti documentari del programma \"La macchina del tempo\", andato in onda su Rete 4.\nMorte.\n\u00c8 morto il 5 gennaio 2019 all'et\u00e0 di 68 anni."}
{"id": "2616736", "revid": "125686731", "url": "https://it.wikipedia.org/wiki?curid=2616736", "title": "Kallon Football Club", "text": "Il Kallon Football Club \u00e8 una societ\u00e0 calcistica di Freetown, Sierra Leone. Milita nella Sierra Leone National First Division, la massima divisione del campionato nazionale. Ha assunto questa denominazione nel 2002. In precedenza era chiamato Sierra Ficheries. In ambito nazionale ha vinto quattro campionati ed una coppa.\nPrende il nome dal calciatore Mohamed Kallon, che l'ha acquisito nel 2002 per 30.000 dollari, e ne ha acquisito la presidenza."}
{"id": "2616739", "revid": "16758", "url": "https://it.wikipedia.org/wiki?curid=2616739", "title": "Kallon F.C.", "text": ""}
{"id": "2616742", "revid": "729019", "url": "https://it.wikipedia.org/wiki?curid=2616742", "title": "LITENING Advanced Targeting", "text": "Il LITENING Advanced Targeting, o LITENING AT, \u00e8 un pod installato in alcuni aerei militari con lo scopo di agganciare un bersaglio per poterlo poi distruggere.\nIl sistema funziona in tutte le condizioni meteo, sia di notte che di giorno, ed \u00e8 adattabile ad una grande variet\u00e0 di ordigni (convenzionali, a guida laser, con GPS ecc.).\nCaratteristiche.\nIl LITENING AT \u00e8 costituito da un FLIR che mostra al pilota l'immagine, resa visibile da una telecamera \"Charge Coupled Device\", del bersaglio acquisito. Il posizionamento della telecamera \u00e8 controllato da un sistema di navigazione inerziale che garantisce cos\u00ec un eccellente campo visivo e di conseguenza una pi\u00f9 alta probabilit\u00e0 di individuazione dei bersagli.\nNel pod sono integrati anche dei raggi laser che hanno la funzione di guidare le bombe o i missili verso l'obiettivo o gli obiettivi. Il LITENING AT \u00e8 capace anche di inquadrare bersagli individuati dalle forze di terra amiche, sempre con un raggio laser, grazie al sistema ROVER.\nAltra caratteristica che avvantaggia il LITENING AT \u00e8 la sua facile manutenzione e installazione negli aerei: pu\u00f2 essere smontato da un aereo e trasferito in un altro in soli venti minuti.\nStoria.\nIl primo modello di LITENING, il LITENING I, venne creato all'interno della Rafael Corporation's Missiles Division ad Haifa per l'Heyl Ha'Avir, l'aviazione militare israeliana. Nel 1995 la Northrop Grumman, interessata al progetto, si un\u00ec all'istituzione israeliana per concordare futuri sviluppi del LITENING I.\nNacque cos\u00ec, nel 1999, il LITENING II che venne dato in dotazione ad alcuni reparti dell'Air National Guard. Il suo successore fu il LITENING Enhanced Range (ER), dotato di un nuovo tipo di FLIR. Finalmente, con l'elaborazione dell'immagine su un display a cristalli liquidi, si arriva nel 2003 all'attuale LITENING AT."}
{"id": "2616749", "revid": "339392", "url": "https://it.wikipedia.org/wiki?curid=2616749", "title": "Litening AT", "text": ""}
{"id": "2616751", "revid": "61051", "url": "https://it.wikipedia.org/wiki?curid=2616751", "title": "Nazionale di pallavolo maschile di Haiti", "text": "La nazionale di pallavolo maschile di Haiti \u00e8 una squadra nordamericana composta dai migliori giocatori di pallavolo di Haiti ed \u00e8 posta sotto l'egida della Federazione pallavolistica di Haiti."}
{"id": "2616756", "revid": "287204", "url": "https://it.wikipedia.org/wiki?curid=2616756", "title": "VdB 31", "text": "vdB 31 \u00e8 una nebulosa a riflessione, visibile nella costellazione dell'Auriga.\nSi trova sul bordo sudoccidentale della costellazione, al confine con il Toro; pu\u00f2 essere individuata circa 2,5 gradi a sud della stella , che con la sua magnitudine 2,7 \u00e8 ben visibile ad occhio nudo e forma uno dei vertici del pentagono dell'Auriga. La nebulosa si evidenzia bene nelle fotografie astronomiche e appare circondare una stella di settima magnitudine la Ae di Herbig AB Aurigae. Nella regione nordoccidentale si diramano delle nebulose oscure dell'estensione di alcune decine di primi d'arco, catalogate come LDN\u00a01517 e LDN\u00a01519 (note anche come B26/27/28), che mascherano la luce delle stelle proveniente dalle regioni retrostanti il complesso nebuloso.\nAB Aurigae \u00e8 una stella ben nota e intensamente studiata a causa del suo disco protoplanetario dalla struttura particolarmente complessa, apparentemente organizzata a forma di spirale con due bracci del raggio di oltre 230 e 330 UA rispettivamente; la distanza della stella, e quindi anche della struttura nebulosa associata, \u00e8 di circa 470 anni luce (144\u00a0parsec), una distanza simile a quella delle regioni pi\u00f9 prossime al complesso di nubi oscure del Toro."}
{"id": "2616758", "revid": "88740", "url": "https://it.wikipedia.org/wiki?curid=2616758", "title": "Quantunque io", "text": "Quantunque io \u00e8 stato un variet\u00e0 comico televisivo in quattro puntate diretto da Romolo Siena e condotto da Enrico Montesano, trasmesso sulla Rete 2 (l'odierna Rai 2) dal 6 al 27 marzo 1977, alle 20:40 di ogni domenica.\nFu il primo variet\u00e0 trasmesso a colori della Rai (escludendo quelli realizzati negli anni della sperimentazione).\nIl programma.\nIl variet\u00e0 si incentrava su una dissacrante satira politica, sociale e di costume, secondo il gusto di allora, elementi che ne determinarono un notevole successo di ascolti.\nAl comico romano, in grado di interpretare pi\u00f9 personaggi nello stesso sketch, si affiancano caratteristi come Bombolo e Gino Pagnani, oltre un'ospite femminile per ciascuna puntata, attrice sex symbol. Vi partecipano rispettivamente Gloria Guida, Sydne Rome, Janet Agren e Nadia Cassini.\nTra i personaggi ricorrenti, vi era la \"romantica donna inglese\", un'attempata zitella d'Oltremanica residente in Italia, affascinata e al contempo vittima dei disagi nostrani, gi\u00e0 presentata durante la primavera del 1976 in un ciclo della trasmissione radiofonica \"Gran variet\u00e0\". Seguono \"Torquato il pensionato\", che reca con s\u00e9 una grossa busta di medicinali, \"Zia Sally\", che risponde alle lettere di telespettatrici con problemi sentimentali, e infine la parodia di un talk show politico di quel periodo: \"TG2 Ring\". In ogni puntata Montesano imita in maniera dissacrante un leader politico, rispettivamente Giulio Andreotti, Enrico Berlinguer, Aldo Moro e Pietro Nenni. Il caratterista Gastone Pescucci interpreta il conduttore Aldo Falivena. Tra gli interpreti dei giornalisti, la soubrette ospite.\nSigla finale con l'attore che interpreta un cameriere d'albergo che spia nelle stanze attraverlo la serrature, fino ad ammirare la ragazza della puntata.\nIl programma viene riproposto l'anno successivo in una sola puntata quale retrospettiva della serie."}
{"id": "2616759", "revid": "400694", "url": "https://it.wikipedia.org/wiki?curid=2616759", "title": "Double Jeopardy (disambigua)", "text": ""}
{"id": "2616763", "revid": "767487", "url": "https://it.wikipedia.org/wiki?curid=2616763", "title": "Larimore", "text": "Larimore \u00e8 un centro abitato (\"city\") degli Stati Uniti d'America, situato nella Contea di Grand Forks, nello Stato del Dakota del Nord. Nel censimento del 2000 la popolazione era di 1.433 abitanti. La citt\u00e0 \u00e8 stata fondata nel 1881. Appartiene all'area metropolitana di Grand Forks.\nGeografia fisica.\nSecondo i rilevamenti dell'United States Census Bureau, la localit\u00e0 di Larimore si estende su una superficie di 1,60\u00a0km\u00b2, tutti occupati da terre.\nPopolazione.\nSecondo il censimento del 2000, a Larimore vivevano 1.433 persone, ed erano presenti 377 gruppi familiari. La densit\u00e0 di popolazione era di 914 ab./km\u00b2. Nel territorio comunale si trovavano 620 unit\u00e0 edificate. Per quanto riguarda la composizione etnica degli abitanti, il 96,09% era bianco, lo 0,70% era afroamericano, l'1,47% era nativo e lo 0,63% proveniva dall'Asia. Lo 0,21% apparteneva ad altre razze, mentre lo 0,91% appartiene a due o pi\u00f9 razze. La popolazione di ogni razza ispanica corrispondeva all'1,12% degli abitanti.\nPer quanto riguarda la suddivisione della popolazione in fasce d'et\u00e0, il 27,6% era al di sotto dei 18, il 5,4% fra i 18 e i 24, il 27,4% fra i 25 e i 44, il 19,4% fra i 45 e i 64, mentre infine il 20,2% era al di sopra dei 65 anni di et\u00e0. L'et\u00e0 media della popolazione era di 39 anni. Per ogni 100 donne residenti vivevano 91,8 maschi."}
{"id": "2616764", "revid": "1305772", "url": "https://it.wikipedia.org/wiki?curid=2616764", "title": "Colpevole d'innocenza", "text": ""}
{"id": "2616769", "revid": "857138", "url": "https://it.wikipedia.org/wiki?curid=2616769", "title": "Manvel", "text": "Manvel pu\u00f2 riferirsi a due localit\u00e0 degli Stati Uniti:"}
{"id": "2616770", "revid": "767487", "url": "https://it.wikipedia.org/wiki?curid=2616770", "title": "Peter and the Wolf (&quot;Weird Al&quot; Yankovic e Wendy Carlos)", "text": "Peter and the Wolf \u00e8 un album del cantante statunitense \"Weird Al\" Yankovic fatto con la collaborazione di Wendy Carlos edito nel 1988.\nL'album \u00e8 diviso in due parti: la prima \u00e8 presente la parodia di \"Peter and the Wolf\", ovvero \"Pierino e il lupo\" di Sergei Prokofiev, la seconda \u00e8 la parodia di \"Tha Carnival of the Animals\" di Camille Saint-Sa\u00ebns, intitolata \"The Carnival of the Animals - Part II\"."}
{"id": "2616773", "revid": "767487", "url": "https://it.wikipedia.org/wiki?curid=2616773", "title": "White Liar", "text": "White Liar \u00e8 il secondo singolo della cantante country statunitense Miranda Lambert dall'album \"Revolution\". Lanciato il 17 agosto 2009, \u00e8 arrivato sino alla posizione numero 38 nella classifica statunitense, ed \u00e8 stato il primo della cantante ad entrare nella classifica canadese. Per aver venduto pi\u00f9 di 500.000 copie negli Stati Uniti, la canzone \u00e8 stata certificata disco d'oro dalla RIAA."}
{"id": "2616774", "revid": "2184720", "url": "https://it.wikipedia.org/wiki?curid=2616774", "title": "Bad Romance", "text": "Bad Romance \u00e8 un singolo della cantante statunitense Lady Gaga, pubblicato il 23 ottobre 2009 come primo singolo tratto dall'EP \"The Fame Monster\".\nConsiderato uno dei brani pi\u00f9 popolari della cantante, \u00e8 diventato una hit mondiale e nel 2010 ha venduto circa 9.7 milioni di copie, diventando il secondo singolo pi\u00f9 venduto a livello globale di quell'anno, dietro solo a \"Tik Tok\" di Kesha. Nel 2014 \u00e8 arrivato a vendere, solamente negli Stati Uniti, 10 milioni di copie digitali, diventando il primo singolo nella storia di un'artista femminile a ricevere il \"Digital Diamond Award\" dalla RIAA. Al 2015, le stime di vendita si attestano intorno alle 12 milioni di copie vendute mondialmente.\nTra i numerosi premi, ha ricevuto due Grammy Awards come Miglior performance vocale femminile pop e, per la clip, come Miglior video in forma corta; il video \u00e8 stato anche onorato con 7 MTV Video Music Awards, risultando uno dei pi\u00f9 premiati della storia. Secondo la rivista \"TIME\", il brano e il video sono rispettivamente tra i 100 migliori e i 30 migliori della storia. \"Billboard\" ha invece decretato il videoclip come il migliore del ventunesimo secolo.\nDescrizione.\nLa canzone, il cui motivo iniziale \u00e8 una trasposizione del tema della fuga in Si minore BWV 869b di Bach, \u00e8 prodotta da RedOne ed \u00e8 ispirata alla paranoia che la cantante ha affrontato durante il suo primo tour l'anno precedente in Australia. La canzone, che fa venire subito alla memoria, per il suo sound, \"Poker Face\", e si basa sulle esplorazioni dei sentimenti e dei pensieri suscitati da una pessima storia d'amore. In alcuni versi il brano fa riferimento alle pellicole di Alfred Hitchcock (\"I want your psycho, your vertigo stick/ Want you in my rear window\").\nUna versione demo della canzone appare per la prima volta sul web il 3 ottobre 2009 e viene utilizzata durante la Paris Fashion Week come base per la presentazione della collezione Plato's Atlantis di Alexander McQueen, l'ultima del celebre stilista prima del suicidio.\nIl 7 novembre 2010 la canzone viene premiata agli MTV Europe Music Awards come \"miglior canzone dell'anno\", superando \"California Gurls\" di Katy Perry, \"Love the Way You Lie\" di Eminem e Rihanna, \"Rude Boy\" di Rihanna, e \"OMG\" di Usher.\nVideo musicale.\nLe riprese del video sono iniziate il 16 ottobre, come ha annunciato sul suo profilo di Twitter la coreografa Laurie Ann Gibson, la stessa di \"LoveGame\" e \"Paparazzi\", ed \u00e8 stato trasmesso in prima visione assoluta sul sito ufficiale ladygaga.com il 10 novembre 2009. In un'intervista concessa dal settimanale \"Rolling Stone\", la cantante ha confermato che il regista del suo nuovo video sarebbe stato Francis Lawrence e che la maggior parte degli abiti presenti nel video sono stati forniti dal designer Alexander McQueen. La location \u00e8 una specie di camera mortuale tutto bianco in cui Lady Gaga viene rapinata, drogata e condannata a schiavit\u00f9 sessuale, insieme a un gruppo di ballerine, dalla mafia russa.\nSinossi.\nNella prima scena la cantante e le ballerine escono insieme da alcune bare indossando un copricapo che copre anche il viso, a forma di corona; quello di Gaga si distingue da quello delle ballerine perch\u00e9 copre gli occhi mentre le ballerine hanno il viso quasi totalmente nascosto, con solo due buchi per gli occhi, nascondendo il naso e la bocca come delle mascherine, che le rende irriconoscibili. Lady Gaga canta poi la canzone mentre si guarda allo specchio, indossando un costume nero disegnato da Alexander McQueen e una stravagante corona, creata dalla \"Haus of Gaga\". Successivamente viene drogata e fatta prostituire. Attorniata da un gruppo di ballerine che le strappano di dosso un cappotto, la cantante, indossando un copricapo con filamenti d'argento intrecciati, opera, alla stessa maniera del costume argentato, dello stilista Franc Fernandez, si esibisce di fronte a una schiera di uomini, che la guardano sorseggiando bicchieri di vodka ghiacciata.\nA un certo punto, la cantante avanza verso uno di questi e si siede a cavalcioni sulle sue gambe in maniera provocatoria; nonostante tutto, guadagna l'apprezzamento dei giudici che l'acquistano per un milione di dollari. Dopo questa scena la cantante compie la coreografia. Contemporaneamente, Lady Gaga \u00e8 mostrata in totale nudit\u00e0 in una stanza leggermente illuminata, mentre si massaggia la schiena e i fianchi, o mentre si volta verso lo spettatore. Poi canta i versi della terza strofa seduta o alzata con un abito dorato e le \"Armadillo Shoes\" della collezione Platos Atlantis dello stilista Alexander McQueen. Nelle scene seguenti del video, Lady Gaga \u00e8 ritratta come una donna eterea, in procinto di salvarsi dal pericolo, perch\u00e9 si dirige verso il boss al quale \u00e8 stata venduta (il quale ha un poggia mento dorato e sorseggia della vodka) e, dopo essersi tolta la pesante pelliccia bianca d'orso polare creata dallo stilista Benjamin Cho, incendia il letto incenerendo l'uomo. Queste immagini sono intervallate da primi piani di Gaga distesa sul pavimento o dal balletto, nella stanza iniziale delle bare, con un corpo di ballerini mascherati.\nSono tutti vestiti con abiti rossi disegnati da Alex Noble e alla fine della performance la cantante si mette al centro e tutti la circondano, due di loro si chinano e si spengono ritmicamente le luci. L'ultima scena ritrae Lady Gaga con una sigaretta tra le labbra sul letto del boss, con lo scheletro del giovane e con indosso un reggiseno che spara scintille, ennesima invenzione della \"Haus of Gaga\", mentre la telecamera si allontana. Gaga \u00e8 riuscita a riscattarsi.\nPremi.\nNel 2010, \"Bad Romance\" ha ottenuto un International Dance Music Award per il miglior video musicale. Il 3 agosto 2010 sono state annunciate le \"nomination\" agli MTV Video Music Awards 2010 e il video si \u00e8 rivelato uno dei pi\u00f9 sorteggiati della cerimonia, avendo ricevuto ben dieci \"nomination\" come: Video dell'anno, Miglior video femminile, Miglior video pop, Miglior video dance, Miglior scenografia, Miglior fotografia, Miglior coreografia, Miglior regia, Miglior montaggio e Migliori effetti speciali. Il 12 settembre Lady Gaga si \u00e8 aggiudicata sette dei sopracitati premi, trionfando nelle categorie Video dell'anno, Miglior video femminile, Miglior video pop, Miglior video dance, Miglior regia, Miglior coreografia e Miglior montaggio.\nLady Gaga ha trionfato con questo brano per la prima volta nella sua carriera nella categoria \"Best Song\" anche nella cerimonia autunnale degli MTV Europe Music Awards 2010, condotta a Madrid da Eva Longoria. L'anno precedente la cantante non era riuscita a portare a casa il premio con il brano \"Poker Face\", in competizione nella stessa categoria, vinto invece da \"Halo\" di Beyonc\u00e9.\nNel 2011 la clip di \"Bad Romance\" si \u00e8 anche aggiudicata il Grammy Award come Miglior video in forma corta.\nVisualizzazioni.\nDopo circa sei mesi dall'uscita, \"Bad Romance\" \u00e8 diventato il video pi\u00f9 visto nella storia di YouTube con 180 milioni di visualizzazioni. Tale record \u00e8 poi stato battuto il 16 luglio 2010, dopo 93 giorni, dal video di \"Baby\" di Justin Bieber. \u00c8 stato inoltre uno dei primi video pubblicati su un canale Vevo ad aver ottenuto la certificazione omonima. Il 31 dicembre 2018 il videoclip sorpassa ufficialmente il miliardo di visualizzazioni, diventando il primo dell\u2019artista a raggiungere tale traguardo.\nAccoglienza.\nTim Stack di \"Entertainment Weekly\" ha paragonato una parte della coreografia del video al video musicale di \"Thriller\". Ha commentato: \u00abNon penso che Gaga sia mai sembrata pi\u00f9 bella che nei primi piani in cui \u00e8 pi\u00f9 svestita\u00bb. Jennifer Cady di \"E!\" \u00e8 rimasta colpita dal video e ha dichiarato: \u00abQuesto video musicale ci fa realmente stimare tutto quello che effettivamente Gaga rende alla musica pop. Lei \u00e8 fantastica da guardare, semplice e spontanea. [...] Abbiamo bisogno di qualcuno come Gaga per promuoverla davvero. Per esprimere una reale opinione e assisterla nella sua opera in modo tale che si senta viva\u00bb. Daniel Kreps di \"Rolling Stone\" ha scritto che alcune scene del video musicale sono memori delle opere di Stanley Kubrick. Ha poi aggiunto che in \"Bad Romance\", Gaga descrive i suoi pensieri pi\u00f9 folli.\nEsibizioni dal vivo.\nParte della canzone venne interpretata da Gaga durante lo show americano \"Saturday Night Live\" del 3 ottobre 2009. Gaga ha indossato un body attillato nero con inserti metallici, completato da un enorme giroscopio soprannominato \"The Orb\", disegnato da Nasir Mazhar e dalla Haus of Gaga. Dopo aver cantato \"LoveGame\", Gaga si \u00e8 seduta al piano ed ha cantato il ritornello di \"Bad Romance\" in versione acustica.\nNell'episodio numero 10 della serie TV \"Gossip Girl\" Gaga ha cantato una versione adattata al contesto della puntata. La performance ha avuto luogo durante uno show privato organizzato dal personaggio della serie, Blair Waldorf. In un'intervista con MTV, Gaga ha spiegato che la sua performance fu ispirata da sua sorella. Ha dichiarato di non voler interferire con la trama della storia, e di essersi concordata con gli sceneggiatori per inserire la performance nella trama. Per la performance Gaga ha indossato un abito da sera rosso, con uno strascico lungo pi\u00f9 di undici metri. In accordo col produttore esecutivo della serie, Stephanie Savage, la canzone conteneva il testo \"Gossip Girl\" durante lo svolgimento.\nGaga ha cantato il brano anche in occasione degli American Music Awards del 2009, includendo un medley di \"Speechless\", da \"The Fame Monster\". Gaga ha indossato un body color nudo con particolari in feltro, e degli accessori in plastica bianca quali una corazza ed un casco, creati per imitare il cranio, la colonna vertebrale e la cassa toracica.\nLady Gaga ha cantato \"Bad Romance\" anche durante lo show \"The Jay Leno Show\" dove ha indossato occhiali scuri ed una giacca con spalline esageratamente imbottite. I suoi ballerini indossavano abiti ispirati al sadomaso. Sia \"Bad Romance\" che \"Speechless\" furono interpretati anche all\"'Ellen DeGeneres Show\" il 25 novembre 2009. Gaga si \u00e8 esibita con \"Bad Romance\" durante lo show inglese \"The X Factor\" il 6 dicembre 2009. Durante la performance, i ballerini si muovevano su un palco modellato per sembrare un bagno, mentre Gaga suonava un pianoforte a forma di vasca da bagno, seduta su un gabinetto. Per la performance, i ballerini indossavano un outfit completamente bianco, dotato di mascherina in pizzo, totalmente in contrasto con l'abbigliamento della cantante, costituito da un costume da pipistrello con spalline a punta.\n\"Bad Romance\" \u00e8 stata scelta come canzone di chiusura del \"Monster Ball Tour\". Nella versione originale, Gaga si esibiva nel brano indossando un outfit ispirato agli anni '80, con spalline imbottite e pantaloni a vita alta. La performance iniziava quando Gaga scendeva da una piattaforma simile ad un enorme giroscopio. Nella versione rivisitata, Gaga indossava un abito di Armani metallico simile a carta stagnola accartocciata con occhiali e cappello abbinati.\nIl 15 gennaio 2010, Gaga si \u00e8 esibita con \"Bad Romance\" al \"The Oprah Winfrey Show,\" indossando una giacca metallica con borchie. In una mano teneva una mazza ferrata legata ad una catena. \"Bad Romance\" fu eseguita anche durante il \"Today Show\", in un medley con le canzoni \"Alejandro\", \"Teeth\" e \"Yo\u00fc and I\".\nNel maggio 2011, Gaga ha cantato il brano durante l'evento \"Radio 1's Big Weekend\" a Carlisle. Ha cantato la canzone anche a \"Good Morning America\" durante la sessione di concerti estivi \"Summer Concert Series\". Il brano \u00e8 stato il pezzo d'apertura dello show, e Gaga ha fatto la sua entrata trascinata verso il palco da una cintura, mentre durante l'esibizione allungava le mani verso il pubblico, mentre veniva sparsa della nebbia finta sul palco. Iniziata la canzone, i ballerini hanno levato il mantello rosso che copriva Gaga, svelando una tuta rossa con stivali in pizzo neri.\nLa canzone ha fatto parte anche del terzo tour mondiale della cantante, intitolato \"The Born This Way Ball\". La canzone veniva eseguita seguendo la coreografia originale, mentre Gaga indossava un abito bianco in vernice con inserti in feltro, ed un casco da ariete. L'outfit \u00e8 stato ideato dalla Haus Of Gaga.\nNel 2014 Gaga ha cantato \"Bad Romance\" anche durante il suo quarto tour mondiale, \"\", durante il quale eseguiva una performance con un abbigliamento ispirato ai rave.\nLa canzone ha fatto anche parte della scaletta della performance all\"'half-time show\" del Super Bowl LI ed in seguito del \"Joanne World Tour\"\nSuccesso commerciale.\nNegli Stati Uniti, \"Bad Romance\" ha debuttato alla 9\u00aa posizione della Billboard Hot 100 il 14 novembre 2009, vendendo download digitali. Diventa, inoltre, il terzo migliore debutto della cantante dopo \"The Edge of Glory\" alla 3\u00aa posizione e \"Born This Way\" alla 1\u00aa. Dopo due settimane, il brano sale sino al 2\u00ba posto, che diverr\u00e0 la sua massima posizione raggiunta. Il brano \u00e8 riuscito a ottenere il primo posto nella classifica delle suonerie pi\u00f9 scaricate nella prima settimana del 2010 negli Stati Uniti. Dopo la performance dell'artista al Super Bowl LI del 5 febbraio 2017, \"Bad Romance\" \u00e8 entrato nuovamente nella Billboard Hot 100 alla posizione numero 50, dopo 8 anni dalla sua pubblicazione. A febbraio 2018, le vendite del singolo ammontano negli Stati Uniti a copie.\nIn Francia, \"Bad Romance\" debutta direttamente al primo posto con una vendita pari a\n copie ed \u00e8 stato certificato disco di platino dalla Syndicat national de l'\u00e9dition phonographique per avere venduto oltre copie.\nDopo la sua uscita nel Regno Unito, \"Bad Romance\" ha debuttato al quattordicesimo posto. Nella sua settima settimana di presenza, il singolo raggiunge il primo posto con copie vendute. Lady Gaga divenne cos\u00ec la prima cantante femminile nella storia ad avere avuto tre singoli al primo posto in un solo anno, in Inghilterra. \"Bad Romance\", due settimane dopo, torna nuovamente ad occupare la 1\u00aa posizione con altre copie vendute. Nel 2013, dopo la pubblicazione di \"Applause\", la Official Charts Company ha confermato che \"Bad Romance\" ha venduto un milione di copie sul suolo britannico.\nIn Italia, \"Bad Romance\", \u00e8 il singolo pi\u00f9 venduto della cantante, nonch\u00e9 l'unico ad aver raggiunto la prima posizione nella classifica ufficiale FIMI, vendendo oltre download tra il 2009 e il 2010. \u00c8 inoltre arrivato al 9\u00ba posto dei brani pi\u00f9 venduti in Italia nel 2010, secondo i dati della Federazione Industria Musicale Italiana."}
{"id": "2616775", "revid": "767487", "url": "https://it.wikipedia.org/wiki?curid=2616775", "title": "Manvel (Dakota del Nord)", "text": "Manvel \u00e8 un centro abitato (\"city\") degli Stati Uniti d'America, situato nella Contea di Grand Forks, nello Stato del Dakota del Nord. Nel censimento del 2000 la popolazione era di 370 abitanti. La citt\u00e0 \u00e8 stata fondata nel 1881. Appartiene all'area metropolitana di Grand Forks.\nGeografia fisica.\nSecondo i rilevamenti dell'United States Census Bureau, la localit\u00e0 di Manvel si estende su una superficie di 0,80\u00a0km\u00b2, tutti occupati da terre.\nPopolazione.\nSecondo il censimento del 2000, a Manvel vivevano 370 persone, ed erano presenti 100 gruppi familiari. La densit\u00e0 di popolazione era di 485 ab./km\u00b2. Nel territorio comunale si trovavano 144 unit\u00e0 edificate. Per quanto riguarda la composizione etnica degli abitanti, il 96,22% era bianco, lo 0,81% era afroamericano e l'1,35% era nativo. Lo 0,81% apparteneva ad altre razze, mentre lo 0,81% appartiene a due o pi\u00f9 razze. La popolazione di ogni razza ispanica corrispondeva all'1,35% degli abitanti.\nPer quanto riguarda la suddivisione della popolazione in fasce d'et\u00e0, il 28,6% era al di sotto dei 18, il 6,2% fra i 18 e i 24, il 30,5% fra i 25 e i 44, il 26,2% fra i 45 e i 64, mentre infine l'8,4% era al di sopra dei 65 anni di et\u00e0. L'et\u00e0 media della popolazione era di 35 anni. Per ogni 100 donne residenti vivevano 113,9 maschi."}
{"id": "2616779", "revid": "1873", "url": "https://it.wikipedia.org/wiki?curid=2616779", "title": "Pigazzano", "text": "Pigazzano (\"Pigasan\", in dialetto piacentino) \u00e8 una frazione del comune italiano di Travo, in provincia di Piacenza.\nNel 2001 contava 20 abitanti.\nGeografia fisica.\nTerritorio.\nPigazzano si trova nella bassa val Trebbia a un'altitudine di , a breve distanza dal crinale che separa la val Trebbia dalla limitrofa val Luretta, situato in localit\u00e0 Boffalora, al confine tra il comune di Travo e il comune di Gazzola e dal monte Pillerone, vetta alta caratterizzata da una quasi integrale copertura boschiva formata da querce, frassini e robinie e da versanti acclivi.\nPigazzano si trova all'interno di un'area dichiarata di notevole interesse pubblico da parte della regione Emilia-Romagna.\nClima.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a ; quella del mese pi\u00f9 caldo, luglio, \u00e8 di .\nStoria.\nIn et\u00e0 romana la zona di Pigazzano \u00e8 parte del \"pagus Ambitrebius\", citato nella tabula alimentaria traianea; un'importante concentrazione di reperti \u00e8 stata ritrovata nelle localit\u00e0 di Campo Arbarone, Ceresola e Pian di Tacchino, nei pressi del crinale. Il popolamento della zona continua anche in et\u00e0 tardoantica/altomedievale, come testimoniato da una tomba longobarda risalente al periodo compreso tra la fine del VI e l'inizio del VII secolo d.C..\nNel 1234 il locale castello, divenuto rifugio di nobili ghibellini subisce un assalto da parte di truppe guelfe. Nel 1373 \u00e8 sede di un presidio di milizie viscontee che sono costrette alla resa a fronte dell'attacco condotto dalle truppe papali guidate da Dondazio Malvicini. Successivamente il castello entra tra le propriet\u00e0 della famiglia Anguissola, tra le quali rimarr\u00e0 fino al 1630. Nel 1486 gli abitanti locali si impegnano per il restauro del castello.\nNel 1676 viene costruita la chiesa dedicata a Santa Maria Assunta, per rimpiazzare un precedente edificio religioso andato distrutto.\nNel XVII secolo il castello viene parzialmente distrutto a causa di un incendio.\nCultura.\nEventi.\nL'associazione \"Amici di Pigazzano\", organizza con cadenza annuale una sagra di paese chiamata \"Pigazzano sotto le stelle\", che ha la durata di tre giorni, e si svolge nei giorni di ferragosto.\nInfrastrutture e trasporti.\nLa frazione di Pigazzano \u00e8 raggiungibile tramite la strada provinciale 76 di Pigazzano che si dirama dalla strada provinciale 40 nei pressi di Statto.\nNella zona a monte di Pigazzano \u00e8 presente un sito di livello nazionale incluso nel piano nazionale di assegnazione delle frequenze per la radio-diffusione televisiva analogica e, successivamente incluso anche nel piano che include le frequenze digitali, con la presenza di antenne e ponti radio per un totale di 12 installazioni."}
{"id": "2616790", "revid": "1573940", "url": "https://it.wikipedia.org/wiki?curid=2616790", "title": "Nazionale di pallavolo maschile di El Salvador", "text": "La nazionale di pallavolo maschile di El Salvador \u00e8 una squadra nordamericana composta dai migliori giocatori di pallavolo di El Salvador ed \u00e8 posta sotto l'egida della Federazione pallavolistica di El Salvador."}
{"id": "2616792", "revid": "326822", "url": "https://it.wikipedia.org/wiki?curid=2616792", "title": "Gurren Lagann", "text": ""}
{"id": "2616793", "revid": "767487", "url": "https://it.wikipedia.org/wiki?curid=2616793", "title": "Niagara (Dakota del Nord)", "text": "Niagara \u00e8 un centro abitato (\"city\") degli Stati Uniti d'America, situato nella Contea di Grand Forks, nello Stato del Dakota del Nord. Nel censimento del 2000 la popolazione era di 57 abitanti. La citt\u00e0 \u00e8 stata fondata nel 1883. Appartiene all'area metropolitana di Grand Forks.\nGeografia fisica.\nSecondo i rilevamenti dell'United States Census Bureau, la localit\u00e0 di Niagara si estende su una superficie di 2,50\u00a0km\u00b2, dei quali 2,40\u00a0km\u00b2 sono occupati dalle terre, mentre 0,10\u00a0km\u00b2 dalle acque.\nPopolazione.\nSecondo il censimento del 2000, a Niagara vivevano 57 persone, ed erano presenti 18 gruppi familiari. La densit\u00e0 di popolazione era di 23,6 ab./km\u00b2. Nel territorio comunale si trovavano 35 unit\u00e0 edificate. Per quanto riguarda la composizione etnica degli abitanti, il 94,74% era bianco, l'1,75% era nativo e il 3,51% apparteneva a due o pi\u00f9 razze.\nPer quanto riguarda la suddivisione della popolazione in fasce d'et\u00e0, il 17,5% era al di sotto dei 18, l'1,8% fra i 18 e i 24, il 22,8% fra i 25 e i 44, il 29,8% fra i 45 e i 64, mentre infine il 28,1% era al di sopra dei 65 anni di et\u00e0. L'et\u00e0 media della popolazione era di 54 anni. Per ogni 100 donne residenti vivevano 96,6 maschi."}
{"id": "2616795", "revid": "2130303", "url": "https://it.wikipedia.org/wiki?curid=2616795", "title": "Chiesa della Madonna del Carmelo (San Giovanni in Fiore)", "text": "La chiesa della Madonna del Carmelo (o del Carmine) \u00e8 una delle pi\u00f9 recenti chiese edificate a San Giovanni in Fiore. Le origini dei lavori, risalgono infatti alla fine dell'Ottocento.\nStoria.\nVenne edificata, molto probabilmente, sotto stretta necessit\u00e0 della popolazione del quartiere della Costa, divenuto nel 1880, uno dei pi\u00f9 popolosi. Comunemente viene chiamata \"chiesa della Costa\", sottolineando il marcato legame fra il quartiere e l'edificio religioso.\nArte e architettura.\nDi semplice disegno costruttivo, la chiesa presenta una facciata classica in stile barocco, con un ad arco a tutto sesto sormontato da una bifora di colenne semplici. Ai lati della bifora si trovano due nicchie contenenti due statue raffiguranti la Madonna, di medi dimensioni.\nL'interno presenta un'unica navata, e per accedere al coro posto su un soppalco in legno adagiato sopra l'ingresso, si deve percorrere una piccola scala a chiocciola realizzata agli inizi del Novecento. All'interno si conservano poche ma significative opere d'arte, tra cui alcuni dipinti del Tancredi raffiguranti san Luca, santa Maria Goretti e san Tommaso, risalenti sempre al Novecento. Conserva anche alcune opere del 1770, quali un confessionale e un pulpito di legno, esportate da altre chiese cittadine e portate nella chiesa del Carmelo, in occasione della sua apertura."}
{"id": "2616799", "revid": "729019", "url": "https://it.wikipedia.org/wiki?curid=2616799", "title": "Bertha Benz Memorial Route", "text": "La Bertha Benz Memorial Route \u00e8 una strada turistica in un contesto storico-culturale. Essa consente oggi a ognuno di percorrere lo stesso tragitto che scelse Bertha Benz nel 1888 per il primo lungo viaggio automobilistico della storia.\nIl 25 febbraio 2008 \u00e8 stata approvata ufficialmente dal presidente del distretto governativo di Karlsruhe come strada turistica, un monumento dinamico lungo 194 chilometri, che riflette la storia industriale tedesca. La Bertha Benz Memorial Route \u00e8 associata nell'ERIH (\"European Route of Industrial Heritage\" e.V.).\nStoria.\nNel 1886 Karl Benz, nato a Karlsruhe, invent\u00f2 a Mannheim l'automobile (brevetto del Reich 37435 del 29 gennaio 1886), che per\u00f2 all'inizio non rappresentava certo un successo economico.\nAll'inizio dell'agosto 1888 sua moglie Bertha dimostr\u00f2 con il suo viaggio clandestino, effettuato a bordo del Benz Patent Motorwagen Nr. 3 da Mannheim sino alla sua citt\u00e0 natale Pforzheim e viceversa, l'idoneit\u00e0 a spostamenti anche di notevole ampiezza, della carrozza senza cavalli, che alla fine procur\u00f2 all'automobile il suo grande successo.\nPercorso.\nL'andata conduce in direzione sud per circa 104 chilometri da Mannheim a Pforzheim attraversando:\nMannheim, Mannheim-Feudenheim, Ilvesheim, Ladenburg, Schriesheim, Dossenheim, Heidelberg, Leimen, Nu\u00dfloch, Wiesloch, Mingolsheim, Langenbr\u00fccken, Stettfeld, Ubstadt, Bruchsal, Untergrombach, Weingarten, Karlsruhe-Gr\u00f6tzingen, Berghausen, S\u00f6llingen, Kleinsteinbach, Wilferdingen, K\u00f6nigsbach, Stein, Eisingen, Pforzheim.\nIl ritorno percorre un tragitto alternativo in direzione nord da Pforzheim a Mannheim di 90 chilometri attraversando:\nPforzheim, Bauschlott, Bretten, Gondelsheim, Helmsheim, Heidelsheim, Bruchsal, Forst, Hambr\u00fccken, Wiesental, Kirrlach, Reilingen, Hockenheim, Talhaus, Ketsch, Schwetzingen, Mannheim-Friedrichsfeld, Mannheim-Seckenheim, Mannheim.\nIl percorso ha un'altimetria tra 89 e 359 m s.l.m..\nPaesaggio.\nIl tragitto autentico di Bertha Benz, che non collega solo i luoghi originali del suo viaggio, si svolge attraverso la regione vinicola del Baden.\nQuesto itinerario di cultura industriale, segue nell'ambito della Fossa Renana diverse strade romane, fra l'altro la Bergstra\u00dfe, che costeggia l'Odenwald e il Kraichgau, per svoltare poco prima di Karlsruhe in direzione Pforzheim nel nord della Foresta Nera.\nIl ritorno porta attraverso il Kraichgau, di nuovo per la Fossa Renana, questa volta seguendo il Reno in direzione della citt\u00e0 di partenza e arrivo a Mannheim."}
{"id": "2616801", "revid": "430604", "url": "https://it.wikipedia.org/wiki?curid=2616801", "title": "Stile Barocco", "text": ""}
{"id": "2616803", "revid": "30232", "url": "https://it.wikipedia.org/wiki?curid=2616803", "title": "R.M.S. Ceric", "text": ""}
{"id": "2616804", "revid": "697352", "url": "https://it.wikipedia.org/wiki?curid=2616804", "title": "Northwood", "text": "Northwood pu\u00f2 riferirsi a vari significati:"}
{"id": "2616815", "revid": "117227152", "url": "https://it.wikipedia.org/wiki?curid=2616815", "title": "Esaltazione della Croce", "text": "L'Esaltazione della Croce \u00e8 un affresco (390x747 cm) di Piero della Francesca e aiuti, facente parte delle \"Storie della Vera Croce\" nella cappella maggiore della basilica di San Francesco ad Arezzo, databile al 1458-1466. Si tratta della scena conclusiva del ciclo, dipinta nella lunetta superiore sinistra, sul lato opposto della lunetta della \"Morte di Adamo\" da cui il ciclo comincia. \nDescrizione e stile.\nLa scena che chiude le \"Storie\" mostra la finale esaltazione delle Croce, cio\u00e8 il suo rientro a Gerusalemme dove pu\u00f2 essere issata di nuovo per la devozione. L'imperatore Eraclio I (la sua figura \u00e8 perduta) dopo aver ripreso la Croce a Cosro\u00e8 (scena precedente) si appresta a riportarla in citt\u00e0, ma un angelo lo interrompe sulla via e ferma la sua parata trionfale: il vescovo Zaccaria lo esorta allora a un atteggiamento d'umilt\u00e0, infatti solo entrando scalzo, come Cristo sul Golgota, l'imperatore pu\u00f2 riportare la Croce a Gerusalemme.\nL'affresco mostra quindi la parata del rientro della Croce, mentre dalla citt\u00e0 un gruppo di fedeli si fa incontro e si inginocchia in adorazione. Questo episodio era ricordato dalla cerimonia religiosa dell'Esaltazione. Dietro l'imperatore si trovano una serie di dignitari con vesti e mantelli all'antica e con vistosi cappelli che erano in uso nella corte bizantina e che vennero visti da Piero e da altri artisti durante il concilio di Ferrara-Firenze (1438-1439). Il secondo dopo Eraclio, con la mitria di profilo, \u00e8 il vescovo Zaccaria. \nLa parte destra, all'ombra delle imponenti mura della citt\u00e0 dove si levano due torri fortificate, ha il carattere di un'istantanea, infatti non tutti i personaggi sono arrivati: alcuni sono gi\u00e0 inginocchiati, con la testa fasciata come si usava portare sotto il copricapo, uno sta per inginocchiarsi togliendosi il vistoso cappello alla bizantina (un motivo essenzialmente geometrico), mentre un altro sta accorrendo (la sua fisionomia di anziano col naso schiacciato \u00e8 frequente in Piero e si trova in altre scene degli affreschi, come l'\"Annunciazione\" e la \"Battaglia di Eraclio e Cosro\u00e8\"). L'allineamento degli oranti o dei partecipanti alla processione convoglia l'attenzione dello spettatore sui singoli volti, che sono ritratti con varie inclinazioni in ossequio al principio della \"Varietas\". Ad esempio tra le figure inginocchiate una barbuta \u00e8 vista dal basso con la testa inclinata a sinistra, secondo uno schema che Piero studi\u00f2 nel trattato \"De prospectiva pingendi\". \nGli alberi sul fondale riempiono la parte verticale della lunetta e si ricollegano all'altra lunetta con la \"Morte di Adamo\", ambientato in uno scenario simile all'aperto. Le nuvole sfumate a cuscinetto sono una caratteristica tipica dell'arte di Piero della Francesca. Un tramonto, tenuemente sfumato all'orizzonte, chiude il ciclo sullo sfondo."}
{"id": "2616816", "revid": "2117580", "url": "https://it.wikipedia.org/wiki?curid=2616816", "title": "Ratifica (ordinamento civile italiano)", "text": "La ratifica \u00e8 un negozio unilaterale e recettivo con cui il rappresentato conferisce efficacia al negozio giuridico compiuto precedentemente in suo nome dal rappresentante, senza che questi ne avesse il potere (art. 1399 c.c.).\nRatio.\nTale istituto giuridico nasce per supplire ad un negozio giuridico contratto dal rappresentante, in nome e per conto del rappresentato, senza averne i poteri o eccedendo i limiti delle facolt\u00e0 conferitegli (art. 1398 c.c.)\nForma ed effetti.\nLa ratifica deve rivestire la stessa forma prescritta dalla legge per la stipulazione del negozio giuridico delegato.\nLa ratifica ha effetto retroattivo, ma sono salvi i diritti acquisiti dai terzi."}
{"id": "2616818", "revid": "1516566", "url": "https://it.wikipedia.org/wiki?curid=2616818", "title": "Picpus (disambigua)", "text": ""}
{"id": "2616821", "revid": "36426", "url": "https://it.wikipedia.org/wiki?curid=2616821", "title": "Invenzione della Santa Croce", "text": ""}
{"id": "2616822", "revid": "767487", "url": "https://it.wikipedia.org/wiki?curid=2616822", "title": "Frosolone", "text": "Frosolone (\"Fresc\u00eblon\u00eb\" in molisano, \"Frus\u00ebl\u00f3n\u00eb\" in dialetto frosolonese), \u00e8 un comune italiano di abitanti della provincia di Isernia in Molise.\nOrigini del nome.\nL'etimologia di Frosolone \u00e8 dibattuta ma sembra riconducibile al latino \"fre\"(\"n\")\"sus\" da \"frendere\" \u2018macinare, triturare\u2019, attraverso la forma *\"fresulu\" a cui \u00e8 aggiunto il suffisso -\"\u014dne\", in riferimento a un posto franoso, con detriti di roccia.\nDevono essere considerate paretimologie le ipotesi che fanno derivare il nome \"Frosolone \"dal frosone, che alcuni identificano come l'uccello presente nel gonfalone comunale, cos\u00ec come quella che lo associa a un non identificato insediamento sannitico citato da Livio, \"Fresilia\" e quella secondo la quale Frosolone sarebbe stato fondato da monaci benedettini provenienti da Frosinone, che avrebbero dunque chiamato il nuovo insediamento con il nome del loro luogo di provenienza.\nUno studio del 2016 suggerisce di individuare, in questo toponimo, la presenza della radice indoeuropea indicante la rosa selvatica.\nAd ogni modo \"Frosolone\", o meglio \"Frus\u00ebl\u00f3ne\", \u00e8 anche la forma dialettale di Frosinone: non \u00e8 insolito incontrarla, inoltre, nei testi in volgare a partire dalla fine del medioevo e sino alla fine dell'Ottocento. Questo pu\u00f2 portare, nel lettore non avvertito, a una confusione fra i due toponimi; tale confusione \u00e8 amplificata dal fatto che in alcuni testi latini (in particolare il cartiglio inciso sul portale anteriore della chiesa di Santa Maria Assunta), Frosolone compare nella forma \"Frusino, -onis.\"\nStoria.\nLe origini.\nPrima dell'et\u00e0 romana la zona era abitata da popolazioni di ceppo sannitico, come testimoniato dalla presenza di recinti di mura megalitiche, di tipo poligonale, visibili sulla montagna sovrastante il paese, in localit\u00e0 \"Civitelle.\" Tali resti appartengono a quello che viene definito \"insediamento d'altura\": un abitato fortificato di dimensioni non molto grandi, destinato probabilmente a essere abitato soltanto in determinati periodi dell'anno, dalle funzioni genericamente difensive.\nIl centro abitato risale all'epoca medievale: in un documento custodito a Montecassino e risalente alla prima met\u00e0 del secolo XI compare, fra i punti di riferimento della zona, un torrente detto \"aqua Freselona\"; nel 1070 l'Abate Vulturnense Giovanni Marsicano acquista da tal Berardo di Giovanni di Pietrabbondante una serie di chiese e fondi agricoli per il Monastero di Santa Colomba di Frosolone, dal che si deduce che questo scomparso insediamento monastico benedettino doveva essere piuttosto importante e dipendeva dall'Abbazia madre di S. Vincenzo al Volturno; a Frosolone sarebbero stati processati e imprigionati alcuni \"fraticelli\" molisani: la loro detenzione sarebbe avvenuta nel \"castello\", l'attuale palazzo baronale.\nTuttavia, \u00e8 soltanto verso la fine del medioevo che Frosolone comincia a definirsi come vero e proprio nucleo urbano: come ricordato da un documento conservato presso l'Archivio di Stato di Napoli, il paese sarebbe assurto al grado di parrocchia grazie al trasferimento del titolo parrocchiale dalla chiesa di San Martino alla chiesa di Santa Maria Assunta, nella parte alta dell'attuale borgo. La chiesa di San Martino viene ricordata come collegata a un convento, parte di un centro situato sull'omonimo colle alle pendici della montagna, a poca distanza dalla localit\u00e0 \"Civitelle;\" si suppone che in origine fosse un insediamento autonomo, di piccole dimensioni, abbandonato per ragioni sconosciute: la causa potrebbe essere il terremoto del 1349, ma non vi sono elementi certi.\nL'et\u00e0 moderna.\nCome per tanti altri centri del Molise, la fase medievale del paese si conclude, drasticamente, con il terremoto del 1456: le fonti ricordano che \u00abin gran parte cadde, con morte di 318 persone\u00bb. Testimonianze regolari di Frosolone si hanno, poi, a partire dal periodo spagnolo; in quest'epoca attraversa una intensa fase di sviluppo: assieme ad Agnone e Trivento ospita una delle tre residenze vescovili della diocesi. La crescita continua per tutta l'et\u00e0 moderna: nel 1532 il paese conta 882 fuochi, diventati poi 315 nel 1545 e 319 nel 1561; nel 1618 passano a 349; 432 sono quelli censiti nel 1675; nel 1780 i fuochi erano 390, per abitanti; nel 1796 annoverava abitanti ed era gi\u00e0 rinomato per la produzione di forbici e coltelli. Alla fine del Settecento, Frosolone conta \u00abtre Parrocchie, delle quali due sono Collegiate [...]; tredici Cappelle pubbliche [...]; una Commenda di Malta; due Conventi di Regolari [...]; una Casa d'Educazione de' Padri Missionarj [...]; tre Confraternite Laicali [...]; uno Spedale per ricovero degl'infermi; sette Monti Frumentarj [...] due Parrochi e un Arciprete\u00bb. Nel 1788 Francesco Longano d\u00e0 la seguente descrizione di questo territorio:\nDall'Ottocento a oggi.\nNei primi anni del XIX secolo, Frosolone \u00e8 uno dei centri abitati pi\u00f9 popolosi del Contado di Molise: nello stesso periodo in cui esso sfiora i , Agnone ne conta circa , Boiano circa , Campobasso circa , Isernia circa . Il terremoto del 1805 impone una forte battuta d'arresto allo sviluppo del paese; questa seconda catastrofe sembra abbia avuto un esito altrettanto disastroso di quella del 1456: fonti dell'epoca lo definiscono \u00abadeguato al suolo quasi per intero\u00bb, e riportano una cifra (non si sa quanto attendibile) di mille morti e 46 feriti su una popolazione di anime. Nonostante questa nuova calamit\u00e0, al 1\u00ba gennaio 1835 a Frosolone erano presenti maschi e femmine, per un totale di abitanti; il centro abitato, per\u00f2, rimase a lungo occupato dalle macerie delle abitazioni crollate, la chiesa di Santa Maria Assunta richiese dei lavori di ricostruzione che si chiusero solo nel 1870, la chiesa di San Pietro non fu pi\u00f9 ricostruita (lo spazio lasciato libero \u00e8 oggi Largo Vittoria). A fine Ottocento il borgo ha raggiunto il numero pi\u00f9 alto di residenti, circa 6.200.\nLa ricostruzione successiva al terremoto e in seguito l'Unit\u00e0 d'Italia danno a Frosolone un nuovo volto e nuove prospettive di sviluppo: viene riorganizzato in pi\u00f9 fasi l'impianto urbano e realizzate opere quali la Fonte dell'Immacolata, l'illuminazione pubblica e la fognatura; nel 1901 viene istituito il Regio Ginnasio.\nLe condizioni economiche della popolazione restano, comunque, molto difficili: il paese contribuir\u00e0, assieme a gran parte del Meridione, alla \"grande migrazione\" dei primi del Novecento. Come molti altri comuni molisani la comunit\u00e0 frosolonese venne duramente colpita dalla pi\u00f9 grave sciagura mineraria mai verificatasi negli Stati Uniti d'America, il 6 dicembre 1907 a Monongah, nella Virginia Occidentale: diverse delle vittime della catastrofe erano emigranti provenienti da Frosolone.\nIl fenomeno migratorio \u00e8 ripreso dopo la Seconda Guerra mondiale: mete preferite sono state l'Europa settentrionale, l'Italia del Triangolo industriale, la citt\u00e0 di Roma; ci\u00f2 ha contribuito al consistente calo demografico e al lento ma costante invecchiamento della popolazione residente che Frosolone sta affrontando negli ultimi decenni.\nEconomia.\nStoricamente, il paese ha fondato la propria economia sull'allevamento (in particolare di ovini) e sulla lavorazione artigianale di forbici e coltelli: a fianco a queste due attivit\u00e0 principali vanno collocate un'agricoltura prevalentemente di sussistenza e tutte le altre attivit\u00e0 legate alla fornitura di beni e servizi, necessari per una popolazione sempre abbastanza cospicua rispetto ai centri circostanti.\nIl venir meno di posti di lavoro legati ad attivit\u00e0 un tempo esclusivamente artigianali e oramai quasi del tutto scomparse e l'emigrazione (in particolare quella, legata al miracolo economico, di personale qualificato), tuttavia, non hanno cambiato in maniera radicale il mercato del lavoro, che si fonda ancora oggi sul settore primario e sul secondario; gradualmente sta prendendo piede il settore turistico, in particolare sotto forma dell\"'alloggio diffuso\", favorito dai paesaggi naturali e da un settore agroalimentare ancora in buona parte artigianale: per queste ragioni Frosolone ha ricevuto, per pi\u00f9 anni consecutivi, la Bandiera arancione del Touring Club Italiano.\nAl giorno d'oggi il paese vanta una discreta produzione agroalimentare, in particolare di formaggi vaccini (caciocavallo e scamorza) e ovini (pecorino); in espansione \u00e8 il settore legato alla cavatura del tartufo. Ancora praticata \u00e8 la produzione artigianale di forbici e coltelli. Ogni anno, nel mese di agosto, a Frosolone si svolge la \"Mostra-mercato nazionale delle forbici e dei coltelli\".\nIl comune ospita inoltre una centrale di produzione di energia eolica con una potenza installata di 21,3 MW costruita dall'Enel e posta sulla sommit\u00e0 della montagna che sovrasta il comune."}
{"id": "2616823", "revid": "28592", "url": "https://it.wikipedia.org/wiki?curid=2616823", "title": "Vescovo di Asti", "text": ""}
{"id": "2616830", "revid": "307923", "url": "https://it.wikipedia.org/wiki?curid=2616830", "title": "Episodi di The Girls Next Door (prima stagione)", "text": "La prima stagione della serie televisiva The Girls Next Door \u00e8 andata in onda negli Stati Uniti dal 7 agosto al 4 dicembre 2005 sulla rete televisiva E!."}
{"id": "2616833", "revid": "110157", "url": "https://it.wikipedia.org/wiki?curid=2616833", "title": "Serie B1 2009-2010 (pallavolo maschile)", "text": "La Serie B1 2009-2010 si \u00e8 svolta dal 19 settembre 2009 al 9 giugno 2010: al torneo hanno partecipato quarantasei squadre di club italiane.\nRegolamento.\nFormula.\nLe squadre, divise in tre gironi, hanno disputato un girone all'italiana, con gare di andata e ritorno, per un totale di trenta giornate; al termine della \"regular seson\":\nCriteri di classifica.\nSe il risultato finale \u00e8 stato di 3-0 o 3-1 sono stati assegnati 3 punti alla squadra vincente e 0 a quella sconfitta, se il risultato finale \u00e8 stato di 3-2 sono stati assegnati 2 punti alla squadra vincente e 1 a quella sconfitta.\nL'ordine del posizionamento in classifica \u00e8 stato definito in base a:\nTorneo.\nRegular season.\nGirone A.\nClassifica.\nLegenda:\nGirone B.\nClassifica.\nLegenda:\nGirone C.\nClassifica.\nLegenda:"}
{"id": "2616841", "revid": "81623901", "url": "https://it.wikipedia.org/wiki?curid=2616841", "title": "Profeta Ezechiele (Piero della Francesca)", "text": "Il Profeta Ezechiele \u00e8 un affresco (193 cm alla base) di Piero della Francesca e aiuti, facente parte delle \"Storie della Vera Croce\" nella cappella maggiore della basilica di San Francesco ad Arezzo, databile al 1458-1466. Si trova nel registro superiore della parete centrale, a sinistra della vetrata centrale e fa \"pendant\" con il \"Profeta Geremia\" sul lato opposto. \"Ezechiele\" in particolare venne dipinto in massima parte dall'assistente Giovanni di Piamonte, come dimostra il chiaroscuro secco e grafico dei riccioli, o la sfumatura approssimativa del panneggio del mantello. Il disegno viene comunque attribuito al maestro.\nDescrizione e stile.\nNel programma iconologico dei cicli di affreschi dell'epoca \u00e8 usuale trovare anche la rappresentazione di un certo numero di profeti dell'Antico Testamento, che per\u00f2 di solito si trovano in cornici o zone marginali, di dimensioni spesso pi\u00f9 piccole. Piero invece li rappresent\u00f2 a grandezza uguale a quella delle altre figure del ciclo, posti su uno sfondo neutro monocolore e appoggiati su un gradino marmoreo.\nL'identificazione dei profeti \u00e8 incerta poich\u00e9 mancano attribuiti specifici o cartigli che ne stabiliscano inequivocabilmente l'identit\u00e0 o il contenuto delle loro profezie. \nL'identificazione di Ezechiele si basa sul riscontro della sua posizione al di sopra dell'\"Annunciazione\", per via della sua visione della \"porta clausa\" (Ez 44,1) che nel medioevo era identificato come uno dei pi\u00f9 popolari simboli di Maria: nella scena sottostante infatti una porta chiusa si trova dietro l'Angelo. \nLa veste del profeta \u00e8 rossa, con mantello verde, mentre nel profeta \"Geremia\" il rosso sta sul mantello, secondo un'alternanza di colori frequente nell'arte pierfrancescana."}
{"id": "2616842", "revid": "465169", "url": "https://it.wikipedia.org/wiki?curid=2616842", "title": "T.N.T. (singolo AC/DC)", "text": "T.N.T. \u00e8 un noto brano della band hard rock australiana degli AC/DC, quarto singolo della band e secondo dal disco che lo contiene, \"T.N.T.\".\nLa canzone.\nIl brano \u00e8 annoverato tra i pi\u00f9 noti della band ed uno dei pi\u00f9 suonati dagli AC/DC in concerto. Durante quasi tutta la canzone tranne i versi e l'assolo, Mark Evans e Malcolm Young, in coro, mimano un suono che si pu\u00f2 sentire come un rauco \"ohi\", di cui non \u00e8 mai stato spiegato il significato da nessun membro della band. Della canzone \u00e8 stato fatto un video nel quale la band suona in concerto nel quale spesso dal pavimento escono vampate di fumo alternate con momenti confusi nel quale si vede qualcosa esplodere nel cielo."}
{"id": "2616846", "revid": "767487", "url": "https://it.wikipedia.org/wiki?curid=2616846", "title": "Un toro da monta", "text": "Un toro da monta \u00e8 un film del 1976, diretto dal regista Roberto Mauri.\nTrama.\nSalvatore Frittella \u00e8 un uomo virile a tutti gli effetti, proprio come il toro che affitta per montare le vacche da ingravidare e con il quale ha un rapporto molto intimo. Non fallisce un colpo, ma purtroppo quando sposa la bella Sabrina \u00e8 cos\u00ec innamorato e la idealizza a tal punto che non riesce a concludere niente. La cugina Concetta lo aiuter\u00e0 a superare l'impasse psicologico e a risolvere il problema con metodi ispirati a un libro singolare scritto da un certo professor Von Kazzen."}
{"id": "2616849", "revid": "287204", "url": "https://it.wikipedia.org/wiki?curid=2616849", "title": "Juan Jesus Posadas Ocampo", "text": ""}
{"id": "2616851", "revid": "118993317", "url": "https://it.wikipedia.org/wiki?curid=2616851", "title": "Berliner Fu\u00dfballclub Dynamo 1985-1986", "text": "La pagina raccoglie i dati riguardanti la Dinamo Berlino nelle competizioni ufficiali della stagione 1985-1986.\nStagione.\nNella stagione 1985-86 la Dinamo Berlino vinse il suo ottavo titolo consecutivo. Determinante per il risultato fu un controverso pareggio nel big match contro il Lokomotiv Lipsia, conclusosi sull'1-1 grazie a un rigore segnato da Frank Pastor e concesso a tempo di recupero abbondantemente scaduto. Tale episodio, definito dalla stampa \"il rigore della vergogna di Lipsia\", suscit\u00f2 moti di protesta da parte di tutti i tifosi della Germania Est.\nMaglie e sponsor.\nLe tradizionali divise della Dinamo Berlino (maglia amaranto per le partite in casa e bianca con striscia verticale bianca per le trasferte) vengono confermate anche per la stagione 1985-86, ma a esse viene affiancato un nuovo completo, interamente amaranto, caratterizzato dalla presenza di strisce oblique chiare sulla maglia.\nOrganigramma societario.\nArea direttiva:\nArea tecnica:"}
{"id": "2616854", "revid": "81623861", "url": "https://it.wikipedia.org/wiki?curid=2616854", "title": "Profeta Geremia (Piero della Francesca)", "text": "Il Profeta Geremia \u00e8 un affresco (245x165 cm) di Piero della Francesca e aiuti, facente parte delle \"Storie della Vera Croce\" nella cappella maggiore della basilica di San Francesco ad Arezzo, databile al 1458-1466. Si trova nel registro superiore della parete centrale, a destra della vetrata centrale e fa \"pendant\" con il \"Profeta Ezechiele\" sul lato opposto. \"Geremia\" \u00e8 considerato autografo di Piero della Francesca, mentre \"Ezechiele\" venne dipinto dall'assistente Giovanni da Piamonte.\nDescrizione e stile.\nNel programma iconologico dei cicli di affreschi dell'epoca \u00e8 usuale trovare anche la rappresentazione di un certo numero di profeti dell'Antico Testamento, che per\u00f2 di solito si trovano in cornici o zone marginali, di dimensioni spesso pi\u00f9 piccole. Piero invece li rappresent\u00f2 a grandezza uguale a quella delle altre figure del ciclo, posti su uno sfondo neutro monocolore e appoggiati su un gradino marmoreo.\nL'identificazione dei profeti \u00e8 incerta poich\u00e9 mancano attribuiti specifici o cartigli che ne stabiliscano inequivocabilmente l'identit\u00e0 o il contenuto delle loro profezie. \nL'identificazione di Geremia si basa sul riscontro della sua posizione accanto alla \"Morte di Adamo\", verso la quale guarda ed \u00e8 riguardato da un personaggio all'estremit\u00e0 sinistra. Geremia infatti aveva profetizzato la venuta di un discendente di Davide che Jahv\u00e9 far\u00e0 crescere come il germoglio piantato nella bocca di Adamo, interpretato come allusione al Cristo che lega la scena della nascita dell'Albero della Conoscenza al resto delle storie della Croce.\nIl profeta \u00e8 raffigurato in piedi, su uno sfondo scuro, come i personaggi del \"Ciclo degli uomini e donne illustri\" di Andrea del Castagno gi\u00e0 a villa Carducci di Legnaia (1448-1451). In mano tiene un cartiglio svolazzante, dove per\u00f2 non c'\u00e8 iscrizione o non si \u00e8 conservata. L'elemento pi\u00f9 spettacolare \u00e8 l'illuminazione sperimentale che proviene da dietro a sinistra, dalla finestra cio\u00e8 che illumina naturalmente la cappella. In questo senso il profeta \u00e8 come se fosse sbalzato in avanti sul gradino, proiettandosi verso lo spettatore quel tanto che basta per lasciarsi la finestra e la luce alle spalle. \nLa veste del profeta \u00e8 blu, con mantello rosso e bianco, mentre nel profeta \"Ezechiele\" il rosso sta sulla veste, secondo un'alternanza di colori frequente nell'arte pierfrancescana."}
{"id": "2616866", "revid": "6923", "url": "https://it.wikipedia.org/wiki?curid=2616866", "title": "BTCC", "text": ""}
{"id": "2616867", "revid": "287204", "url": "https://it.wikipedia.org/wiki?curid=2616867", "title": "Cupido (Piero della Francesca)", "text": "Il Cupido \u00e8 un affresco di corredo (70 cm alla base) delle \"Storie della Vera Croce\" di Piero della Francesca e aiuti, nella cappella maggiore della basilica di San Francesco ad Arezzo, databile al 1452-1466. Si trova sul lato interno del pilastro sinistro, al di sotto dell'imposta dell'arcone della cappella.\nDescrizione e stile.\nCupido, figura tipica dell'arte romana, viene posto nel ciclo cristiano come la divinit\u00e0 bendata e nuda che sta riponendo la sua freccia nella faretra ed ha l'arco appoggiato al fianco, perch\u00e9 la sua funzione \u00e8 terminata, per la venuta del dio cristiano dell'amore. Gli antichi, in questo senso, nonostante la loro saggezza appaiono quindi ciechi.\nLa figura \u00e8 posta su uno sfondo neutro che imita il marmo verde e che si ritrova in altri soggetti dei pilastri, oltre che nel \"San Giuliano\" del Museo Civico di Sansepolcro."}
{"id": "2616870", "revid": "307923", "url": "https://it.wikipedia.org/wiki?curid=2616870", "title": "Episodi di The Girls Next Door (seconda stagione)", "text": "La seconda stagione della serie televisiva The Girls Next Door \u00e8 andata in onda negli USA dal 30 luglio al 19 novembre 2006 sulla rete televisiva E!."}
{"id": "2616871", "revid": "1418004", "url": "https://it.wikipedia.org/wiki?curid=2616871", "title": "Uwe Tellkamp", "text": ""}
{"id": "2616872", "revid": "770813", "url": "https://it.wikipedia.org/wiki?curid=2616872", "title": "Armada de Chile", "text": "La Armada de Chile \u00e8 la Marina militare del Cile. Fa parte delle Forze armate cilene e dal 1973 ha sede nell'edificio dell'antica \"Intendencia\" in Piazza Sotomayor a Valpara\u00edso.\nStoria.\nLa Marina Cilena cominci\u00f2 a svilupparsi sin dall'inizio del XIX secolo a seguito dell'indipendenza dalla Spagna. Sul finire del secolo prese parte alla Guerra del Pacifico. All'inizio del XX secolo ebbe un notevole sviluppo in previsione di un eventuale conflitto con l'Argentina, il cosiddetto conflitto del Beagle per problemi di confine relativi alla parte estrema del Cono Sud per la sovranit\u00e0 delle isole del canale Beagle e dello spazio marittimo adiacente, che rivestono un notevole valore strategico per il passaggio tra gli oceani Atlantico e Pacifico. Le tensioni tra i due stati sono proseguite per tutto il corso del secolo e si riaccesero in particolare nel 1978, quando lo scontro armato sembrava imminente ma fu evitato grazie alla mediazione della Santa Sede.\nMezzi aerei.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\""}
{"id": "2616873", "revid": "827882", "url": "https://it.wikipedia.org/wiki?curid=2616873", "title": "Raphanus raphanistrum", "text": "Il ravanello selvatico (Raphanus raphanistrum ) o rafano \u00e8 una pianta erbacea appartenente alla famiglia Brassicaceae. \u00c8 l'unica specie nel genere Raphanus .\nEtimologia.\nIl nome generico (\"Raphanus\") deriva dalla voce greca \"raphanos\" (e successivamente dal latino \"raphanus\") che a sua volta \u00e8 collegata alla radice greca \"raphys\" (= rapa) e al persiano antico \"rafe\"; il cui significato approssimativo \u00e8 \"rapida apparizione\" alludendo alla rapida germinazione dei semi di queste piante. Ma la parola \"raphanos\" potrebbe anche avere un collegamento ad un'altra radice greca: \"raphis\"; il cui significato \u00e8 \u201crafide\u201d o \u201cago\u201d, alludendo in questo caso alla forma sottile e allungata di alcune radici di queste piante.\nDa queste brevi note si intuisce che la conoscenza di queste piante va molto indietro nel tempo. Infatti erano conosciute, sotto varie forme culturali, gi\u00e0 da diversi millenni come attestano dei ritrovamenti fatti nelle varie civilt\u00e0 antiche della Grecia, della Cina e dell'Egitto.\nIl binomio scientifico attualmente accettato (\"Raphanus raphanistrum\") \u00e8 stato proposto da Carl von Linn\u00e9 (Rashult, 23 maggio 1707 \u2013Uppsala, 10 gennaio 1778), biologo e scrittore svedese, considerato il padre della moderna classificazione scientifica degli organismi viventi, nella pubblicazione \"Species Plantarum\" del 1753.\nIn lingua tedesca questa pianta si chiama \"Gew\u00f6hnlicher Acker-Rettich\" oppure \"Hederich\"; in francese si chiama \"Radis ravenelle\"; in inglese si chiama \"Wild Radish\".\nDescrizione.\nL'altezza della pianta \u00e8 di 20\u201380\u00a0cm. La forma biologica \u00e8 terofita scaposa (T scap), sono piante erbacee che differiscono dalle altre forme biologiche poich\u00e9, essendo a ciclo biologico annuale, superano la stagione avversa sotto forma di seme. Sono inoltre munite di asse fiorale eretto con poche foglie.\nRadici.\nLa radice \u00e8 del tipo a fittone, ma non \u00e8 carnosa.\nFoglie.\nAnche le foglie sono peloso-ispide. La forma delle foglie \u00e8 pennato-lirate con 5 o pi\u00f9 segmenti e sono picciolate. Il segmento terminale \u00e8 lanceolato. Quelli laterali hanno dimensioni minori. I margini sono tutti dentati. Le foglie cauline sono progressivamente ridotte e sub-sessili con margine intero ma dentato. Dimensione delle foglie: 8\u201315\u00a0cm. Lunghezza del picciolo 1\u20136\u00a0cm. Dimensione del segmento apicale: larghezza 2\u20133\u00a0cm; lunghezza 4\u20136\u00a0cm. Dimensione dei lobi laterali: larghezza 2\u00a0cm; lunghezza 4\u00a0cm.\nInfiorescenza.\nL'infiorescenza \u00e8 formata da un racemo terminale e aperto composto da diversi fiori (nessuno dei quali in posizione apicale) con brevi pedicelli.\nFiore.\nI fiori sono ermafroditi, attinomorfi (in realt\u00e0 sono fiori dissimmetrici \u2013 a due piani di simmetria), tetrameri (calice e corolla composti da 4 parti) e dialipetali. Il colore dei fiori \u00e8 bianco-giallo. Diametro del fiore : 15\u201322\u00a0mm.\nFrutti.\nIl frutto \u00e8 una siliqua appuntita all'apice, erette e pi\u00f9 o meno arcuata. \u00c8 inoltre peduncolata. Da un punto di vista anatomico la siliqua \u00e8 formata da due segmenti: una parte inferiore senza semi e una parte superiore semi-infera terminante con un becco. Non \u00e8 deiscente lungo le due valve come le altre silique (delle specie di altri generi della stessa famiglia). Il frutto contiene diversi semi (3\u201311) disposti nella direzione longitudinale e sono separati uno dall'altro da setti spugnosi trasversali. Tra un seme e l'altro \u00e8 presente una evidente strozzatura (larga la met\u00e0 del frutto). Alcune serie di semi sono aderenti alla placenta che \u00e8 molto fine. Lunghezza dei peduncoli: 15\u201325\u00a0mm. Il diametro dei frutti \u00e8 di 2\u20138\u00a0mm, mentre la lunghezza \u00e8 di 3\u20136\u00a0cm (met\u00e0 di questa lunghezza \u00e8 del becco). Dimensione dei semi: larghezza 1,8\u20132,5\u00a0mm; lunghezza 2,5\u20133,5\u00a0mm.\nSistematica.\nLa famiglia Brassicaceae \u00e8 una delle pi\u00f9 numerose delle Angiosperme, diffusa principalmente nella fascia temperata e fredda del nostro globo. Il Sistema Cronquist la assegnava all'ordine Capparales, mentre la moderna classificazione APG la colloca nell'ordine delle Brassicales. Il genere \"Raphanus\" \u00e8 monospecifico, contenendo solo la specie \"Raphanus raphanistrum\", di cui sono riconosciute diverse forme sub-specifiche come \"Raphanus raphanistrum\" subsp. \"landra\" e \"Raphanus raphanistrum\" subsp. \"sativus\".\nLa collocazione di questa specie nell'ambito del genere non ha per\u00f2 sempre messo d'accordo tutti i botanici: alcuni riconoscono nel genere due specie, \"Raphanus raphanistrum\" e \"Raphanus sativus\", mentre altri ne riconoscono una decina, suddivise in due sezioni:\nVariabilit\u00e0.\nNell'elenco che segue sono indicate alcune variet\u00e0 e sottospecie (l'elenco pu\u00f2 non essere completo e alcuni nominativi sono considerati da altri autori dei sinonimi della specie principale o anche di altre specie):\nSinonimi.\nLa specie \"Raphanus raphanistrum\" ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nDistribuzione e habitat.\nLa distribuzione di questa pianta \u00e8 molto ampia: Europa, Asia occidentale, Africa boreale e l'India, il Giappone e l'America (queste ultime tre aree probabilmente per naturalizzazione).\nLe sottospecie spontanee della flora italiana vivono sull'arco alpino. La tabella seguente mette in evidenza alcuni dati relativi all'habitat, al substrato e alla diffusione di queste specie nella specifica zona alpina.\nLegenda e note alla tabella.\nPer il \u201csubstrato\u201d con \u201cCa/Si\u201d si intendono rocce di carattere intermedio (calcari silicei e simili); vengono prese in considerazione solo le zone alpine del territorio italiano (sono indicate le sigle delle province).\nSpecie simili.\nUna certa confusione, specialmente durante la fioritura, \u00e8 possibile con la specie \"Eruca sativa\" Miller \u2013 Rucola comune. Le due specie hanno lo stesso colore (biancastro con venature violette) dei fiori. Eventualmente si distingue per l'infiorescenza molto allungata e per il segmento apicale delle foglie pi\u00f9 lanceolato.\nUsi.\nFarmacia.\nLa medicina popolare considera questa pianta stimolante della funzione gastrica e antireumatica\nCucina.\nLe giovani foglie possono essere mangiate in insalata insieme ad altre verdure crude (ma \u00e8 bene prima tagliuzzarle finemente). Il gusto \u00e8 molto pungente e spesso si usa fare una salsa in sostituzione della senape. I boccioli dei fiori possono essere usati come i broccoli. Dai semi inoltre si pu\u00f2 ottenere un olio commestibile. Le radici della sottospecie \"R. raphanistrum\" subsp. \"sativus\" trovano impiego come antipasto o condimento in particolari piatti e anche come decorazione."}
{"id": "2616879", "revid": "287204", "url": "https://it.wikipedia.org/wiki?curid=2616879", "title": "Angelo (Piero della Francesca)", "text": "Un Angelo frammentario (70 cm alla base), forse Michele, di Piero della Francesca e aiuti, fa parte degli affreschi delle \"Storie della Vera Croce\", nella cappella maggiore della basilica di San Francesco ad Arezzo, databile al 1452-1466. Si trova sul lato interno del pilastro destro, nel registro inferiore. Si trattava di una figura intera della quale si \u00e8 conservato solo il busto.\nDescrizione e stile.\nL'angelo ha un volto delicato di giovinetto, che assomiglia al \"San Giuliano\" del Museo Civico di Sansepolcro. Con quell'opera condivide anche lo sfondo neutro che imita il marmo verde e che si ritrova in altri soggetti della decorazione dei pilastri.\nL'angelo si trova accanto alla scena della \"Vittoria di Costantino su Massenzio\" ed era probabilmente abbigliato come una sorta di guerriero celeste che partecipava simbolicamente alla battaglia. Il disco che si vede sull'ala destra \u00e8 infatti uno scudo gentilizio, usato spesso nelle raffigurazioni dell'Arcangelo Michele."}
{"id": "2616880", "revid": "1359705", "url": "https://it.wikipedia.org/wiki?curid=2616880", "title": "Societ\u00e0 dell'Ingiustizia", "text": "La Societ\u00e0 dell'Ingiustizia (\"Injustice Society\", chiamata anche \"Injustice Society of the World\") \u00e8 un gruppo di personaggi dei fumetti DC Comics. Sono i supercriminali antagonisti della Justice Society of America.\nMembri.\nFormazione originale.\nNon si sa sotto quali circostanze il gruppo fu messo insieme. Fu visto per la prima volta nella seconda met\u00e0 degli anni quaranta.\nLa seconda formazione comparve verso la fine degli anni '40, con i seguenti membri aggiuntivi:\nInjustice League.\nDurante quella che alcuni descrissero come la \"mania anti-eroe in costume\", il Mago radun\u00f2 i suoi vecchi compagni e nuovi super criminali in una nuova Societ\u00e0 dell'Ingiustizia che chiam\u00f2 la \u00abInjustice Unlimited\u00bb. Le avventure di questa incarnazione furono descritte nelle pagine di \"Infinity Inc.\" dal n. 32 al n. 37 (1987) e dal n. 51 al n. 53 (1988), infatti, il gruppo di criminali sembrava una copia simmetrica dei membri dell'Infinity Inc. che gi\u00e0 era una cellula della Justice Society. Pi\u00f9 tardi, la squadra ritorn\u00f2 al nome originale.\nMembri successivi.\nReclutati dopo che il Mago fu creduto morto e che sia il Violinista che Shade furono catturati.\nLa squadra di Johnny Sorrow.\nNel tardo 1999, un'altra incarnazione della Societ\u00e0 dell'Ingiustizia fu guidata da Johnny Sorrow.\nReclute successive inclusero:\nEredit\u00e0 della squadra.\nL'eredit\u00e0 dei demoni, con il Mago sotto mentite spoglie, form\u00f2 una nuova versione del gruppo nella miniserie \"JSA All-Stars\".\nFormazione attuale.\nLa Societ\u00e0 dell'Ingiustizia si rifece viva nel novembre 2005, nelle pagine di JSA Classified, composta da:"}
{"id": "2616886", "revid": "1418004", "url": "https://it.wikipedia.org/wiki?curid=2616886", "title": "Kathrin Schmidt", "text": ""}
{"id": "2616889", "revid": "112626437", "url": "https://it.wikipedia.org/wiki?curid=2616889", "title": "San Giuliano (Piero della Francesca)", "text": "San Giuliano \u00e8 un affresco staccato frammentario (130x80 cm) di Piero della Francesca, proveniente dall'ex-chiesa di Sant'Agostino di Sansepolcro e databile al 1454-1458, lo stesso periodo degli affreschi delle \"Storie della Vera Croce\" ad Arezzo. Oggi \u00e8 conservato nel Museo Civico di Sansepolcro, nella stessa sala della \"Resurrezione\" e del \"San Ludovico di Tolosa\", sempre di Piero della Francesca.\nDescrizione e stile.\nSan Giuliano l'ospitaliere era un cavaliere, ma in questo affresco non porta l'armatura, in favore di un elegante abbigliamento quattrocentesco con mantello rosso. La sua figura originariamente era intera, ma durante lo stacco, operato in antico, venne parzialmente perduta.\nNotevole \u00e8 la resa degli effetti di luce ed ombra, com'\u00e8 evidente nel panneggio della stoffa e nella rotondit\u00e0 plastica del volto. La fisionomia del giovane, forse un ritratto di una assistente di Piero, ricorre in numerose altre opere giovanili e nell\"'Angelo\" del ciclo di Arezzo. L'aureola \u00e8 in prospettiva, come si trova nei decenni centrali del Quattrocento, e lo sfondo \u00e8 neutro, imitante un marmo verde."}
{"id": "2616893", "revid": "266222", "url": "https://it.wikipedia.org/wiki?curid=2616893", "title": "Aron Geiger", "text": ""}
{"id": "2616895", "revid": "298229", "url": "https://it.wikipedia.org/wiki?curid=2616895", "title": "Langston Walker", "text": "Carriera universitaria.\nGioc\u00f2 con i California Golden Bears squadra rappresentativa dell'universit\u00e0 della California Berkeley.\nNella NFL.\nPrima volta con gli Oakland Raiders.\nAl draft NFL 2002 venne selezionato dagli Oakland Raiders come 53 scelta e debutt\u00f2 nella NFL l'8 settembre 2002 contro i Seattle Seahawks giocando come tackle di destra indossando la maglia numero 66. Nella sua ultima stagione gioc\u00f2 da titolare tutte le partite, chiuse con 66 presenze di cui 33 da titolare.\nCon i Buffalo Bills.\nIl 2 marzo 2007 firm\u00f2 un contratto di 5 anni per un totale di 25 milioni di dollari di cui 10 garantiti.\nGioc\u00f2 per due stagioni partendo sempre da titolare nelle sue 32 partite, con i Bills gioc\u00f2 con la maglia numero 68. Il 5 settembre 2009 venne svincolato dopo aver perso il suo posto da titolare.\nSeconda volta con gli Oakland Raiders.\nFirm\u00f2 con i Raiders il 15 ottobre. Per la terza volta cambi\u00f2 numero della maglietta, scelse la numero 70. Le uniche due partite giocate da titolare nella stagione 2009, Walker le gioc\u00f2 come guard di sinistra.\nNella stagione 2010 \u00e8 diventato \"unrestricted free agent\". Il 2 aprile ha rifirmato con i \"Raiders\".\nStatistiche nella stagione regolare.\nLegenda: PG=Partite giocate PT=Partite da titolare.\nVittorie e premi.\nNessuno."}
{"id": "2616896", "revid": "27430469", "url": "https://it.wikipedia.org/wiki?curid=2616896", "title": "Oubangi", "text": ""}
{"id": "2616898", "revid": "1305772", "url": "https://it.wikipedia.org/wiki?curid=2616898", "title": "Vivere - The Best of Andrea Bocelli", "text": "Vivere - The Best of Andrea Bocelli \u00e8 la seconda raccolta di brani musicali interpretati dal cantante lirico italiano Andrea Bocelli, pubblicata nel 2007.\nSuccesso commerciale.\nIn classifica ha raggiunto il primo posto in Polonia ed in Ungheria, il secondo in Italia, il terzo nei Paesi Bassi, Norvegia e Portogallo, il quarto in Svezia, nella Official Albums Chart e nella Recording Industry Association of New Zealand, il quinto in Danimarca e la nona posizione nella Billboard 200 ed ha venduto oltre 3.500.000 copie.\nIn Corea del Sud ha venduto rispettivamente 2.268 copie nel 2011, 1.495 copie vendute nel 2013, 1.385 copie nel 2015 e 775 copie nel 2016, risultando uno dei dischi internazionali pi\u00f9 venduti nelle varie annate."}
{"id": "2616899", "revid": "37401", "url": "https://it.wikipedia.org/wiki?curid=2616899", "title": "Assur-nirari V", "text": "Biografia.\nFiglio di Adad-nirari III, succedette a suo fratello, Assur-dan III. Quella che si ritrov\u00f2 fra le mani era una situazione difficile, con alcune rivolte popolari. La pi\u00f9 importante nel 746 a.C. che l'anno successivo port\u00f2 alla successione da parte di Tiglatpileser III."}
{"id": "2616900", "revid": "767487", "url": "https://it.wikipedia.org/wiki?curid=2616900", "title": "Gaston Orellana", "text": "Gaston Orellana \u00e8 uno dei pi\u00f9 significativi artisti spagnoli dell'ultimo dopoguerra. \nNato a Valpara\u00edso, in Cile, da antica famiglia spagnola dell'Estremadura, resta profondamente legato all'identit\u00e0 della spagnola terra di origine, anche se scorrendo l'intenso percorso della sua vita e della sua opera balza con evidenza il carattere di un internazionalismo culturale che riesce a comporre in una profonda unit\u00e0 operativa le pi\u00f9 diverse esperienze che hanno segnato la sua avventurosa esistenza, condotta fra America Latina, Spagna, Stati Uniti e Europa.\nLa Formazione.\n Orellana studia Belle Arti alla Escuela Experimental de Educaci\u00f3n Artistica nella capitale Santiago e poi continua alla Escuela de Bellas Artes de Vi\u00f1a del Mar. Nel 1954 Orellana incontra Pablo Neruda con chi mantiene un'intensa amicizia fino alla morte del poeta. Gli studi archeologici all'Universidad de Chile lo portano ad approfondire le componenti primarie e segniche della cultura precolombiana: tracce evocative di questa primariet\u00e0 si avvertono spesso nella sua opera.\nSul finire degli anni cinquanta Orellana giunge a Madrid, in un clima in cui si incominciano a sentire, nella Spagna franchista, necessit\u00e0 di nuove aperture internazionali. Il giovane Orellana, fonda nel 1959 il Grupo Hondo insieme a Juan Genov\u00e9s, Jose Jardiel, Fernando Mignoni, prima esperienza in Spagna della cosiddetta Nueva Figuraci\u00f3n, movimento che avr\u00e0 particolari riscontri nel generale contesto europeo.\nA New York.\nNel 1959 Orellana partecipa alla ben nota mostra \u201cThe New Images of Man\u201d al MOMA. In questo clima inizia il successo internazionale di Orellana, che nel 1965 lo riporter\u00e0 negli Stati Uniti, dove si stabilira per diversi anni, inserendosi nell'intenso contesto culturale newyorchese, stabilendo stretti rapporti con la cultura d'avanguardia (con rapporti da Allen Ginsberg ad Arthur Miller), con critici come James Johnson Sweeney e galleristi come Martha Jackson, partecipando ad importanti mostre in spazi pubblici e privati. La sua pittura si arricchisce particolarmente in questo contesto assumendo nuove dinamiche spaziali e nuove drammatizzazioni gestuali e materiche.\nNel 1970 \u00e8 invitato alla Biennale di Venezia, nel padiglione spagnolo con una mostra personale. Le opere esposte -fra cui il famoso dipinto \u201cEl tren en llamas\u201d sono acquisite dal noto collezionista Joseph Hirshhorn per il Hirshhorn Museum and Sculpture Garden di Washington DC. I soggiorni in Italia sono occasione di numerose mostre; gi\u00e0 nel 1970 stabilisce un rapporto con la galleria Christian Stein a Torino celebrandone una mostra nel 1972: qui incontra gli artisti dell'Arte Povera di cui apprezza particolarmente le procedure operative e i processi di concettualizzazione. In Italia, Orellana sperimenta nuove tecniche, dalla scultura in vetro (a Murano), alla ceramica (ad Albisola, in Liguria). Fra le mostre pi\u00f9 significative di questo periodo conviene segnalare quella alla Galleria Schubert di Milano nel 1971, una presentata da Enrico Crispolti alla Galleria Rotta di Genova nel 1972, parecchie alla galleria della sua mercante di Madrid, Juana Mordo, la mostra inaugurale del Hirshhorn Museum and Sculpture Garden nel 1974, alla fiera di Basilea nel 1976, alla fondazione Andr\u00e9 Malraux a Reims nel 1977 e alla FIAC di Parigi nel 1978.\nIn Europa.\nNel 1986 Orellana si ristabilisce definitivamente in Europa, e a cura di Germano Beringhelli si fa una grande mostra al Museo Espa\u00f1ol de Arte Contemporaneo a Madrid. A Milano si realizzer\u00e0 nel 1990 una grande mostra antologica promossa dal Comune, a cura di Tommaso Trini, nello Spazio Ansaldo, che offrir\u00e0 una prospettiva complessiva sul grande lavoro condotto negli anni dall'artista e sulla sua libert\u00e0 creativa, capace di piegare alle proprie esigenze espressive tanto i materiali quanto lo spazio della tela. Roberto Tassi poi presenter\u00e0 nel 1993 una mostra al Taipei Fine Arts Museum a Taipei, Taiwan.\nNel 1995 si fece una mostra alla Casa das Artes a Vigo, in Spagna. L'importanza cardinale di questa mostra, come segnala il critico Marco Ricardo Barnat\u00e1n, e che fu la prima a mostrare \u201cil nuovo Orellana\u201d, essendo cambiato il metodo pittorico dell'artista negli anni precedenti usando tecniche assorbite del lavoro della terracotta e anche portando il vortice dell'espressione tematica su ci\u00f2 che Tommaso Trini chiama \u201cun popolo di figure\u201d. Nel 1999 questa rinnovata e rivoluzionaria figurazione e trattamento del soggetto fu evidenziata nella mostra \"Bronx Around\" nello spettacolare Centro San Francisco nell'antica citt\u00e0 di Caceres. Il rinnovamento dell'espressione estetica di Orellana port\u00f2 alla sua mercante, Christian Stein, a dichiarare all'inaugurazione del padiglione spagnolo alla Biennale di Venezia del 1995 che \u201dGaston Orellana \u00e8 l'artista di maggior interesse che la Spagna ha creato dopo T\u00e0pies e Mir\u00f3\u201d. Nel 1998 la Stein fece nel suo padiglione alla fiera di ARCO, a Madrid, una mostra personale dell'artista. Nel 2005 viene esibita per prima volta l'opera \"Crucifixion n1\", propriet\u00e0 dei Musei Vaticani nella Santa Casa di Loreto. Nello stesso anno, l'opera \"La cama escarlata\" (NY 1967) \u00e8 inclusa nella grande mostra \"Il male\" alla Palazzina di Caccia di Stupinigi di Torino, curata da Vittorio Sgarbi, che comprende opere dei pi\u00f9 significativi maestri dal Quattrocento al Novecento.\nL'opera di Orellana di quest'ultimo periodo mostrano una marcata evoluzione dalle opere degli anni di New York, con colossali assemblaggi e polittici, usando una tecnica di graffito mai prima usata nella pittura, e addirittura aggiungendo dei collage di vari elementi come i metalli e specchi antichi. Mediante i dipinti sagomati a forma di lettere con la giustapposizione di pi\u00f9 tele, Orellana sposta la pittura, dove un significato non \u00e8 mai letterale, non coincide col significante, verso l'arte di oggetti che invece consente di comunicare la cosa, la letteralit\u00e0 della cosa in s\u00e9, pur senza abdicare all'uso delle metafore. L'italiana Jole de Sanna presenta gli ultimi lavori dell'artista nel volume 'Gaston Orellana, Orestea\u201d dove scrive che \u201cL'intera storia della pittura e l'esperienza dell'arte nella seconda met\u00e0 del XX secolo non sfugge alla cattura di Gaston mentre svolge l'esistenza di Gaston fra i frutti di una storia civile e politica che scuotono il Sud America dei dittatori, l'Europa del dissesto e riassesto culturale e New York capitale dell'arte\u201d.\nL\u2019Archivo Gast\u00f3n Orellana, fondato nel 2018, \u00e8 l\u2019entit\u00e0 responsabile per la preservazione, protezione, autenticazione, catalogazione e divulgazione del lavoro artistico ed intellettuale di Gast\u00f3n Orellana."}
{"id": "2616904", "revid": "1048993", "url": "https://it.wikipedia.org/wiki?curid=2616904", "title": "Teodoro Ciresola", "text": "Biografia.\nNacque da una famiglia poverissima a Quaderni, un piccolo paese di campagna in provincia di Verona, nel 1899. \nStudi\u00f2 all'Istituto Nicola Mazza e prese il diploma di maturit\u00e0 classica \"d'onore\" cio\u00e8 con la media del 9, al Regio Liceo Scipione Maffei di Verona (ora Liceo Ginnasio di Stato Scipione Maffei). \nIl 12 luglio 1920 si laure\u00f2 in Lettere classiche all'Universit\u00e0 degli Studi di Pavia.\nFu socio fondatore della \"Unione Internazionale Studiosi della latinit\u00e0\" e collabor\u00f2 con numerose riviste letterarie (\"Latinitas\", \"Pal\u00e6stra latina\", \"Vox latina\"). Nella sua lunga carriera ottenne vari riconoscimenti: vinse tredici volte il \"Certamen\" di Amsterdam, e inoltre il \"Certamen Capitolinum\" di Roma e il \"Certamen Vaticanum\".\nA Milano, dove per tantissimi anni aveva insegnato al Liceo Classico G. Carducci, esiste una scuola a lui dedicata nelle immediate vicinanze, in viale Brianza: l'Istituto Comprensivo Statale \"Teodoro Ciresola\"; a Villafranca di Verona, il comune dove nacque, alla sua memoria \u00e8 dedicata una via.\nNel 1992 Teresa, figlia di Teodoro Ciresola, don\u00f2 l'archivio del padre all'Accademia Roveretana degli Agiati. Tale archivio contiene una esauriente documentazione riguardante la biografia di Ciresola, le sue opere, articoli di riviste e giornali riguardanti la sua attivit\u00e0 e i premi vinti."}
{"id": "2616911", "revid": "46291", "url": "https://it.wikipedia.org/wiki?curid=2616911", "title": "Lolium perenne", "text": "Il loietto perenne o loglio (\"Lolium perenne\" L.) \u00e8 una pianta monocotiledone della famiglia delle Poacee.\nDistribuzione e habitat.\nSi trova in ambienti freschi e fertili. \u00c8 sensibile alla siccit\u00e0 e alle basse temperature.\nColtura.\nLa specie presenta una elevata velocit\u00e0 di insediamento; la semina pu\u00f2 avvenire in primavera, se consociata a leguminose o a fine estate (non oltre met\u00e0 settembre) se in purezza.\nLa coltura necessita di concimazioni azotate di 30\u201360\u00a0kg/ha all'impianto e di 100\u2013200\u00a0kg/ha negli anni successivi.\nUsi.\nUtilizzata per i campi da calcio, \u00e8 una specie tipicamente pascolata in quanto mostra una vegetazione bassa e densa con buon ricaccio e accestimento."}
{"id": "2616928", "revid": "1851848", "url": "https://it.wikipedia.org/wiki?curid=2616928", "title": "Belle Gunness", "text": "Biografia.\nBrynhild nacque nella regione del Tr\u00f8ndelag nella Norvegia centrale da una famiglia povera. Il padre, Paul Pedersen St\u00f8rset, lavorava come tagliapietre e possedeva una piccola fattoria che bastava a malapena a sfamare la famiglia; la madre, Berit Olsdatter, era una casalinga. La giovane Brynhild, la pi\u00f9 piccola dei suoi otto fratelli, si manteneva come tante altre ragazze della sua et\u00e0 e della sua condizione sociale portando le pecore al pascolo. I fattori presso i quali lavorava erano soddisfatti del suo operato: sapeva svolgere svariate mansioni come ad esempio fare il formaggio e non aveva paura di passare la notte nelle baite di montagna; inoltre fisicamente era molto forte, era alta 1,83 per 91\u00a0kg di peso.\nIl successo che riscuoteva tra i suoi datori di lavoro non era lo stesso che riscuoteva tra i suoi coetanei dai quali non era ben voluta e veniva descritta come una ragazza maliziosa e bugiarda. In Norvegia circola una storia non verificata, sugli anni della giovinezza di Belle. Questa leggenda narra che Brynhild partecip\u00f2 ad una festa danzante in stile country mentre era incinta. L\u00ec venne aggredita da un uomo che le sferr\u00f2 un calcio all'addome, facendole perdere il bambino. L'uomo, il quale proveniva da una ricca famiglia norvegese, non venne mai perseguito dalla legge.\nSecondo le persone che la conoscevano bene, in seguito a quest'episodio, la sua personalit\u00e0 cambi\u00f2 drasticamente. A ventitr\u00e9 anni, grazie all'aiuto della sorella, Nellie Larson, e di suo marito, emigr\u00f2 negli Stati Uniti d'America, dove la sorella si era stabilita precedentemente. Appena arrivata Brynhild cambi\u00f2 il suo nome in Belle e inizi\u00f2 a lavorare come cameriera. La sorella dichiar\u00f2: \u00abBelle impazziva per i soldi. Erano il suo punto debole\u00bb.\nGli omicidi.\nCirca due anni dopo essersi stabilita in America, Belle conobbe Mads Sorensen, un sorvegliante notturno, con il quale ben presto si spos\u00f2. Nel 1890 si trasferirono in un sobborgo di Chicago, ad Austin. Belle adott\u00f2 in quel periodo una bambina di otto mesi, Jenny Olsen, il cui padre alla morte della moglie non si era sentito di crescere da solo. Quando per\u00f2 questi si rispos\u00f2 e volle riprendersi la figlia con s\u00e9, nacque una battaglia legale per la custodia di Jenny, dalla quale usc\u00ec vincitrice la Gunness. Circa sei anni dopo inizi\u00f2 ad avere figli suoi; i primi due, Caroline ed Axel, morirono rispettivamente nel 1896 e nel 1898 di colite acuta.\nDopo sedici anni di matrimonio, nel 1900, trascorsi nella povert\u00e0, mor\u00ec anche Mads Sorensen, l'unico giorno in cui le due assicurazioni sulla vita che l'uomo aveva stipulato con due compagnie diverse erano entrambe valide. Il dottore che visit\u00f2 Mads pens\u00f2 subito ad un avvelenamento da stricnina. Interrogata dal medico sull'avvenuto, Belle dichiar\u00f2 di aver dato al marito una polvere per curare il suo raffreddore e il medico di famiglia assicur\u00f2 al collega di aver prescritto lui stesso la medicina. Il medico si convinse a firmare il certificato di morte e le due assicurazioni pagarono la vedova. Belle con la somma acquist\u00f2 un negozio di abbigliamento che pochi mesi dopo venne distrutto da un incendio la cui causa, secondo Belle, era da attribuire all'esplosione di una lampada a kerosene che per\u00f2 non venne mai rinvenuta. Con i soldi dell'assicurazione compr\u00f2 una fattoria nei dintorni di La Porte, nell'Indiana. Belle si stabil\u00ec nella nuova propriet\u00e0 con la figlia adottiva Jenny e con le figlie naturali che le erano rimaste, Myrtle e Lucy.\nNel 1902 spos\u00f2 un macellaio norvegese, Peter Gunnes, che aveva conosciuto tramite dei suoi cugini. L'uomo rimasto da poco vedovo si trasfer\u00ec nella fattoria di Belle con la figlia, Swanhilde. Nove mesi pi\u00f9 tardi l'uomo mor\u00ec in uno strano incidente domestico. Peter era macellaio, e insieme alla moglie stavano preparando delle salsicce. Una volta finito il lavoro Belle lav\u00f2 il tritacarne e lo mise ad asciugare su una mensola sopra il camino, dopo di che accompagn\u00f2 le figlie a letto. Quando torn\u00f2 trov\u00f2 il marito steso per terra a faccia in gi\u00f9. Il tritacarne gli era piombato in testa uccidendolo. Belle chiam\u00f2 un medico che a sua volta avvert\u00ec la polizia; il medico legale sospett\u00f2 che si trattasse di un omicidio ma, grazie alla testimonianza della figlia adottiva Jenny Olsen (che afferm\u00f2 di aver assistito alla scena), il caso venne archiviato come incidente. Il fratello di Peter non credette mai nell'innocenza della cognata e per sicurezza fece rapire la piccola Swanhilde Gunness per tenerla con s\u00e9. Ancora una volta la Gunness ottenne una discreta somma dall'assicurazione sulla vita del marito e due mesi pi\u00f9 tardi diede alla luce un maschietto, al quale diede il nome di Philip.\nNel 1906, qualche anno dopo la morte di Peter Gunness, Jenny raccont\u00f2 ad alcuni suoi compagni di scuola che era stata effettivamente sua madre ad assassinare il genitore, colpendolo violentemente col tritacarne. La notizia circol\u00f2 e Jenny venne quindi di nuovo interrogata dalla polizia, ma di fronte agli inquirenti neg\u00f2 tutto. Belle dopo quell'episodio raccont\u00f2 ai vicini che avrebbe mandato la figlia adottiva in un collegio nel Wisconsin. La ragazza raccont\u00f2 ad un suo compagno di scuola della sua partenza, promettendogli che prima di lasciare la citt\u00e0 sarebbe passata a salutarlo e gli avrebbe dato il suo indirizzo. Invece part\u00ec improvvisamente senza salutare nessuno.\nNonostante il suo fisico robusto e mascolino, Belle era una donna molto sensuale che detestava la solitudine; ebbe cos\u00ec diversi amanti scelti tra gli uomini che lavoravano per lei, tra cui Ray Lamphere, l'ultimo. Altri pretendenti bussarono alla porta di Belle suscitando la gelosia dell'amante. Belle infatti aveva messo un annuncio su un giornale per emigranti norvegesi: \"Donna attraente proprietaria di bella fattoria in ottime condizioni cerca uomo affidabile benestante scopo matrimonio\". In molti risposero all'annuncio di Belle e ricevettero una lettera di risposta nella quale Belle chiedeva di depositare una somma di denaro a proprio nome per conquistare cos\u00ec la sua fiducia. Gli uomini venivano convinti proprio dalla sua richiesta stravagante in quanto veniva letto come sintomo di grande senso pratico ed onest\u00e0. A La Porte iniziarono cos\u00ec a susseguirsi gli spasimanti norvegesi.\nJohn Moo giunse da Elbow Lake, portando con s\u00e9 mille dollari da offrire a Belle in cambio del contratto di matrimonio. Egli scomparve dalla fattoria una settimana dopo l'arrivo. In seguito si rec\u00f2 nella tenuta di Belle George Anderson, il quale per\u00f2 non aveva portato con s\u00e9 il denaro richiesto; voleva infatti prima assicurarsi che la futura moglie gli piacesse. Si trov\u00f2 davanti una donna di quarantotto anni vestita come un uomo e che si esprimeva in un linguaggio rude e volgare. Sarebbe ripartito subito, ma Belle dispieg\u00f2 tutte le armi di seduzione in suo possesso e trascorsero la notte insieme. Durante la notte si svegli\u00f2 di soprassalto e vide Belle accanto a lui che lo fissava con un'espressione sinistra: fugg\u00ec via ed ebbe cos\u00ec salva la vita.\nRay Lamphere mal sopportava il susseguirsi di amanti e le faceva terribili scenate finch\u00e9 Belle lo licenzi\u00f2; ma l'uomo rimase sempre nei dintorni a spiarla: Belle lo denunci\u00f2. Infine, all'annuncio rispose Andrew Helgelien, proprietario di una fattoria ad Aberdeen, nel Dakota del Sud; la coppia si scambi\u00f2 numerose lettere prima di incontrarsi e l'uomo arriv\u00f2 a La Porte nel gennaio del 1908 con tutti i suoi risparmi. Qualche giorno dopo si rec\u00f2 presso la banca di La Porte con Belle a versare un assegno e subito dopo scomparve. Intanto il fratello di Helgelien, Asle, cominci\u00f2 a preoccuparsi per l'assenza di Andrew. Belle di solito sceglieva tra i suoi uomini quelli che non avevano famiglia al fine di evitare ricerche, ma quella volta commise un errore. Asle le scrisse chiedendo notizie del fratello e Belle rispose che era stato da lei qualche tempo prima, ma lei stessa aveva perso le sue tracce.\nAsle, non convinto da questa risposta, and\u00f2 a La Porte e si rec\u00f2 dallo sceriffo, denunciando la scomparsa del fratello ed esponendo i propri sospetti su Belle Gunness, ma proprio quella notte la fattoria di Belle venne distrutta da un incendio. La polizia pens\u00f2 che i cadaveri che vennero rinvenuti fossero di Belle e dei suoi figli, ed arrest\u00f2 Ray Lamphere, denunciato tempo prima dalla Gunness. Tutti quelli che conoscevano Belle ne piansero la morte, non sospettando che di l\u00ec a poco il loro dolore si sarebbe tramutato in orrore. Infatti Asle Helgelien aveva continuato le sue indagini alla ricerca del fratello ed aveva interrogato un ex dipendente della donna, Joe Maxson. Emerse che Maxson, sotto l'ordine di Belle, avesse livellato il terreno all'interno del porcile con grosse quantit\u00e0 di immondizia. Asle convinse lo sceriffo a controllare e dal primo scavo emerse il corpo mutilato di Andrew Helgelien; successivamente vennero dissotterrati i cadaveri di vari pretendenti di Belle, alcuni lavoratori di cui era stata amante nonch\u00e9 la figlia adottiva Jenny partita nel 1906 per un fantomatico collegio. Altri corpi tra cui quelli di una donna e di due bambini non furono mai identificati. Il numero delle vittime di Belle non fui mai accertato con precisione ma \u00e8 stimato intorno a quaranta persone, se non pi\u00f9, probabilmente fino a oltre 60.\nRay Lamphere.\nRay Lamphere venne riconosciuto colpevole per l'incendio doloso della fattoria, ma scagionato dall'accusa di omicidio: venne condannato a vent'anni di carcere. Mor\u00ec per\u00f2 l'anno successivo di tubercolosi, e prima di esalare l'ultimo respiro fece una confessione completa al reverendo Schell, raccontando di non aver mai partecipato attivamente agli omicidi, ma di aver aiutato Belle Gunnes a seppellire i cadaveri gi\u00e0 smembrati. Raccont\u00f2 inoltre la procedura degli omicidi. Belle attirava le sue vittime nella sua fattoria, serviva loro regali pasti, li deliziava a letto e in seguito li avvelenava con la stricnina o li uccideva durante il sonno con un'ascia; portava il corpo dello sventurato amante di turno nella cucina, dove sezionava il corpo, distribuendo poi i pezzi in vari sacchi di tela i quali venivano seppelliti nel porcile.\nInoltre forn\u00ec la spiegazione dell'incendio. Disse che anche quello faceva parte del piano della donna: aveva ucciso con la stricnina una donna che si era recata presso la fattoria in cerca di lavoro, le aveva messo indosso i suoi abiti, le aveva tagliato la testa e lasciato vicino i suoi denti finti. Aveva ucciso i figli con la stricnina e messi a letto, dopodich\u00e9 con Lamphere aveva dato fuoco alla casa. Successivamente Lamphere l'aveva accompagnata alla stazione ferroviaria, dalla quale Belle part\u00ec promettendo all'amante di dargli sue notizie, ma da allora non l'aveva pi\u00f9 vista n\u00e9 sentita. Lo sceriffo non credette mai alle parole di Ray.\nMisteri intorno a Belle.\nI misteri che circondano quest'enigmatica serial killer sono parecchi; al momento del ritrovamento del cadavere di Belle molti dubitarono che il cadavere decapitato fosse della donna; le misure non corrispondevano: la donna morta era molto pi\u00f9 piccola della signora Gunness e anche ammesso che la carne bruciata si restringa, la differenza era considerevole. Inoltre il medico incaricato di analizzare gli organi interni rivel\u00f2 la presenza di tracce di stricnina. Venne inoltre interpellato un dentista il quale identific\u00f2 i denti finti come appartenenti a Belle, ma poteva comunque averli messi l\u00ec apposta.\nSi sospett\u00f2 che Belle Gunness non fosse una donna bens\u00ec un uomo, sospetto che risaliva dalla nascita del figlio Philip. Le vicine raccontarono che Belle aveva evitato di mostrarsi durante il parto, nonostante le donne si fossero offerte di aiutarla. Quando la levatrice era giunta nella fattoria la trov\u00f2 gi\u00e0 in piedi con un bambino perfettamente pulito ed addormentato, il quale appariva pi\u00f9 grande di un neonato. Pensarono che il bambino non fosse suo e che Belle fosse un uomo; tesi sostenuta anche dagli uomini del paese, i quali l'avevano vista compiere mansioni particolarmente difficili come caricarsi sulle spalle pesanti tronchi di legna senza dimostrare fatica. La donna faceva inoltre tutti i lavori pesanti nella fattoria.\nBelle Gunness inoltre fu avvistata parecchie volte successivamente alla sua presunta morte. Nel 1909 un cittadino di La Porte giur\u00f2 di averla vista in casa dell'amica del cuore di Belle, Almetta Hay. Dopo la morte di Almetta nella sua abitazione venne rinvenuto il teschio di una donna avvolto in un materasso. Si potrebbe dedurre che si trattasse dei resti del cranio appartenuto alla donna uccisa nell'incendio, ma non furono mai fatte indagini a tal proposito."}
{"id": "2616929", "revid": "767487", "url": "https://it.wikipedia.org/wiki?curid=2616929", "title": "Zolt\u00e1n Bereczki", "text": "Il 17 giugno del 2005 sposa D\u00f3ra Szinet\u00e1r (un'altra attrice e cantante ungherese), da cui poi avr\u00e0 una figlia, nel 2007, che si chiama Zora Veronika.\nHa interpretato vari lavori teatrali come \"Mozart!\" e \"Romeo e Giulietta\" nel ruolo di Mercuzio.\nHa cantato alcuni brani inseriti nelle colonne sonore di cartoni animati Disney come \"Lilo &amp; Stitch\", \"Lilli e il vagabondo II - Il cucciolo ribelle\" e \"Il re leone II - Il regno di Simba\".\nRuoli teatrali"}
{"id": "2616930", "revid": "422900", "url": "https://it.wikipedia.org/wiki?curid=2616930", "title": "Governatore del Territorio del Minnesota", "text": ""}
{"id": "2616932", "revid": "37401", "url": "https://it.wikipedia.org/wiki?curid=2616932", "title": "Assur-dan III", "text": "Biografia.\nFiglio di Adad-nirari III, succedette a suo fratello, Salmanassar IV nel 773. Nel 763 a.C. scoppi\u00f2 una rivolta che dur\u00f2 fino al 759 a.C. che fu seguita da una peste che colpi l'Assiria.\nAshur-Dan \u00e8 stato sostituito da un altro fratello, Assur-nirari V."}
{"id": "2616934", "revid": "406204", "url": "https://it.wikipedia.org/wiki?curid=2616934", "title": "Marmi del Partenone", "text": ""}
{"id": "2616935", "revid": "287204", "url": "https://it.wikipedia.org/wiki?curid=2616935", "title": "VdB 38", "text": "vdB 38, nota anche come Sh-2 263, \u00e8 una nebulosa a riflessione frammista a una ad emissione, visibile nella costellazione di Orione.\nSi individua con facilit\u00e0 circa due gradi a NNW della brillante stella Bellatrix (), che costituisce il vertice nordoccidentale del grande rettangolo che delimita la figura di Orione; la stella responsabile dell'illuminazione dei gas della nebulosa \u00e8 HD 34989, una stella bianco-azzurra di sequenza principale di magnitudine 5,78, ben visibile anche ad occhio nudo nelle notti pi\u00f9 limpide. La nube appare distinta in una parte che brilla per riflessione della luce della stella, e infatti mostra un colore marcatamente azzurro, e una parte sullo sfondo che appare ionizzata e presenta una luce rossastra. Parte della nube di gas di cui fa parte vdB\u00a038 non \u00e8 illuminata e appare come una nebulosa oscura che maschera la luce proveniente dalle stelle retrostanti; questa parte oscura riporta la sigla LDN\u00a01588 (B223). La distanza della nube e della stella sarebbe, secondo gli studi sulla parallasse, di circa 736 anni luce, il che le collocherebbe nelle regioni pi\u00f9 periferiche del Complesso di Orione."}
{"id": "2616936", "revid": "922800", "url": "https://it.wikipedia.org/wiki?curid=2616936", "title": "Athletic Club 2000-2001", "text": "La pagina racchiude la rosa dell'Athletic Club nella stagione 2000-01\nRosa.\nStaff tecnico.\n\"Come da politica societaria la squadra \u00e8 composta interamente da giocatori nati in una delle sette province di Euskal Herria o cresciuti calcisticamente nel vivaio di societ\u00e0 basche.\""}
{"id": "2616938", "revid": "1573940", "url": "https://it.wikipedia.org/wiki?curid=2616938", "title": "Chiesa di San Francesco di Paola (San Giovanni in Fiore)", "text": "La chiesa di San Francesco di Paola (o del Crocefisso) \u00e8 una chiesa di San Giovanni in Fiore, costruita nel 1714.\nStoria.\nEretta nella zona pi\u00f9 bassa della citt\u00e0, superando cos\u00ec il record minimo di altitudine che \u00e8 sempre appartenuto all'Abbazia Florense, la chiesa del Crocefisso \u00e8 stata in seguito dedicata a san Francesco di Paola, patrono della Calabria. L'edificio \u00e8 raggiungibile percorrendo la strada che dal paese porta alla confluenza fra i fiumi Neto e Arvo, nei pressi della localit\u00e0 chiamata Iunture.\nArte e architettura.\nLa chiesa \u00e8 ad una sola navata. Anni dopo la sua costruzione fu aggiunta una cappella che mut\u00f2 il piano originario del progetto. Di semplice fattura presenta una facciata piuttosto sobria. Il portale \u00e8 poco lavorato, sormontato da un arco a tutto sesto, con colonne quadra lisce e capitelli semplici. In alto due piccoli fregi completano il portale.\nPi\u00f9 ricercato il punto luce, che presenta caratteri simili ma pi\u00f9 marcati rispetto al portale. Di grande fattura \u00e8 il pulpito in legno che si trova sulla parete sinistra della navata, mentre i grandissimo pregio \u00e8 l'altare in legno di stile barocco, intarsiato e lavorato finemente, e decorato in maniera sfarzosa, con colonne a torciglione e capitelli corinzi, lavori eseguiti da i grandi ebanisti cosentini.\nLa chiesa \u00e8 stata restaurata nel 1976 dalla quale sono stati asportate alcuni opere e trasferite nella parrocchia madre di Santa Lucia, mentre altre opere minori sono andate perdute. Un ultimo piccolo restauro \u00e8 stato applicato nella met\u00e0 dell'ultimo decennio, comportando un semplice restauro della facciata principale."}
{"id": "2616942", "revid": "1543377", "url": "https://it.wikipedia.org/wiki?curid=2616942", "title": "Movimento Autonomista Liburnico", "text": "Il Movimento Autonomista Liburnico o Movimento Federalista Liburnico fu un gruppo politico sorto a Fiume nell'estate del 1943, sbandatosi negli ultimi mesi della seconda guerra mondiale.\nInquadramento storico.\nLa citt\u00e0 di Fiume fu per secoli corpus separatum all'interno dell'Impero Austriaco e in seguito Austroungarico: a ci\u00f2 \u00e8 legata una lunga tradizione politica autonomista, che port\u00f2 alla fondazione nel 1896 del locale omonimo partito.\nCapeggiati da Riccardo Zanella, il 24 aprile 1921 gli autonomisti vinsero le elezioni parlamentari del neonato Stato libero di Fiume, ma il loro governo fu rovesciato nel marzo dell'anno successivo dal gruppo nazionalista e filofascista, riunito nel Blocco Nazionale. Zanella fu costretto all'esilio assieme a tutto il suo gabinetto, in seguito la citt\u00e0 fu annessa al Regno d'Italia a seguito del Trattato di Roma (1924).\nLa contesa per Fiume alla fine della Seconda Guerra Mondiale.\nLa citt\u00e0 di Fiume, uno dei luoghi simbolo della \"contesa adriatica\" fra italiani e slavi (sloveni e croati), fu dichiarata annessa alla Jugoslavia da un gruppo di partigiani sloveni e croati del movimento di liberazione, con le cosiddette \"Dichiarazioni di Pisino\" del 13 settembre 1943.\nQuesto evento, connesso alla caduta del fascismo, diede il \"la\" al risorgere dei mai sopiti sentimenti autonomistici fiumani. Gli eredi di Zanella - a quell'epoca esule in Francia - si ritrovarono nel Movimento Autonomo sotto la guida di alcuni dei vecchi esponenti del partito, fra i quali uno dei pi\u00f9 autorevoli fu Mario Blasich. Richiamandosi al Trattato di Rapallo (1920) chiesero nuovamente per Fiume l'attuazione di uno statuto autonomo. Essi giudicarono impossibile un'alleanza politica con i comunisti, ritenuti troppo filoslavi, ma si opposero anche ai nazifascisti, pur non impegnandosi mai militarmente contro di essi.\nAll'inizio del 1944 una parte degli zanelliani, soprattutto i pi\u00f9 giovani, conflu\u00ec nel Movimento Fiume Autonoma Italiana (FAI), fondato da don Luigi Polano. Essi prefigurarono per la citt\u00e0 il mantenimento di uno status di autonomia, simile a quello goduto ai tempi dell'Impero, propugnando anche la resistenza armata contro i nazifascisti (pur senza creare delle formazioni partigiane), ma accettando la collaborazione con gli slavi, in funzione soprattutto della tutela del patrimonio industriale cittadino, minacciato di distruzione da parte dei tedeschi. Questa componente autonomista fu considerata in modo molto sospetto e pericoloso dal movimento di liberazione jugoslavo, apparendo come una possibile alternativa alla pura e semplice annessione della citt\u00e0 al nuovo Stato socialista di Tito.\nIl Movimento Autonomista Liburnico.\nDopo la caduta del fascismo (25 luglio 1943) altri autonomisti, principalmente gi\u00e0 militanti fascisti, aderirono al \"Movimento Autonomista Liburnico\" (o \"Movimento Federalista Liburnico\"), guidato dall'ingegner Giovanni Rubini. Ritenendo anch'essi impossibile un accordo con l'AVNOJ, progettarono la trasformazione della Provincia del Carnaro in uno Stato federato, comprendente tutti i territori annessi a seguito dell'ingrandimento della provincia dopo la vittoria italo-tedesca nella campagna di Jugoslavia del 1941: il litorale dalmata fino a Carlopago, le isole di Veglia, Arbe, Lussino e Pago, una piccola parte della Slovenia e la parte orientale dell'Istria. In tutto questo territorio, suddiviso in Cantoni sul modello svizzero, sarebbero state ammesse le lingue materne della popolazione residente, ma l'unica lingua ufficiale sarebbe stata quella italiana.\nIl Movimento ufficializz\u00f2 il suo progetto, inviandone copia ai governi di Roma, Berlino, Washington e Londra, ma in citt\u00e0 ebbe uno scarso seguito anche fra gli altri autonomisti, soprattutto a causa del suo aperto appoggio ai nazifascisti, che lo sfruttarono abilmente in senso propagandistico.\nFra gli esponenti pi\u00f9 in vista del Movimento vanno ricordati: Ramiro Antonini, Icilio Bacci, Salvatore Belasic (o Bellasich), Carlo Colussi, Riccardo Gigante, Ruggero Gotthardi, Arturo Maineri, Ettore Rippa, Gino Sirola, Antonio Vio e Arnaldo Viola. Di questi, in seguito gli jugoslavi uccisero Bacci, Colussi, Gigante e Sirola.\nIl \"memorandum Rubini\".\nIl ritrovamento del progetto autonomista di Rubini nel corso di una perquisizione, all'interno di un fascicolo intitolato \"memorandum Rubini\", fu la causa formale prescelta dai tedeschi per giustificare l'arresto del questore di Fiume Giovanni Palatucci, il 13 settembre 1944. Da ci\u00f2 si fa ritenere che Palatucci fosse fra i fautori della soluzione \"Federalista\" propugnata dal Movimento Autonomista Liburnico.\nL'occupazione militare jugoslava.\nLe truppe di Tito entrarono a Fiume il 3 maggio 1945, senza che si fosse sviluppato in citt\u00e0 alcun movimento insurrezionale di rilievo.\nFin dai mesi precedenti per\u00f2 la propaganda jugoslava aveva deliberatamente considerato gli autonomisti come se fossero un tutt'uno, accusandoli di tradimento, attendismo e fascismo, onde indebolirne la posizione in citt\u00e0. Dalle prime ore dell'occupazione, la polizia segreta jugoslava organizz\u00f2 delle squadre per andare alla ricerca dei capi autonomisti: fu cos\u00ec che fra il 3 e il 4 maggio persero la vita Mario Blasich, Nevio Skull, Mario De Hajnal, Giuseppe Sincich, Radoslav Baucer ed altri autonomisti.\nLa loro sorte era stata anticipata da quella di Giovanni Rubini, che venne ucciso da un commando jugoslavo sulle scale di casa il 21 aprile 1945."}
{"id": "2616955", "revid": "1543377", "url": "https://it.wikipedia.org/wiki?curid=2616955", "title": "D\u00f3ra Szinet\u00e1r", "text": "Figlia di Mikl\u00f3s Szinet\u00e1r, vincitore del Premio Kossuth nel 1970 come miglior regista teatrale e di Ildik\u00f3 H\u00e1mori, attrice ungherese, vincitrice del Premio Kossuth anche lei, si \u00e8 sposata tre volte. Dal primo matrimonio \u00e8 nato suo figlio M\u00e1rton L\u0151csei, mentre dal secondo, con l'attore e cantante Zolt\u00e1n Bereczki, una bambina, Zora Veronika.\nNel giugno 2015 \u00e8 sposata con l'attore Zal\u00e1n Makranczi.\n\u00c8 nota soprattutto come attrice di teatro sebbene abbia avuto successo in Ungheria anche come cantante.\nDoppiatrice.\nHa doppiato per la televisione ungherese tra gli altri:\nPremi.\n\u00c8 vincitrice dei seguenti premi nazionali:"}
{"id": "2616961", "revid": "287204", "url": "https://it.wikipedia.org/wiki?curid=2616961", "title": "John, I'm Only Dancing", "text": "John, I'm Only Dancing \u00e8 un brano musicale scritto dall'artista inglese David Bowie e pubblicato come 45 giri il 1\u00ba settembre 1972.\nNuove registrazioni vennero effettuate e pubblicate nel 1973, la cosiddetta Sax Version, e nel 1979 in occasione dell'uscita di \"John, I'm Only Dancing (Again)\".\nIl brano.\n\"John, I'm Only Dancing\" \u00e8 un rhythm and blues con impresso il marchio inconfondibile del periodo glam di David Bowie. Cos\u00ec come in \"Suffragette City\", una delle tracce di \"The Rise and Fall of Ziggy Stardust and the Spiders from Mars\", anche in questo caso il cantante gioca sull'ambiguit\u00e0 del testo circa la sua identit\u00e0 sessuale, lasciando all'ascoltatore la libert\u00e0 di interpretarlo.\nDopo l'intervista del gennaio 1972 a \"Melody Maker\" nella quale aveva affermato \u00abSono gay, lo sono sempre stato, anche quando ero David Jones\u00bb, una delle interpretazioni che si diffusero maggiormente fu quella secondo cui la canzone riguardava una relazione omosessuale, con David che dice al suo \"boyfriend\" di non preoccuparsi perch\u00e9 sta solo ballando con una ragazza. In realt\u00e0 la convinzione che il cantante si rivolga al suo amante \u00e8 tutt'altro che scontata e sarebbe altrettanto plausibile l'ipotesi di una persona eterosessuale che rassicura l'amante della ragazza riguardo alle sue intenzioni.\nIl lato B.\nLo sfrenato riff di chitarra creato da Mick Ronson, che qualche anno dopo avrebbe ispirato quello di \"God Save the Queen\" dei Sex Pistols, apre uno dei brani centrali di \"The Rise and Fall of Ziggy Stardust and the Spiders from Mars\", una metafora nella quale il rock assume la forma di sesso, ambizione e appagamento, fino al raggiungimento dello \"status\" di rockstar.\nRegistrazione.\n\"John, I'm Only Dancing\" venne registrata ai Trident Studios di Londra il 26 giugno 1972, subito dopo la pubblicazione di \"The Rise and Fall of Ziggy Stardust and the Spiders from Mars\", mentre il lato B era stata una delle prime tracce incise per l'album, sempre ai Trident, agli inizi di novembre del 1971.\nUna seconda incisione definita Sax Version, caratterizzata dal sassofono di Ken Fordham e da una parte di chitarra pi\u00f9 concisa, venne effettuata il 20 gennaio 1973 con l'idea poi abbandonata di includerla in \"Aladdin Sane\".\nNel dicembre 1979 venne registrato un nuovo remix del brano originale in occasione dell'uscita del singolo \"John, I'm Only Dancing (Again)\".\nUscita e accoglienza.\nIl 45 giri usc\u00ec il 1\u00ba settembre 1972 in Europa, Australia, Nuova Zelanda e Sud Africa. Negli Stati Uniti \"John, I'm Only Dancing\" venne da subito vista come una \"canzone gay\" e il singolo non fu pubblicato perch\u00e9 considerato troppo \"allarmante\" dalla RCA americana, segnando il primo vero scontro di David con la censura. Solo nel 1976 la canzone sarebbe stata inserita nella raccolta \"ChangesOneBowie\".\nAl contrario, nel Regno Unito il presunto soggetto del brano non precluse la sua trasmissione radiofonica e il conseguente successo in classifica, dove raggiunse la 12\u00aa posizione.\n\"John, I'm Only Dancing\" dal vivo.\n\"John, I'm Only Dancing\" venne eseguita in alcune date dello Ziggy Stardust Tour 1972 e dell'Aladdin Sane Tour 1973 ed \u00e8 riapparsa solo durante il Sound+Vision Tour 1990 prima di essere definitivamente abbandonata dalle esibizioni dal vivo.\nIl videoclip.\nL'uscita del 45 giri fu accompagnata del primo videoclip ufficiale di David Bowie, diretto con un budget di appena 200 sterline dal fotografo Mick Rock che avrebbe girato anche quelli di \"Space Oddity\", \"Life on Mars?\" e \"The Jean Genie\". Filmato in pieno Ziggy Stardust Tour durante le prove del concerto del 19 agosto 1972 al Rainbow Theatre di Londra, il video alternava le evoluzioni di un paio di ballerini della compagnia di Lindsay Kemp con riprese del cantante, in giacca di pelle nera e con un'ancora tatuata su uno zigomo, e degli Spiders from Mars.\nNonostante il critico musicale Lester Bangs l'abbia definito \u00abil preciso momento in cui \u00e8 nata la concezione moderna di video musicale\u00bb, all'epoca fu considerato troppo allusivo dalla BBC che si rifiut\u00f2 di mandarlo in onda a \"Top of the Pops\", trasmettendo al suo posto un filmato con dei motociclisti e una ragazza che ballava su una collina.\nIl video originale venne poi mandato in onda nel 1979 proprio a \"Top of the Pops\", in occasione della promozione di \"John, I'm Only Dancing (again)\", ed \u00e8 incluso nei video album \"Bowie - The Video Collection\" e \"Best of Bowie\".\nPubblicazioni successive.\nNel corso degli anni le varie versioni di \"John, I'm Only Dancing\" sono state pubblicate diverse volte e incluse in alcune raccolte di greatest hits.\nVersioni dal vivo di \"John, I'm Only Dancing\" sono presenti nel video CD contenuto nel box set di \"Sound + Vision\" del 1989 (Boston Music Hall, 1\u00ba ottobre 1972), in \"Live Santa Monica '72\" (2008) e nel bonus disc della riedizione del 2003 di \"Aladdin Sane\".\nCover.\nDiversi artisti hanno eseguito cover di \"John, I'm Only Dancing\", quasi tutte presenti in album tributo:"}
{"id": "2616972", "revid": "767487", "url": "https://it.wikipedia.org/wiki?curid=2616972", "title": "1012 a.C.", "text": ""}
{"id": "2616973", "revid": "729019", "url": "https://it.wikipedia.org/wiki?curid=2616973", "title": "Leopoldo Gasparotto", "text": "Biografia.\nFiglio di Luigi Gasparotto e Maria Biglia, nacque in una famiglia d'origini friulane di idee progressiste (suo padre, deputato e Ministro della Guerra prima dell'avvento del fascismo, divenne, dopo la guerra, deputato alla Costituente e fu fra i fondatori del Partito Democratico del Lavoro).\nGli studi e l'esercito.\nStudi\u00f2 al Regio Liceo Ginnasio Giovanni Berchet di Milano e poi si laure\u00f2 in Legge all'Universit\u00e0 degli Studi di Milano. Svolse il servizio militare col grado di tenente di complemento di Artiglieria da montagna. Di l\u00ec a poco, in qualit\u00e0 di profondo conoscitore della montagna, venne nominato accademico del Club Alpino Italiano e istruttore di alpinismo nell'apposita scuola militare di Aosta. Le sue ferme convinzioni antifasciste non gli permisero tuttavia di fare carriera nell'esercito: rifiut\u00f2 infatti di aderire sia al GUF sia al sindacato fascista, cui erano iscritti la massima parte degli avvocati che esercitavano a Milano.\nL'alpinismo.\nLeopoldo Gasparotto si fece conoscere per il suo ruolo di ricercatore di nuove vie di passaggio nelle Alpi e, nel 1929, si rec\u00f2 nel Caucaso, scalando per primo il picco Ghiugl\u00e0, mentre nel 1934 prosegu\u00ec il suo lavoro di esploratore e scalatore in Groenlandia.\nLa Resistenza.\nIn questo periodo non si dedic\u00f2 ad un'opposizione antifascista organizzata ma, dopo l'8 settembre 1943, si attiv\u00f2 per formare una \"Guardia Nazionale\" a Milano, destinata a combattere contro gli invasori nazifascisti. A tale proposito cerc\u00f2 di convincere il responsabile della piazza di Milano, generale Ruggeri, affinch\u00e9 organizzasse la difesa ad oltranza della citt\u00e0, ma le sue insistenze furono vane.\nMessi al sicuro la moglie e il figlio, condotti clandestinamente in Svizzera, ritorn\u00f2 in Lombardia, dove assunse il comando delle Brigate Giustizia e Libert\u00e0 ivi presenti.\nNella zona di Pian del Tivano vennero predisposte diverse strutture logistiche atte al posizionamento di tali Brigate, mentre Leopoldo Gasparotto si rec\u00f2 in Val Brembana e in Val Codera, nell'alto Lario (tra Colico e Chiavenna), per organizzare le forze della Resistenza. La sua attivit\u00e0 fu per\u00f2 notata dai nazifascisti che lo arrestarono a Milano in Piazza Castello, lo trasferirono a San Vittore; torturato,\nGasparotto non rivel\u00f2 nulla di quanto la Resistenza stava organizzando.\nNel campo di Fossoli.\nDopo un breve periodo nel carcere di Verona fu internato nel campo di Fossoli.\nQui venne nuovamente torturato, ma continu\u00f2 a non rivelar nulla n\u00e9 sulla propria attivit\u00e0 di partigiano n\u00e9 su quella dei compagni.\nUn amico svizzero residente a Bellinzona mise a disposizione un'ingente somma presso una banca di Lugano con lo scopo di corrompere gli sgherri a guardia del campo affinch\u00e9 permettessero a Leopoldo Gasparotto di fuggire, ma il prigioniero, contattato da chi aveva l'incarico di farlo evadere, rispose che dal campo di Fossoli sarebbe uscito non grazie a dei \"personaggi\" corrotti dal denaro, ma esclusivamente usando le sue capacit\u00e0 e assieme ai compagni. L'incaricato del contatto venne successivamente catturato dai nazifascisti.\nLeopoldo Gasparotto inizi\u00f2 ad organizzare fughe di detenuti dal campo di concentramento, basandosi anche sulla fiducia che i compagni di sventura riponevano in lui. Michele Vaina, autore di \"Il crollo di un regime\", asser\u00ec che, nonostante il rigidissimo controllo degli sgherri nazifascisti che sorvegliavano il campo, Gasparotto riusc\u00ec a mantenere i collegamenti con i partigiani emiliani, non solo per aver aiuti immediati e per esser informato dell'evolversi della situazione, ma anche per organizzare una fuga di massa dei detenuti.\nL'audace piano venne per\u00f2 scoperto dai nazifascisti, che iniziarono a reprimere i potenziali organizzatori del progetto.\nGi\u00e0 agli inizi del 1944, Fossoli funzion\u00f2 come centro per la raccolta dei detenuti politici destinati ai Lager di Auschwitz, Bergen-Belsen, Ravensbr\u00fcck, Buchenwald e Mauthausen: i primi invii verso i campi di sterminio iniziarono nel febbraio di quello stesso anno e fu in questa situazione che il capo partigiano port\u00f2 avanti i suoi piani per organizzare e portare a compimento una fuga generale. Tale evasione collettiva non ebbe mai luogo: nel giugno del 1944 Leopoldo Gasparotto venne infatti ucciso dai nazifascisti, insieme ad altri internati, in circostanze che non furono mai del tutto chiarite.\nLe testimonianze di due detenuti, Mario Fasoli e Eugenio Jemina, sfuggiti all'Eccidio di Cibeno il 12 luglio 1944, furono determinanti ai fini della ricostruzione storica di quanto accadde in quei tragici giorni e del ruolo svolto dal capo partigiano."}
{"id": "2616982", "revid": "599013", "url": "https://it.wikipedia.org/wiki?curid=2616982", "title": "Andoni Imaz", "text": "Carriera.\nClub.\nCresce nelle giovanili della Real Sociedad, squadra con la quale debutta con la squadra riserve nella stagione 1989-1990. L'anno successivo viene \"promosso\" alla prima squadra, debuttando nella Primera Divisi\u00f3n. Per sette stagioni veste la maglia della societ\u00e0 di San Sebastian, collezionando 197 presenze nella massima serie spagnola.\nNella stagione 1998-99 passa all'Athletic Bilbao, con cui rimane per quattro stagioni, concludendovi la carriera nel 2002.\nNazionale.\nConta una presenza con la Nazionale di calcio della Spagna, avvenuta durante Spagna-Messico 1-1 del 27 gennaio 1993. Ha vestito per 4 volte anche la maglia della Selezione di calcio dei Paesi Baschi."}
{"id": "2616985", "revid": "287204", "url": "https://it.wikipedia.org/wiki?curid=2616985", "title": "Zoltan Bereczki", "text": ""}
{"id": "2616986", "revid": "554814", "url": "https://it.wikipedia.org/wiki?curid=2616986", "title": "Montecchio della Pozzanghera", "text": "Montecchio della Pozzanghera o Montecchio del Loto (indicato comunemente con il solo appellativo di \"Montecchio\") \u00e8 una piccola frazione del comune di Cortona (AR), situata in collina ad ovest di Cortona e conta una popolazione di circa 2000 abitanti. \nCaratteristiche sono le classiche leopoldine abitazioni coloniche in stile toscano, adagiate sui poggi della frazione."}
{"id": "2616990", "revid": "287204", "url": "https://it.wikipedia.org/wiki?curid=2616990", "title": "Colonita", "text": ""}
{"id": "2616993", "revid": "287204", "url": "https://it.wikipedia.org/wiki?curid=2616993", "title": "Pala posteriore per trattore", "text": "La pala posteriore per trattori \u00e8 un attrezzo agricolo di tipo portato che si collega al trattore agricolo mediante attacco a tre punti ed e adatta a rimuovere o a raccogliere terra, ghiaia, neve, pietrame o qualsiasi altro materiale che si trova su una superficie solitamente terrosa. \nDescrizione.\nLa pala posteriore pu\u00f2 essere collegata a tutti i trattori da ~15 a oltre 100 hp proporzionalmente con il peso e le dimensioni della macchina stessa. Essa agisce sul terreno in virt\u00f9 della propria larghezza e della potenza e della capacit\u00e0 di sollevamento del trattore a cui \u00e8 agganciata. \u00c8 usata quasi esclusivamente in agricoltura, e pi\u00f9 raramente in edilizia.\nSolitamente la benna (che \u00e8 la parte caricante) \u00e8 sganciabile superiormente alla struttura d'attacco a tre punti per permettere il ribaltamento della stessa con il conseguente scarico del materiale caricato.\nEsistono principalmente due versioni di pale posteriori per trattore:\nPu\u00f2 avere degli accessori come una chiusura anteriore di contenimento o una struttura con verricello per carico legnami."}
{"id": "2616995", "revid": "287204", "url": "https://it.wikipedia.org/wiki?curid=2616995", "title": "Chaurai Khas", "text": " \nChaurai Khas \u00e8 una suddivisione dell'India, classificata come \"nagar panchayat\", di 11.399 abitanti, situata nel distretto di Chhindwara, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 22\u00b0 3' 0 N e 79\u00b0 15' 0 E e ha un'altitudine di 619 .\nSociet\u00e0.\nEvoluzione demografica.\nAl censimento del 2001 la popolazione di Chaurai Khas assommava a 11.399 persone, delle quali 5.965 maschi e 5.434 femmine. I bambini di et\u00e0 inferiore o uguale ai sei anni assommavano a 1.522, dei quali 779 maschi e 743 femmine. Infine, coloro che erano in grado di saper almeno leggere e scrivere erano 7.843, dei quali 4.394 maschi e 3.449 femmine."}
{"id": "2616998", "revid": "287204", "url": "https://it.wikipedia.org/wiki?curid=2616998", "title": "Chandla", "text": " \nChandla \u00e8 una suddivisione dell'India, classificata come \"nagar panchayat\", di 10.207 abitanti, situata nel distretto di Chhatarpur, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 25\u00b0 4' 60 N e 80\u00b0 12' 0 E e ha un'altitudine di 176 .\nSociet\u00e0.\nEvoluzione demografica.\nAl censimento del 2001 la popolazione di Chandla assommava a 10.207 persone, delle quali 5.460 maschi e 4.747 femmine. I bambini di et\u00e0 inferiore o uguale ai sei anni assommavano a 1.992, dei quali 1.005 maschi e 987 femmine. Infine, coloro che erano in grado di saper almeno leggere e scrivere erano 5.794, dei quali 3.598 maschi e 2.196 femmine."}
{"id": "2616999", "revid": "6923", "url": "https://it.wikipedia.org/wiki?curid=2616999", "title": "Dov'\u00e8 l'amore", "text": "Dov'\u00e8 l'amore \u00e8 il quarto singolo internazionale della cantante e attrice statunitense Cher dal suo ventitreesimo album di inediti Believe. Nel 2000 ne fu registrata una versione turca dal titolo \"A\u015fka \u0130nanma\" dalla cantante turca Ajda Pekkan per il suo album \"Diva\".\nFormati e tracce.\nCD Maxi-Singolo US \nVinile 2 x 12\" US \nVinile 12\" \nVinile UK 12\" \nCD singolo (Germania) \nCD Singolo UK Pt. 1 \nCD Singolo UK Pt. 2 "}
{"id": "2617000", "revid": "287204", "url": "https://it.wikipedia.org/wiki?curid=2617000", "title": "Chandia", "text": " \nChandia \u00e8 una suddivisione dell'India, classificata come \"nagar panchayat\", di 12.806 abitanti, situata nel distretto di Umaria, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 23\u00b0 38' 60 N e 80\u00b0 42' 0 E e ha un'altitudine di 397 .\nSociet\u00e0.\nEvoluzione demografica.\nAl censimento del 2001 la popolazione di Chandia assommava a 12.806 persone, delle quali 6.587 maschi e 6.219 femmine. I bambini di et\u00e0 inferiore o uguale ai sei anni assommavano a 2.115, dei quali 1.060 maschi e 1.055 femmine. Infine, coloro che erano in grado di saper almeno leggere e scrivere erano 6.767, dei quali 4.253 maschi e 2.514 femmine."}
{"id": "2617001", "revid": "152625", "url": "https://it.wikipedia.org/wiki?curid=2617001", "title": "Dov'\u00e8 L'Amore", "text": ""}
{"id": "2617005", "revid": "2131061", "url": "https://it.wikipedia.org/wiki?curid=2617005", "title": "Gruppo delle Destre Europee", "text": "Il Gruppo delle Destre Europee (\"GDE\") (in inglese \"Group of the European Right, ER\") \u00e8 stato un gruppo politico nazionalista di destra/estrema destra nel Parlamento europeo nato tra il 1984 e scioltosi il 1989.\nStoria del gruppo.\nIn seguito alle elezioni europee del 1984 il 24 luglio 1984 nel Parlamento europeo si forma il \"Gruppo delle Destre Europee\" formato dal francese Fronte Nazionale di Jean-Marie Le Pen, l'italiano Movimento Sociale Italiano - Destra Nazionale di Giorgio Almirante e dal greco Unione Politica Nazionale. Essi formarono per la prima volta all'interno dell'europarlamento un gruppo nazionalista di estrema destra.\nDal 1985 ader\u00ec anche il Partito Unionista dell'Ulster.\nSuo capogruppo era il francese Jean-Marie Le Pen, leader del Fronte Nazionale.\nA seguito delle elezioni europee del 1989 il Partito Unionista decise di cambiare gruppo, il partito nazionalista greco non ottenne europarlamentari e il MSI decise di aderire al gruppo dei Non iscritti a causa del disaccordo sullo status del Sud Tirolo con I Repubblicani tedeschi, neo-aderenti al gruppo nazionalista, che collasser\u00e0, ma si ricostituir\u00e0 il 25 luglio 1989 come Gruppo Tecnico delle Destre Europee."}
{"id": "2617010", "revid": "287204", "url": "https://it.wikipedia.org/wiki?curid=2617010", "title": "Chichli", "text": " \nChichli \u00e8 una suddivisione dell'India, classificata come \"census town\", di 9.250 abitanti, situata nel distretto di Narsinghpur, nello stato federato del Madhya Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 22\u00b0 49' 60 N e 78\u00b0 49' 0 E e ha un'altitudine di 348 .\nSociet\u00e0.\nEvoluzione demografica.\nAl censimento del 2001 la popolazione di Chichli assommava a 9.250 persone, delle quali 4.900 maschi e 4.350 femmine. I bambini di et\u00e0 inferiore o uguale ai sei anni assommavano a 1.413, dei quali 767 maschi e 646 femmine. Infine, coloro che erano in grado di saper almeno leggere e scrivere erano 6.066, dei quali 3.491 maschi e 2.575 femmine."}
{"id": "2617014", "revid": "38120", "url": "https://it.wikipedia.org/wiki?curid=2617014", "title": "Societ\u00e0 dell'ingiustizia", "text": ""}
{"id": "2617017", "revid": "287204", "url": "https://it.wikipedia.org/wiki?curid=2617017", "title": "Churhat", "text": " \nChurhat (o Chorhat) \u00e8 una suddivisione dell'India, classificata come \"nagar panchayat\", di 13.102 abitanti, situata nel distretto di Sidhi, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 24\u00b0 25' 60 N e 81\u00b0 40' 60 E e ha un'altitudine di 330 .\nSociet\u00e0.\nEvoluzione demografica.\nAl censimento del 2001 la popolazione di Churhat assommava a 13.102 persone, delle quali 7.014 maschi e 6.088 femmine. I bambini di et\u00e0 inferiore o uguale ai sei anni assommavano a 2.181, dei quali 1.132 maschi e 1.049 femmine. Infine, coloro che erano in grado di saper almeno leggere e scrivere erano 7.370, dei quali 4.690 maschi e 2.680 femmine."}
{"id": "2617021", "revid": "1543377", "url": "https://it.wikipedia.org/wiki?curid=2617021", "title": "M-Files", "text": "M-Files \u00e8 un software di archiviazione documentale per piattaforma Windows. Include inoltre un'interfaccia web disponibile sia per piattaforma Linux che Macintosh.\nStoria.\nM-Files \u00e8 sviluppato da Motive Systems, un'azienda statunitense gi\u00e0 produttrice del software per architetti e ingegneri M-Color.\nNel 2005 viene rilasciata la versione 1.0 di M-Files. Gi\u00e0 da questa versione il prodotto si contraddistingue per la sua facilit\u00e0 di utilizzo ed ottiene numerose critiche positive.\nNel 2006 viene rilasciato al pubblico la versione 2.1 di M-Files. Questa versione contiene numerose migliorie, soprattutto per quanto riguarda la performance del motore di archiviazione. Questa versione permette inoltre di oltrepassare il limite di 1.000.000 di documenti registrabili e inoltre permette la ricerca all'interno del contenuto dei file archiviati.\nNelle versioni 3.0 e 4.0 vengono aggiunte numerose funzionalit\u00e0, tra cui i workflow, le API di programmazione e l'interfaccia web. M-Files 4.0 \u00e8 disponibile in finlandese, Inglese, francese, tedesco e Cinese.\nNel 2008 Motive Systems rilascia M-Files 5.0, che comprende molte nuove caratteristiche tra cui l'integrazione con Microsoft Office e AutoCAD. Durante lo stesso anno Motive Systems rilascia una versione gratuita di M-Files chiamata M-Files Express.\nNel 2009 Motive Systems rilascia l'ultima versione di M-Files, la versione 6.0. Questa versione, oltre ad essere localizzata in molte altre lingue, aggiunge delle funzionalit\u00e0 importanti quali l'integrazione nativa con scanner locali o di rete, un modulo OCR e la possibilit\u00e0 di archiviare i dati su database Microsoft SQL Server.\nNel 2010 \u00e8 stata attivata la versione italiana del sito web di M-Files. \u00c8 inoltre disponibile sul sito italiano di M-Files una pre-release in lingua italiana di M-Files 6.0, in attesa dell'uscita in autunno della nuova versione 7.0 che \u00e8 gi\u00e0 stata annunciata anche in lingua italiana.\nIl 28 settembre 2010 \u00e8 stata rilasciata la versione 7.0 di M-Files che introduce numerose migliorie al sistema, in particolare nella gestione della posta elettronica e nel sistema di ricerca integrato. La versione 7.0 di M-Files \u00e8 disponibile in varie nuove lingue, tra cui l'italiano.\nIn settembre 2011 \u00e8 stata rilasciata la versione 8.0 di M-Files, che oltre ad introdurre novit\u00e0 in termini di interfaccia e prestazioni, ha visto la totale rivisitazione del sistema di autorizzazioni, l'introduzione di un sistema di reportistica basato su SQL Server Rerporting Services e la disponibilit\u00e0 di un'interfaccia web per i terminali mobili (smartphone e tablet).\nVersioni.\nEsistono due differenti versioni di M-Files: M-Files Express e M-Files Enterprise. La versione Express \u00e8 gratuita ed ha un numero limitato di funzionalit\u00e0.\nM-Files Cloud Vault.\nA settembre 2010 M-Files ha reso disponibile anche un servizio denominato M-Files Cloud Vault che permette agli utenti di ospitare l'archivio documentale nella server farm di Motive Systems. In questo modo tutto l'archivio documentale \u00e8 messo in sicurezza e non \u00e8 pi\u00f9 necessario un server di archiviazione locale.\nM-Files Community.\nDal rilascio della versione Express di M-Files \u00e8 stata attivata una comunit\u00e0 online per fornire un supporto diretto agli utenti M-Files di tutto il mondo. Nel forum della comunit\u00e0 ci sono molte discussioni riguardanti M-Files ed \u00e8 moderato da Samppa Lahtinen che ha partecipato fin dall'inizio allo sviluppo di M-Files..\nSul sito di M-Files \u00e8 inoltre disponibile uno spazio dedicato ai tutorial relativi al prodotto.\nUtenti.\nEsiste una lista di riferimento degli utenti che utilizzano M-Files nel sito. Questa lista include per esempio:"}
{"id": "2617023", "revid": "110157", "url": "https://it.wikipedia.org/wiki?curid=2617023", "title": "Major League Baseball 1911", "text": "Le World Series 1911 si giocarono tra il 14 e il 26 ottobre e furono vinte dai Philadelphia Athletics per 4 gare a 2 sui New York Giants. Gli Athletics conquistarono il loro secondo titolo consecutivo."}
{"id": "2617024", "revid": "2176498", "url": "https://it.wikipedia.org/wiki?curid=2617024", "title": "Costa Deliziosa", "text": "Costa Deliziosa \u00e8 una nave da crociera della compagnia genovese Costa Crociere.\nStoria.\nCostruita presso lo stabilimento Fincantieri di Porto Marghera \u00e8 stata battezzata a Dubai il 23 febbraio 2010. \nIl 28 dicembre 2011 \u00e8 salpata dal porto di Savona per la crociera Giro del Mondo, della durata di 100 giorni che ha ripetuto anche nel 2013, 2014 e 2020.\nDurante la crociera Giro del Mondo a marzo 2020 un ospite della Costa Deliziosa ha un malore. La nave viene rifiutata da molti porti europei per essere in fine accettata dalla cittadina di Marsala. Costa Deliziosa, superando le dimensioni massime consentite per accedere al Porto di Marsala, fu ancorata a due kilometri di distanza dalla costa. Il paziente venne sbarcato con una scialuppa di salvataggio e portato in ospedale. Dopo uno scalo a Barcellona, la crociera termin\u00f2 con lo scalo a Genova il 22 Aprile 2020.\nCosta Deliziosa \u00e8 stata la prima nave di Costa Crociere a riprendere le operazioni dopo lo stop alle crociere dovuto al Coronavirus con un itinerario tutto italiano da Trieste il 5 settembre 2020.\nCaratteristiche.\n\"Costa Deliziosa\" \u00e8 la gemella di \"Costa Luminosa\". Per le sue dimensioni \u00e8 una nave panamax (come la \"Costa Atlantica, la Costa Mediterranea\" e la gemella \"Costa Luminosa\"), cio\u00e8 in grado di transitare per il canale di Panama anche prima che questo venisse ampliato nel 2016. \nA bordo sono presenti cabine il 68% delle quali con balcone privato, per un massimo di passeggeri. I servizi a bordo comprendono 4 ristoranti, tre piscine (una con copertura semovente, una esterna ed una interna nell'area Samsara Spa), il centro di bellezza presente sulle ultime unit\u00e0 Costa Crociere, un cinema 4D e un simulatore di Formula Uno.\n\u00c8 decorata con vetro di Murano e acciaio lucido. Nell\u2019\"atrio delle Delizie\" al ponte 3 \u00e8 esposta una grande statua di Arnaldo Pomodoro denominata \"Sfera\".\nI ponti di \"Costa Deliziosa\".\nI 12 ponti passeggeri hanno ciascuno il nome di un fiore ornamentale:"}
{"id": "2617026", "revid": "4175", "url": "https://it.wikipedia.org/wiki?curid=2617026", "title": "National Division One", "text": ""}
{"id": "2617031", "revid": "599013", "url": "https://it.wikipedia.org/wiki?curid=2617031", "title": "Roberto R\u00edos Patus", "text": "Carriera.\nClub.\nCresce nelle giovanili del , squadra con la quale debutta con la squadra riserve nella stagione 1991-1992. L'anno successivo viene promosso in prima squadra, con cui conquista una promozione nella Primera Divisi\u00f3n nel campionato 1993-1994. Per cinque stagioni veste la maglia della societ\u00e0 di Siviglia collezionando 114 presenze, di cui 71 nella massima serie spagnola.\nNel 1997, in seguito a voci di un suo trasferimento al , R\u00edos viene acquistato dall' per l'elevata cifra di 2 miliardi di pesetas.\nCon i baschi rimane per cinque stagioni, concludendovi la carriera nel 2002.\nNazionale.\nConta nove presenze con la Nazionale di calcio della Spagna. Il debutto risale alla partita Repubblica Ceca-Spagna (0-0) del 9 ottobre 1996, valide per le qualificazioni ai Mondiali 1998.\nHa vestito per 2 volte anche la maglia della Selezione di calcio dei Paesi Baschi."}
{"id": "2617038", "revid": "1960325", "url": "https://it.wikipedia.org/wiki?curid=2617038", "title": "Episodi di Quell'uragano di pap\u00e0 (prima stagione)", "text": "Negli Stati Uniti la prima stagione della serie \u00e8 stata trasmessa dal 17 novembre 1993 fino al 12 marzo 1994. In Italia \u00e8 andata in onda per la prima volta a partire dal 5 novembre 1995 su Rai 2, ogni domenica alle 16:40."}
{"id": "2617042", "revid": "1005847", "url": "https://it.wikipedia.org/wiki?curid=2617042", "title": "Stephen Miller", "text": " Egli fu il primo veterano della Guerra Civile a diventare governatore del Minnesota.\nBiografia.\nNato a Carroll Township, in Pennsylvania, Stephen Miller istitu\u00ec una serie di imprese di successo. La salute cagionevole spinse l'imprenditore tedesco della Pennsylvaniaa lasciare lo stato americano all'et\u00e0 di 42 anni per seguire il suo amico, Alexander Ramsey nel Minnesota, dove il clima era pi\u00f9 congeniale. Miller istitu\u00ec un'attivit\u00e0 mercantile a St. Cloud e, entro due anni, riusc\u00ec ad arrivare ai vertici del Partito Repubblicano dello stato.\nDurante la guerra civile, questo soldato di mezza et\u00e0 senza esperienze militari avanz\u00f2 rapidamente da soldato semplice a colonnello Primo Reggimento di volontari del Minnesota. Nel 1862 Miller ritorn\u00f2 dal Sud e fu sostituito dal Generale di Brigata Henry Hastings Sibley come comandante del Campo Lincoln di Mankato. Quattro mesi pi\u00f9 tardi, sotto la supervisione di Miller, per ordine del presidente Abramo Lincoln, ci fu l'esecuzione di massa di 38 Sioux condannati per aver partecipato alla guerra.\nGrazie alla sua carriera militare e al sostegno di Alexander Ramsey, Miller si assicur\u00f2 la vittoria come governatore nel 1863. Fu il 4\u00ba governatore del Minnesota, in carica dall'11 gennaio 1864, all'8 gennaio 1866. Fu il primo dei veterani della guerra Civile a diventare governatore del Minnesota. Durante il suo mandato, sollecit\u00f2 fortemente la legislatura, ma senza successo, l'adozione di un emendamento per il suffragio nero.\nMiller scelse di non correre per la rielezione e fu disoccupato fino al 1871, quando divenne agente di ferrovia a Windom. Fu anche membro della Camera dei rappresentanti del Minnesota dal 1873 al 1874, e rappresentante del collegio elettorale nel 1876. Nel 1881, l'eroe di guerra mor\u00ec solo, povero vedovo a Worthington."}
{"id": "2617051", "revid": "287204", "url": "https://it.wikipedia.org/wiki?curid=2617051", "title": "Dallas Mavericks 1981-1982", "text": "La stagione 1981-1982 dei Dallas Mavericks fu la 2\u00aa nella NBA per la franchigia.\nI Dallas Mavericks arrivarono quinti nella \"Midwest Division\" della \"Western Conference\" con un record di 28-54, non qualificandosi per i play-off."}
{"id": "2617053", "revid": "287204", "url": "https://it.wikipedia.org/wiki?curid=2617053", "title": "Dallas Mavericks 1982-1983", "text": "La stagione 1982-1983 dei Dallas Mavericks fu la 3\u00aa nella NBA per la franchigia.\nI Dallas Mavericks arrivarono quarti nella \"Midwest Division\" della \"Western Conference\" con un record di 38-44, non qualificandosi per i play-off."}
{"id": "2617054", "revid": "287204", "url": "https://it.wikipedia.org/wiki?curid=2617054", "title": "Dallas Mavericks 1983-1984", "text": "La stagione 1983-1984 dei Dallas Mavericks fu la 4\u00aa nella NBA per la franchigia.\nI Dallas Mavericks arrivarono secondi nella \"Midwest Division\" della \"Western Conference\" con un record di 43-39. Nei play-off vinsero il primo turno con i Seattle SuperSonics (3-2), perdendo poi la semifinale di conference con i Los Angeles Lakers (4-1)."}
{"id": "2617056", "revid": "889336", "url": "https://it.wikipedia.org/wiki?curid=2617056", "title": "Miroslav Stupar", "text": "Carriera.\nInternazionale dal 1977, venne convocato per dirigere nel Campionato mondiale di calcio 1982.\nL'episodio per cui passer\u00e0 alla storia riguarda l'annullamento di una rete durante l'unico incontro arbitrato nel torneo, ovvero Francia-Kuwait: mentre i transalpini stavano conducendo per 3-1, al termine di un'azione d'attacco Alain Giresse insacca ancora, per la quarta volta, la porta kuwaitiana. A questo punto il presidente della Federazione del piccolo emirato, lo sceicco Al Sabah, scese in campo dalla piccola tribuna dello stadio di Valladolid e intim\u00f2 ai suoi giocatori di non continuare il gioco, sostenendo che un fischio partito dagli spalti avrebbe ingannato i suoi giocatori, lasciando campo libero a Giresse. L'arbitro sovietico, incredibilmente, torn\u00f2 sui suoi passi e revoc\u00f2 la rete appena realizzata.\nLa partita si sarebbe comunque conclusa sul punteggio di 4-1. Stupar sarebbe poi stato sospeso dal torneo, e la sua carriera internazionale ebbe un declino repentino.\nIl \"Times\" ha inserito il gesto di Al-Sabah (e la decisione di Stupar) in nona posizione nella classifica delle dieci vergogne nella storia dei mondiali."}
{"id": "2617057", "revid": "827882", "url": "https://it.wikipedia.org/wiki?curid=2617057", "title": "La F\u00eate Sauvage", "text": "La F\u00eate Sauvage \u00e8 un album del musicista greco Vangelis, pubblicato nel 1976 inizialmente dalla CAM. Si tratta dell'ottava uscita discografica ufficiale tra album in studio e colonne sonore, e secondo lavoro realizzato dal musicista per il regista di documentari Fr\u00e9d\u00e9ric Rossif.\nIl disco.\n\"La F\u00eate Sauvage\", la cui tracklist \u00e8 divisa in due parti, \u00e8, fra gli album commissionati da Rossif, il pi\u00f9 influenzato dalla world music, diversamente dal predecessore \"L'Apocalypse des Animaux\", caratterizzato da sonorit\u00e0 ambient, e dal successore, \"Op\u00e9ra Sauvage\", incentrato inv'ece su sonorit\u00e0 new Age. Venne registrato solo tre mesi dopo il predecessore nella discografia di Vangelis, \"Albedo 0.39\"\nLa prima parte del disco si basa su un misto di elettronica, percussioni, suoni naturali (come versi di animali) e canti tribali; uno stile fortemente evocativo della natura del progetto di Rossif. Nella seconda parte invece si riscontra un sound pi\u00f9 simile ai lavori in studio di Vangelis, con sottofondi elettronici e la predominanza di melodie; anche in questo caso il cambio di stile rappresenta anche un cambio di tematica nel documentario.\nI canti e le percussioni furono suonate da numerosi musicisti ospiti che Vangelis invit\u00f2 nel suo studio. Nel documentario vennero utilizzati molti brani scartati nell'album, come gi\u00e0 capitato in altre colonne sonore."}
{"id": "2617058", "revid": "287204", "url": "https://it.wikipedia.org/wiki?curid=2617058", "title": "Dallas Mavericks 1984-1985", "text": "La stagione 1984-1985 dei Dallas Mavericks fu la 5\u00aa nella NBA per la franchigia.\nI Dallas Mavericks arrivarono terzi nella \"Midwest Division\" della \"Western Conference\" con un record di 44-38. Nei play-off persero al primo turno con i Portland Trail Blazers (3-1)."}
{"id": "2617065", "revid": "287204", "url": "https://it.wikipedia.org/wiki?curid=2617065", "title": "Dallas Mavericks 1985-1986", "text": "La stagione 1985-1986 dei Dallas Mavericks fu la 6\u00aa nella NBA per la franchigia.\nI Dallas Mavericks arrivarono terzi nella \"Midwest Division\" della \"Western Conference\" con un record di 44-38. Nei play-off vinsero il primo turno con gli Utah Jazz (3-1), perdendo poi la semifinale di conference con i Los Angeles Lakers (4-2)."}
{"id": "2617067", "revid": "729019", "url": "https://it.wikipedia.org/wiki?curid=2617067", "title": "Miglior allenatore World Rugby dell'anno", "text": "L'IRB International Coach of the Year \u00e8 un premio assegnato ogni autunno dall'International Rugby Board al miglior allenatore dell'anno al mondo."}
{"id": "2617069", "revid": "386574", "url": "https://it.wikipedia.org/wiki?curid=2617069", "title": "Mystica (gatta)", "text": ""}
{"id": "2617070", "revid": "287204", "url": "https://it.wikipedia.org/wiki?curid=2617070", "title": "Dallas Mavericks 1986-1987", "text": "La stagione 1986-1987 dei Dallas Mavericks fu la 7\u00aa nella NBA per la franchigia.\nI Dallas Mavericks vinsero la \"Midwest Division\" della \"Western Conference\" con un record di 55-27. Nei play-off persero al primo turno con i Seattle SuperSonics (3-1)."}
{"id": "2617071", "revid": "486946", "url": "https://it.wikipedia.org/wiki?curid=2617071", "title": "IRB International Coach of the Year", "text": ""}
{"id": "2617072", "revid": "2373", "url": "https://it.wikipedia.org/wiki?curid=2617072", "title": "Obelus", "text": ""}
{"id": "2617076", "revid": "404338", "url": "https://it.wikipedia.org/wiki?curid=2617076", "title": "Ghiandola di Bartolini", "text": ""}
{"id": "2617079", "revid": "287204", "url": "https://it.wikipedia.org/wiki?curid=2617079", "title": "Dora Szinetar", "text": ""}
{"id": "2617080", "revid": "767487", "url": "https://it.wikipedia.org/wiki?curid=2617080", "title": "Dennis Nutt", "text": ""}
{"id": "2617081", "revid": "339392", "url": "https://it.wikipedia.org/wiki?curid=2617081", "title": "Johnny Stamboli", "text": ""}
{"id": "2617084", "revid": "599013", "url": "https://it.wikipedia.org/wiki?curid=2617084", "title": "You Got the Style", "text": "You Got the Style \u00e8 un brano musicale della rock band britannica Athlete, estratto come primo singolo dal loro album di debutto, \"Vehicles and Animals\". \u00c8 stato pubblicato il 10 giugno 2002, quasi un mese prima dell'uscita dell'album, posizionandosi alla # 37 della Official Singles Chart. Il singolo \u00e8 stato nuovamente pubblicato il 22 settembre 2003, entrando nuovamente nella rotazione radiofonica inglese e raggiungendo la # 42 della classifica."}
{"id": "2617085", "revid": "6923", "url": "https://it.wikipedia.org/wiki?curid=2617085", "title": "Ice Iceberg", "text": ""}
{"id": "2617092", "revid": "287204", "url": "https://it.wikipedia.org/wiki?curid=2617092", "title": "Dallas Mavericks 1987-1988", "text": "La stagione 1987-1988 dei Dallas Mavericks fu l'8\u00aa nella NBA per la franchigia.\nI Dallas Mavericks arrivarono secondi nella \"Midwest Division\" della \"Western Conference\" con un record di 53-29. Nei play-off vinsero il primo turno con gli Houston Rockets (3-1), la semifinale di conference con i Denver Nuggets (4-2), perdendo poi la finale di conference con i Los Angeles Lakers (4-3)."}
{"id": "2617094", "revid": "287204", "url": "https://it.wikipedia.org/wiki?curid=2617094", "title": "Dallas Mavericks 1988-1989", "text": "La stagione 1988-1989 dei Dallas Mavericks fu la 9\u00aa nella NBA per la franchigia.\nI Dallas Mavericks arrivarono quarti nella \"Midwest Division\" della \"Western Conference\" con un record di 38-44, non qualificandosi per i play-off."}
{"id": "2617096", "revid": "287204", "url": "https://it.wikipedia.org/wiki?curid=2617096", "title": "Aldo Vergano", "text": "Biografia.\nNel 1927 fond\u00f2 con Alessandro Blasetti la rivista \"cinematografo\" (con l'iniziale minuscola) che continu\u00f2 le pubblicazioni fino al 1931. Nel 1929 entr\u00f2 attivamente nel mondo del cinema scrivendo il soggetto e collaborando alla sceneggiatura di \"Sole\", esordio registico di Blasetti.\nNegli anni trenta, malgrado la nota appartenenza comunista e antifascista, lavor\u00f2 regolarmente come soggettista e sceneggiatore per alcuni dei maggiori registi del cinema dei telefoni bianchi. Nel 1938 esord\u00ec alla regia con \"Pietro Micca\". Nel 1943 diresse il propagandistico \"Quelli della montagna\", con la supervisione di Blasetti.\nNell'immediato dopoguerra realizz\u00f2 la sua opera pi\u00f9 importante, \"Il sole sorge ancora\" (1946), \u00abuno dei capisaldi del neorealismo\u00bb, fra i pi\u00f9 importanti film sulla Resistenza."}
{"id": "2617097", "revid": "1652635", "url": "https://it.wikipedia.org/wiki?curid=2617097", "title": "Ferrovia Chamonix-Montenvers", "text": "La ferrovia Chamonix-Montenvers \u00e8 una linea ferroviaria a cremagliera della lunghezza di che dalla stazione di Chamonix della Ferrovia Martigny-Le Chatelard-Saint Gervais, in Alta Savoia (Francia), raggiunge Montenvers da dove \u00e8 possibile raggiungere il ghiacciaio della Mer de Glace, nel massiccio del Monte Bianco.\nStoria.\nProdromi.\nAlla fine del XIX secolo, la localit\u00e0 di Chamonix era divenuta un rinomato punto di partenza per le escursioni in montagna. Nel 1885 si conteggi\u00f2 un afflusso di circa 12.000 visitatori interessati principalmente a raggiungere Montenvers, cittadina con una spettacolare prospettiva sul Mer de Glace. Il viaggio veniva fatto a piedi, in mulo o in portantina e garantiva l'occupazione di circa 380 tra guide e mulattieri.\nNel 1877, Charles Durier aveva avanzato la proposta di dotare Montenvers di una ferrovia, a simiglianza di quanto avveniva sul Rigi dove migliaia di turisti venivano trasportati per mezzo di apposite locomotive a vapore. Un gruppo di investitori di Bonneville, Annemasse e Ginevra nel 1892 avanz\u00f2 una richiesta di concessione al Consiglio generale dell'Alta Savoia allo scopo di costruire una linea, a semplice binario e a scartamento metrico della lunghezza di e a cremagliera con stazione finale a Montenvers. Il Consiglio generale autorizz\u00f2 una pubblica consultazione, nonostante l'opposizione del rappresentante di Chamonix; i motivi di opposizione traevano origine dal timore che la ferrovia potesse danneggiare gli interessi dei cittadini avviando lo sfruttamento del turismo da parte di societ\u00e0 \"esterne\".\nPer aggirare l'opposizione del comune si ricorse all'espediente di far correre la linea sul percorso della strada, di competenza del dipartimento e non del comune. Nel 1893, il Consiglio generale espresse parere favorevole a condizione che l'esercizio fosse ad esclusiva responsabilit\u00e0 dell'operatore e che quest'ultimo non costruisse un hotel a Montenvers, per evitare che danneggiasse quello costruito nel comune di Chamonix.\nFu aggiunta una clausola che obbligava l'operatore a mettere il doppio binario nel caso il fatturato annuo superasse la somma di franchi. La convenzione fu firmata il 6 marzo 1897 dal prefetto dell'Alta Savoia e da un rappresentante della societ\u00e0 prevedendo la concessione all'esercizio per un periodo di 99 anni. Il progetto di tracciato fu approvato il 25 agosto 1898.\nCostruzione.\nNonostante tutto fosse gi\u00e0 predisposto i concessionari, prima di iniziare i lavori, preferirono temporeggiare fino all'arrivo a Chamonix della ferrovia della PLM. Il primo tratto della Ferrovia Martigny-Le Chatelard-Saint Gervais fino a Chamonix, fu inaugurato il 25 luglio 1901. Il 16 marzo 1903 vennero avviati i progetti esecutivi. La trazione elettrica venne scartata perch\u00e9 troppo costosa e fu contattata l'azienda svizzera SLM di Winterthur per il progetto di una locomotiva a vapore. Nel 1905 venne approvato un emendamento che sopprimeva la postilla del doppio binario. Il 5 aprile venne fondata la \"Soci\u00e9t\u00e9 du chemin de fer d'int\u00e9r\u00eat local de Chamonix au Montenvers\" con la durata di 99 anni. Il 28 agosto il progetto finale veniva approvato dall'organismo di controllo statale \"Conseil g\u00e9n\u00e9ral des ponts et chauss\u00e9es\". Il percorso finale risultava di , con pendenze fino a 220 per mille, raggio minimo delle curve di e cremagliera tipo Strub per tutto il percorso eccetto le stazioni terminali.\nI lavori di sbancamento e sterro iniziarono nel maggio 1906 allo scioglimento delle nevi con l'impiego di manodopera proveniente dalle regioni circostanti (Piemonte, Val d'Aosta e Savoia) in quantit\u00e0 variabile tra i 200 e i 250 operai il cui alloggio era stato previsto nell'area ove sarebbe sorta la stazione di Chamonix. Nel 1907 il sedime era gi\u00e0 stato tracciato; nei pressi di \"Les Planards\" correva in trincea ed era coperto per circa a protezione dalle valanghe. Nello stesso anno venne scavata la galleria di Gr\u00e9pon (lunga ). Pi\u00f9 in alto iniziava la costruzione del viadotto di Montenvers e venivano realizzate sei delle undici arcate. Durante l'estate iniziava la costruzione degli edifici di stazione a Chamonix e a Montenvers e cominciava ad arrivare anche il materiale di armamento e le prime locomotive. La massicciata veniva approntata a partire dal 24 ottobre e i binari dal 4 novembre. Il primo chilometro di linea era pronto prima della sospensione invernale dei lavori.\nApprofittando della sosta invernale venivano portati avanti i lavori nella stazione capolinea di Chamonix; il collegamento con la stazione della PLM venne realizzato con un ponte in ferro. Nella primavera del 1908 riprendevano i lavori di armamento raggiungendo Caillet nel mese di giugno mentre continuava la consegna di quasi tutti i veicoli. In estate era rimasto da completare solo l'ultimo chilometro. Il 9 agosto, previa autorizzazione dell'Ufficio \"Ponts et Chauss\u00e9es\", la linea fu aperta fino al chilometro 4+541 alla fermata di Filliaz con grande partecipazione di pubblico. Intanto proseguivano attivamente i lavori per completare la linea; Il 7 novembre veniva raggiunta la stazione Montenvers, prima della sosta invernale. Nella primavera del 1909 dopo le ultime rifiniture la linea veniva inaugurata interamente il 29 maggio 1909.\nEsercizio con trazione a vapore.\nLa linea fu inaugurata il 29 maggio con trazione a vapore utilizzando le locomotive di costruzione svizzera SLM permettendo cos\u00ec di raggiungere, dalla stazione di Chamonix (a ), l\"'Hotel de Montenvers\" costruito alla quota di .\nLa linea venne elettrificata nel 1954.\nLa gestione \u00e8 affidata alla \"Compagnia del Monte-Bianco\". Una delle locomotive restaurata staticamente \u00e8 esposta come monumento a Chamonix."}
{"id": "2617098", "revid": "135491", "url": "https://it.wikipedia.org/wiki?curid=2617098", "title": "La telefonista (film)", "text": ""}
{"id": "2617103", "revid": "287204", "url": "https://it.wikipedia.org/wiki?curid=2617103", "title": "Baltimore Bullets 1949-1950", "text": "La stagione 1949-50 dei Baltimore Bullets fu la 1\u00aa nella NBA per la franchigia.\nI Baltimore Bullets arrivarono quinti nella \"Eastern Division\" con un record di 25-43, non qualificandosi per i play-off."}
{"id": "2617105", "revid": "27433228", "url": "https://it.wikipedia.org/wiki?curid=2617105", "title": "Rito di purificazione", "text": ""}
{"id": "2617118", "revid": "729019", "url": "https://it.wikipedia.org/wiki?curid=2617118", "title": "Juan Fern\u00e1ndez Miranda", "text": "Biografia.\nJuan Fern\u00e1ndez Miranda, cos\u00ec come suo fratello Nicol\u00e1s, crebbe nell'Hind\u00fa Club, nella cui prima squadra esord\u00ec nel 1993.\nTutta la sua carriera si \u00e8 svolta in tale club, con il quale ha vinto cinque titoli provinciali dell'Uni\u00f3n de Rugby de Buenos Aires e quattro Nacional de Clubes; terminata l'attivit\u00e0 nel 2009, \u00e8 passato alla conduzione tecnica dello stesso club.\nEsord\u00ec in Nazionale argentina il 27 settembre 1997 a Montevideo contro l', in un \"match\" del Sudamericano di quell'anno; presente alle qualificazioni per la fu poi convocato per la fase finale del torneo anche se non fu mai schierato.\nQuattro anni pi\u00f9 tardi fu presente alla in Australia con due incontri; presente anche nei \"tour\" dal 2004 al 2006, disput\u00f2 il suo ultimo incontro internazionale a Mendoza contro l' nel giugno 2007."}
{"id": "2617121", "revid": "2111022", "url": "https://it.wikipedia.org/wiki?curid=2617121", "title": "Harbin Hafei", "text": "La Harbin Hafei Automobile Industry Group Co., conosciuta in forma abbreviata come Hafei Motor, \u00e8 una casa automobilistica cinese facente parte del gruppo Harbin Aircraft Industry Group.\nNata nel 1984, dichiara di aver prodotto sino alla fine del 2005 oltre 1,43 milioni di autovetture e, dai dati dell'OICA del 2008 risulta aver prodotto esemplari.\nLa produzione verte soprattutto su utilitarie e veicoli commerciali leggeri; la limitata esportazione \u00e8 soprattutto verso la Russia e i paesi dell'America Latina."}
{"id": "2617123", "revid": "6923", "url": "https://it.wikipedia.org/wiki?curid=2617123", "title": "Hafei Motor", "text": ""}
{"id": "2617128", "revid": "4175", "url": "https://it.wikipedia.org/wiki?curid=2617128", "title": "Miglior presidente World Rugby dell'anno", "text": ""}
{"id": "2617134", "revid": "66387", "url": "https://it.wikipedia.org/wiki?curid=2617134", "title": "MiG-5", "text": ""}
{"id": "2617139", "revid": "1999847", "url": "https://it.wikipedia.org/wiki?curid=2617139", "title": "Kefka Palazzo", "text": " \u00e8 l'antagonista principale del videogioco \"Final Fantasy VI\", e uno dei personaggi pi\u00f9 popolari della saga. \u00c8 apparso anche in diversi altri titoli di Square, doppiato in giapponese da Shigeru Chiba e in inglese da Dave Wittenberg.\nNel videogioco Kefka \u00e8 un crudele e spietato generale imperiale, esperto scienziato e disumano stratega militare, nonch\u00e9 la seconda figura pi\u00f9 influente e autorevole della belligerante dittatura di Vector, dietro all'Imperatore Gestahl. Dopo essersi sottoposto volontariamente al primo progetto di tecnologia Magitek del padre adottivo Cid del Norte Marquez, divenne il primo uomo della storia a saper di nuovo usare la magia dopo pi\u00f9 di mille anni, ma gli esperimenti non erano ancora perfezionati e Kefka perse del tutto la ragione, diventando un vero e proprio psicopatico. Riuscir\u00e0 in seguito a uccidere l'Imperatore Gestahl, assorbire i poteri della Triade della Discordia \u2014 le tre divinit\u00e0 che crearono l'universo di \"Final Fantasy VI\" \u2014 e causare l'apocalisse, diventando un vero e proprio Dio.\nKefka \u00e8 considerato dalla critica uno dei personaggi pi\u00f9 amati e popolari nel panorama dei giochi di ruolo, e numerosi siti web e riviste lo hanno definito come il miglior cattivo della storia dei videogiochi. Kefka \u00e8 noto soprattutto per il suo iconico aspetto da pagliaccio psicopatico, l'innata crudelt\u00e0, i suoi crimini indicibili, le sue frasi memorabili e la sua risata isterica, fattori che l'hanno portato ad essere definito dalla critica il personaggio pi\u00f9 crudele mai concepito per un videogioco.\nSviluppo e aspetto fisico.\nKefka \u00e8 stato realizzato da Yoshitaka Amano, lo storico character designer della serie, a cui venne data completa e totale libert\u00e0 creativa durante lo sviluppo dell'aspetto fisico del personaggio. Amano afferm\u00f2 in un'intervista che il suo scopo era quello di \u00abrealizzare un cattivo che sarebbe risultato \"vivo\" e \"reale\" agli occhi del giocatore\u00bb, tenendo per\u00f2 in considerazione il fatto che doveva poi essere rappresentato con uno sprite. Il celebre character designer afferm\u00f2 inoltre che Kefka fu uno dei personaggi pi\u00f9 difficili che abbia mai sviluppato e disegnato, in quanto la sua idea principale era quella di renderlo il cattivo pi\u00f9 originale e \"diverso\" della saga. Inizialmente il team di sviluppo aveva solo uno schizzo del personaggio e del ruolo che doveva avere all'interno del videogioco. In seguito, per\u00f2, Yoshinori Kitase si accorse che una delle prime scene del personaggio era \u00abnormale\u00bb, e per renderla speciale improvvis\u00f2 un dialogo con i soldati accompagnatori intenti a spolverare i suoi stivali, facendo subito intuire al giocatore che a Kefka mancasse qualche rotella. Kitase afferm\u00f2 in seguito che questo sarebbe stato \u00abl'elemento chiave che avrebbe impostato le basi della personalit\u00e0 del cattivo\u00bb.\nFisicamente, Kefka \u00e8 un uomo di media statura, magro, con i capelli lunghi e biondi legati a coda di cavallo, ornati da gioielli e grandi piume variopinte. In tutti i disegni e i ritratti di Amano viene mostrato un sorriso sadico e sinistro. \u00c8 vestito con abiti multicolore, un mantello rosso e giallo e il volto dipinto di bianco: il tutto gli conferisce l'aspetto di un pagliaccio. Il suo abbigliamento \u00e8 stato definito dal sito web GamesRadar \u00abvistoso\u00bb, con \u00abtrucco spalmato sul viso estremamente intimidatorio\u00bb e \u00abuna stridula risata fanciullesca\u00bb, che \u00abpuntualizza il suo stato mentale\u00bb. Nella forma finale il suo aspetto subisce un cambiamento radicale, assumendo le sembianze di una divinit\u00e0 mostruosa dalla pelle violacea e completamente nuda (con solo una veste rossa a coprire il bassoventre), nonch\u00e9 dotata di sei ali. Questo aspetto \u00e8 mostrato soltanto durante il celebre scontro finale. In \"Dissidia Final Fantasy\" e \"Dissidia 012 Final Fantasy\" il volto di Kefka \u00e8 stato leggermente modificato, in quanto \u00e8 tracciato da un ghigno diabolico e perverso, con gli zigomi talmente accentuati da ricordare un Glasgow smile, e le sue orecchie sono ora diventate a punta. Persino il suo caratteristico trucco ha subito alcune variazioni.\nStoria.\nKefka \u00e8 abbandonato dai suoi genitori subito dopo la nascita e viene cresciuto dall'Imperatore Gestahl e dallo scienziato Cid del Norte Marquez. Fin dall'infanzia mostra i segni di una fragile salute mentale, sviluppando un'inquietante ossessione per gli specchi e per le bambole. Grazie alla severa educazione imposta da Gestahl, Kefka riesce ben presto a diventare un ufficiale dell'esercito imperiale, venendo subito riconosciuto come un brillante ma disumano stratega militare. Nel corso degli anni riceve numerosi insegnamenti da parte di Cid riguardo all'antica Guerra dei Magi, le creature mistiche chiamate Esper e la nuova, rivoluzionaria tecnologia alla quale sta lavorando, denominata \"Magitek\". Kefka rimane intrigato da tali racconti e decide di studiare le origini della magia e i numerosi modi in cui pu\u00f2 essere utilizzata. All'et\u00e0 di diciannove anni si sottopone volontariamente al primo esperimento Magitek, il quale gli garantisce temibili poteri magici che gli permettono di devastare e sottomettere l'intero continente meridionale, ma in seguito al quale perde del tutto il lume della ragione. Il suo aspetto fisico e abbigliamento subiscono drastici cambiamenti, conferendosi le sembianze di un folle pagliaccio, e venendo ben presto considerato come la persona pi\u00f9 pericolosa dell'Impero. Nonostante la sua personalit\u00e0 folle e distorta, Kefka riesce a diventare il braccio destro di Gestahl.\nCirca sei anni dopo l'esperimento Magitek, Gestahl assegna a Kefka e a Leo Christophe il compito di ristrutturare le forze militari dell'Impero. Durante tale processo, il folle mago elabora la Corona della Schiavit\u00f9, un dispositivo che permette di controllare le azioni e i pensieri di chi lo indossa, e lo utilizza su Terra Branford, facendole cos\u00ec bruciare pi\u00f9 di 50 soldati vivi. Subito dopo, Kefka manda Terra alla citt\u00e0 settentrionale di Narshe allo scopo di ottenere l'Esper Valigarmanda, recentemente trovato congelato nelle miniere; ma la missione fallisce quando la misteriosa creatura si risveglia e danneggia permanentemente la Corona della Schiavit\u00f9, ripristinando cos\u00ec il libero arbitrio di Terra. Di conseguenza, Kefka si dirige verso il Castello di Figaro per riprendere la ragazza, lamentandosi durante il viaggio della presenza di sabbia nel deserto e costringendo infine i due soldati accompagnatori a spolverare i suoi stivali, in una delle scene pi\u00f9 celebri del personaggio. Giunto a destinazione, Edgar Roni Figaro e Locke Cole nascondono Terra nell'intento di proteggerla dalle crudeli intenzioni di Kefka; il generale capisce l'inganno e d\u00e0 alle fiamme l'intero castello, ma il trio riesce a scappare in groppa a dei Chocobo.\nDurante uno scontro con il Regno di Doma, Kefka \u00e8 annoiato dalle misure cautelative messe in atto dal generale Leo e avvelena le riserve idriche del regno, uccidendo l'intera popolazione e ottenendo una rapida vittoria per l'Impero, godendosi nel frattempo le urla di dolore del regno. Dopo che la Resistenza ha aperto il Portale e che numerosi Esper fuori controllo sono fuoriusciti dal loro mondo e hanno incendiato Vector, l'Imperatore Gestahl si arrende e fa arrestare il suo generale. Il pentimento dell'Imperatore si rivela per\u00f2 una farsa e Kefka viene presto rilasciato. Seguendo la Resistenza, il mago di corte sconfigge senza alcun problema il gruppo, trova e si sbarazza subito di tutti gli Esper e uccide brutalmente il generale Leo, che aveva tentato di fermarlo. Gestahl si dirige quindi con Kefka verso il Portale, trovando la Triade della Discordia e dando vita al Continente Fluttuante, con il quale l'Imperatore ha intenzione di dominare il mondo. Quando la Resistenza li raggiunge, Celes Chere pugnala Kefka, scatenando la sua ira e totale follia; di conseguenza, lo stregone uccide spietatamente Gestahl, assorbe i poteri della Triade della Discordia e, avendo sconvolto il loro ordine, distrugge in pochi secondi il mondo intero e diventa un Dio, nonch\u00e9 la fonte di tutta la magia del pianeta.\nNel corso dell'anno seguente, Kefka costruisce con la sua magia un'immensa torre dalle macerie del mondo, dall'alto della quale, ricorrendo ad un fascio di energia denominato Luce del Giudizio, continua la sua folle opera di distruzione annientando intere citt\u00e0 e uccidendo i sopravvissuti. Sorge inoltre un vero e proprio culto, il Culto di Kefka, formato da individui che, per paura di essere uccisi dalla folle divinit\u00e0, hanno venduto le loro anime e i loro cuori a Kefka. La Resistenza riesce infine a riunirsi e a raggiungere la cima della sua torre. Qui, la folle divinit\u00e0 espone finalmente i suoi pensieri nichilisti. Il gruppo rifiuta di accettare le sue affermazioni e inizia cos\u00ec lo scontro finale che si conclude con la morte di Kefka e la conseguente scomparsa della magia dal mondo, segnando l'inizio di una nuova era.\nPersonalit\u00e0.\nKefka \u00e8 maniacale, distruttivo, ma soprattutto crudele. \u00c8 stato descritto dai suoi sottoposti come un uomo estremamente pericoloso e manipolatore, nonostante una delle sue tattiche militari consista nel ritirarsi dagli scontri che non prende sul serio. \u00c8 uno psicopatico, un uomo spietato a cui non importa niente delle conseguenze di molte sue terribili azioni, anzi, ne trae gioia e piacere, ridendo istericamente durante le situazioni pi\u00f9 disastrose e odiando tutto. \u00c8 anche estremamente sadico, in quanto si diverte alla sola idea di persone che muoiono e urlano (suono che paragona ad un'orchestra), fattore particolarmente evidente durante l'avvelenamento di Doma. L'unica gioia di Kefka nella sua vita deriva dal causare morte e distruzione ovunque sia possibile: lui stesso, infatti, afferma prima dello scontro finale che ama distruggere proprio perch\u00e9 la terribile perdita di vite preziose \u00e8 la principale conseguenza, ed \u00e8 proprio diventando il nuovo dio della magia che distrugge il mondo e uccide coloro che non lo accettano come dio della magia per la sua sete di distruzione e sangue, con il solo scopo di spolpare e sviscerare il mondo fino allo sfinimento per appagamento personale.\nQuello che sembrava solo odio infondato verso ogni essere si riveler\u00e0 vero e proprio nichilismo, ed esprimer\u00e0 il suo disgusto per l'umanit\u00e0 devastando l'intero mondo e diventando un Dio, per poi bruciare i villaggi dei sopravvissuti con la temibile Luce del Giudizio, osservando con immenso sadismo la sua pi\u00f9 grande opera di distruzione, mentre pondera sul vero significato dell'esistenza, e giungendo alla conclusione che ogni cosa \u00e8 totalmente priva di uno scopo, persino il caos stesso. Viene infine ucciso dai protagonisti dopo un'ardua battaglia disputata nella cima della Torre di Kefka, accompagnata dal celebre brano Dancing Mad, che esplora ulteriormente la mente contorta del personaggio. L'odio supremo di Kefka nei confronti dell'esistenza raggiunge il suo massimo livello in \"Dissidia 012 Final Fantasy\": il profilo del personaggio nel Museo, infatti, rivela che nella scena della sua morte il folle pagliaccio si \u00e8 in realt\u00e0 autodistrutto, suggerendo che, a causa della sua estrema misantropia, Kefka ha disprezzato persino la sua stessa esistenza fin dall'inizio.\nQuando la Resistenza raggiunge l'Istituto di Ricerca Magitek di Vector, Kefka afferma di voler diventare una divinit\u00e0 risvegliando la Triade della Discordia, suggerendo che soffra anche di megalomania (nonostante riesca in seguito nei suoi intenti). Secondo \"Final Fantasy III Nintendo Player's Guide\", la guida strategica di \"Final Fantasy VI\", Kefka \u00e8 anche un uomo profondamente narcisista, in quanto prova una fortissima attrazione nei confronti della sua immagine riflessa negli specchi. In \"Dissidia Final Fantasy\" e \"Dissidia 012 Final Fantasy\", Kefka si comporta in alcune situazioni come un \"bambino viziato\", riferendosi a Terra con il termine \"giocattolo\" e trattandola di conseguenza pi\u00f9 come una bambola da utilizzare a proprio piacere personale, come oggetto per i propri scopi, dimostrando di non avere alcun rispetto per la vita umana e arrivando al punto di considerarla come uno strumento a lui congeniale. Dai suoi folli modi di fare e da alcune celebri citazioni, quali \u00abroba da pazzi!\u00bb, \u00abho della lurida sabbia sugli stivali!\u00bb o \u00abho imparato un po' d'etichetta\u00bb, emerge anche sarcasmo; quando viene arrestato da Gestahl, Kefka si stupisce di tale atto e finge, con macabra ironia, di non comprendere le motivazioni della sua condanna, nonostante egli sappia perfettamente di aver sterminato un'intera popolazione. Inoltre, in una seconda guida strategica del gioco, chiamata \"Final Fantasy VI The Complete\", viene confermata la sua inquietante ossessione per gli specchi e per le bambole, nonch\u00e9 un particolare disprezzo nei confronti del generale Leo, del bene e dell'ingenuit\u00e0.\nPoteri e abilit\u00e0.\nKefka, in termini di abilit\u00e0, \u00e8 una rarit\u00e0 nella serie. Mentre gli altri cattivi iniziano gi\u00e0 con grandi quantit\u00e0 di poteri, quelli del folle generale aumentano man mano che la storia procede. Attacca Sabin al campo imperiale con una semplice frusta, e pu\u00f2 essere ferito gravemente da qualsiasi attacco. A Narshe, invece, conosce gi\u00e0 potenti incantesimi, e costituisce una minaccia. Kefka comincia in seguito ad assorbire il potere magico dagli Esper, e a Thamasa pu\u00f2 quindi creare diverse illusioni e ologrammi per confondere l'avversario (tattica che utilizzer\u00e0 per uccidere il generale Leo), pu\u00f2 sconfiggere dozzine di Esper senza sforzi e anche usare l'incantesimo \"Oblio\", che uccide istantaneamente un avversario. Pu\u00f2 persino annullare i poteri degli Esper, ma \u00e8 ancora vulnerabile in questo punto: la generalessa Celes lo ferisce con la sua spada al Continente Fluttuante, anche se sembra pi\u00f9 adirato nei confronti della ragazza che gravemente ferito.\nAssumendo il totale controllo della Triade della Discordia, Kefka assorbe tutti i loro poteri magici e diventa il Dio del Mondo in Rovina. Adesso pu\u00f2 neutralizzare del tutto la maggior parte degli incantesimi, manipolare gli elementi principali della natura e proteggersi con numerose barriere piramidali. Pu\u00f2 persino utilizzare l'incantesimo pi\u00f9 potente del gioco, \"Ultima\", e la Luce del Giudizio per bruciare i villaggi dei sopravvissuti.\nInfine, Kefka ha dato vita a nuovi attacchi, divenuti poi celebri nella serie e utilizzati in alcuni capitoli successivi: \"Angelo crudele\" (originariamente \"Fallen one\" o \"Fallen angel\"), attacco che riduce a 1 i punti ferita del gruppo (ripreso poi nel combattimento finale di \"Final Fantasy VII\" con \"Safer\u2219Sephiroth\", e nell'ultimo scontro di \"Final Fantasy VIII\" con Artemisia); \"Triade\" (originariamente \"Trine\"), un incantesimo che provoca cecit\u00e0 e mutismo; \"Alata distruttiva\" (originariamente \"Havoc Wing\"), potente attacco fisico che pu\u00f2 facilmente uccidere in un colpo solo un personaggio e \"Derelitto\" (\"Goner\" nella versione originale per Super Nintendo, cambiato in \"Forsaken\" nelle successive riedizioni), un incantesimo devastante dal livello di potenza pari a 220, superiore a qualsiasi altra tecnica o magia del gioco, che diventer\u00e0 in seguito il suo attacco firma.\nBoss.\nKefka \u00e8 combattuto per un totale di 5 volte nel corso dell'avventura. In tutte le battaglie, eccetto l'ultima, Kefka fugge o usa in realt\u00e0 un ologramma per confondere l'avversario. La celebre battaglia finale \u00e8 suddivisa in 4 fasi differenti (una caratteristica impressionante per un titolo dell'epoca), durante le quali il giocatore deve sconfiggere le numerose creature apocalittiche della torre demoniaca, per poi finire in un ambiente in cui viene infine affrontato Kefka nella sua forma divina.\nTemi musicali.\n\"Kefka's Theme\", il tema principale del personaggio, \u00e8 udibile diverse volte nel corso del gioco. Si tratta inizialmente di una melodia semplice, quasi allegra, ma in seguito tamburi e percussioni pongono il brano sotto una luce completamente diversa, simboleggiando cos\u00ec la totale crudelt\u00e0 e l'ascesa del personaggio. Durante lo scontro finale, invece, \u00e8 udibile \"Dancing Mad\", il tema di battaglia pi\u00f9 lungo della saga e il brano della serie preferito da Uematsu. \u00c8 suddiviso in 4 movimenti, ognuno udibile durante le diverse fasi della battaglia; in essa sono presenti numerosi leitmotiv. Il folle pagliaccio \u00e8 ricordato soprattutto per la sua risata isterica, considerata dalla critica il suo tratto distintivo e uno dei migliori effetti sonori dei videogiochi.\nAnche se non si tratta di un tema composto esclusivamente per il personaggio, \"The Fanatics\" \u00e8 udibile durante l'esplorazione della Torre del Culto di Kefka, e nella scena che precede lo scontro finale con la folle divinit\u00e0.\n\"Dancing Mad\" in particolare ha ricevuto recensioni molto positive da parte della critica, venendo unanimemente considerato uno dei migliori brani videoludici. Patrick Gann del sito web RPGFan la nomin\u00f2 \u00abuna delle pi\u00f9 grandi composizioni dei videogiochi\u00bb, e il brano pi\u00f9 complesso e meglio strutturato nel panorama videoludico. Nella classifica di Rate Your Music dei 100 migliori brani dei videogiochi, invece, raggiunse la terza posizione. Arriv\u00f2 al secondo posto in quella del sito web Rankopedia, dove le canzoni venivano scelte dai lettori. Destructoid lo nomina il miglior brano della storia videoludica. SuperPhillip Central, invece, lo considera il miglior tema di battaglia dei giochi di ruolo.\nAltre apparizioni e doppiaggio.\nKefka \u00e8 il cattivo che rappresenta \"Final Fantasy VI\" in \"Dissidia Final Fantasy\" e nel prequel \"Dissidia 012 Final Fantasy\", dove le divinit\u00e0 Cosmos e Chaos guerreggiano per il controllo totale dell'universo, con Kefka dalla parte di Chaos. Il folle pagliaccio ha subito una notevole quantit\u00e0 di lavoro e numerosi cambiamenti rispetto alla sua personalit\u00e0 in \"Final Fantasy VI\" da parte del produttore Tetsuya Nomura e il direttore Mitsunori Takahashi, i quali decisero di concentrarsi maggiormente sul lato infantile, narcisista e squilibrato dell'antagonista, piuttosto che su quello nichilista, distruttivo, misantropo e totalmente folle mostrato nel gioco originale. \u00c8 il responsabile di numerosi eventi principali del gioco, tra cui la sconfitta di Kuja, la manipolazione di Cloud, Tifa e Sephiroth, il totale controllo della mente di Terra e la cattura di Bartz. Il traduttore Tom Slattery, che lavor\u00f2 sulla versione per Game Boy Advance di \"Final Fantasy VI\", afferm\u00f2 in un'intervista che si divert\u00ec molto a scrivere piccole variazioni nei dialoghi del personaggio.\nKefka \u00e8 doppiato da Dave Wittenberg nella versione inglese e da Shigeru Chiba nella versione giapponese: quest'ultimo improvvis\u00f2 numerose frasi del cattivo. Wittenberg, invece, decise di prestargli una voce dal tono acuto, gioioso, brioso e allegramente squilibrato, che occasionalmente si riduce a un suono estremamente intimidatorio. In battaglia, Kefka attacca principalmente con i suoi temibili incantesimi, i quali in realt\u00e0 sono delle variazioni della normale magia nera di terzo livello: ogni attacco, infatti, si comporta sempre in maniera imprevedibile, e ci\u00f2 costringe l'avversario a cambiare continuamente la sua strategia. Tuttavia, Kefka non \u00e8 un personaggio particolarmente veloce, e proprio per questo si specializza nelle tecniche a distanza. Queste caratteristiche rendono il folle mago uno dei personaggi pi\u00f9 unici da utilizzare in battaglia. Durante la \"Modalit\u00e0 EX\", Kefka si trasforma nel Dio della Magia, aumentando enormemente tutte le sue statistiche e variando ulteriormente ogni incantesimo con degli effetti aggiuntivi. Nella sua \"Ipermossa EX\", invece, la folle divinit\u00e0 attacca con la Luce del Giudizio, causando notevoli danni all'avversario inerme.\nKefka fa anche delle apparizioni in numerosi altri titoli di Square, come \"Theatrhythm Final Fantasy\", \"Theatrhythm Final Fantasy: Curtain Call\", \"Itadaki Street Portable\", \"Final Fantasy: All The Bravest\", \"Final Fantasy Tactics S\", \"Final Fantasy Airborne Brigade\", \"Pictlogica Final Fantasy\", \"Final Fantasy Artniks\", \"Final Fantasy Record Keeper\", \"Lord of Vermilion II\", \"Puzzle &amp; Dragons\" e persino nel gioco di carte collezionabili della saga, dal titolo \"Final Fantasy Trading Card Game\".\nAccoglienza e impatto culturale.\nKefka Palazzo \u00e8 considerato da molti siti e riviste come uno dei personaggi pi\u00f9 lodati e riusciti del mondo dei videogiochi, con le caratteristiche pi\u00f9 apprezzate dalla critica che sono state l'iconico aspetto fisico, la sua celebre risata, i suoi temi musicali, la sua interessante personalit\u00e0 folle e contorta, i numerosi crimini (in particolare l'avvelenamento di Doma e l'apocalisse) e la trasformazione in divinit\u00e0. \u00c8 inoltre ritenuto da vari siti web e riviste un cattivo rivoluzionario nel panorama della serie e dei giochi di ruolo, in quanto presentava caratteristiche totalmente differenti rispetto a quelle degli antagonisti precedenti della saga e del genere. \u00c8 il primo, e l'unico cattivo di \"Final Fantasy\" ad aver raggiunto il suo scopo, e molti antagonisti futuri della serie riprenderanno alcune caratteristiche e concetti alla base del personaggio, come l'ultimo scontro suddiviso in pi\u00f9 fasi, la trasformazione finale in un essere dai poteri divini, disturbi narcisistici, manifestazioni di nichilismo e atteggiamenti sociopatici e misantropi. \u00c8 quindi considerato dalla critica uno dei personaggi pi\u00f9 identificabili e iconici che Square abbia mai creato.\nIn una classifica di GameSpot dei 10 migliori antagonisti videoludici, della sezione \"Reader's Choice\" (dove i personaggi venivano scelti dai lettori), Kefka raggiunse la prima posizione, con il commento: \u00abKefka ha dominato molte nostre classifiche, ed \u00e8 il cattivo che \u00e8 riuscito pi\u00f9 volte a battere Sephiroth. Amiamo e odiamo Kefka, e diventa sempre pi\u00f9 cattivo\u00bb. In un articolo simile, la battaglia finale venne nominata una delle migliori della storia dei videogiochi. Nel numero 250 della rivista \"Nintendo Power\", Kefka appare nella lista delle \"250 Ragioni per Amare Nintendo\" (\"250 Reasons to Love Nintendo\"), risultando come il terzo cattivo preferito da Nintendo, insieme a Bowser e Ganondorf. \u00c8 stato descritto come \u00abun folle, spietato pagliaccio con poteri divini che vuole distruggere tutto e tutti (e si avvicina paurosamente al suo obiettivo), Kefka \u00e8 decisamente crudele\u00bb. \u00c8 stato successivamente nominato dalla rivista \u00abil miglior cattivo apparso in un videogioco per console in assoluto\u00bb, guadagnandosi il raro riconoscimento \"Miglior cattivo\". Il sito web UGO.com lo inserisce al terzo posto nella classifica dei 25 migliori personaggi dei giochi di ruolo, affermando \u00abpazzo, nichilista e crudele, Kefka non \u00e8 un mistero come gli altri cattivi di \"Final Fantasy\", al contrario, \u00e8 continuamente presente, pronto a commettere qualche terribile crimine solo per dire che l'ha fatto lui\u00bb. Nella lista del sito web Complex dei 50 migliori cattivi dei videogiochi, Kefka raggiunse la prima posizione, venendo definito \u00abun potente mago imperiale con terrificanti intenzioni che il suo maestro non riusc\u00ec a controllare\u00bb. IGN ha posizionato Kefka al terzo posto nella loro classifica dei 100 migliori personaggi della serie, venendo definito \u00abuno dei migliori cattivi della storia videoludica, estremamente interessante\u00bb. WatchMojo lo colloca invece in prima posizione. GamesRadar l'ha inserito al primo posto nella lista dei migliori cattivi dei videogiochi, affermando che \u00abse paragonato a Sephiroth, quest'ultimo non \u00e8 pi\u00f9 interessante\u00bb, mentre in un'altra classifica simile dello stesso sito raggiunse la seconda posizione, con il commento \u00abKefka \u00e8 il cattivo pi\u00f9 affascinante, interessante, complesso e indubbiamente terrificante dell'intera saga di \"Final Fantasy\". Potrebbe non essere uno stoico super soldato o uno stregone onnipotente in grado di manipolare il tempo e lo spazio, ma \u00e8 esattamente questo il motivo per cui \u00e8 cos\u00ec spaventoso. Kefka \u00e8 un immenso fascio di psicosi e fragilit\u00e0 molto umane che hanno permesso al personaggio di raccogliere immensi poteri divini attraverso la sua rabbia disperata. [\u2026] \u00c8 essenzialmente un folle bambino nel corpo di un apocalittico portatore di distruzione. Sotto le sue innumerevoli atrocit\u00e0 giace sempre un arrogante ragazzino, che cerca di dare un senso alla sua sorte\u00bb. Il sito web Arcade Sushi lo ha nominato il miglior antagonista dei giochi di ruolo, mentre GameSpy ha dichiarato che \u00absi tratta indubbiamente del miglior cattivo dei videogiochi\u00bb. \u00c8 stato definito il miglior antagonista videoludico anche dal sito web Goliath, lodando i terribili crimini, la spaventosa crudelt\u00e0 e le frasi celebri, sostenendo che \u00abil modo pi\u00f9 facile per creare dei cattivi memorabili \u00e8 farli comparire in pi\u00f9 titoli, renderli dei personaggi ricorrenti. Se compaiono in pi\u00f9 giochi diventano pi\u00f9 iconici, e di conseguenza pi\u00f9 lodati. Eppure, il miglior cattivo di tutti i tempi ha fatto una sola apparizione in un solo videogioco, e non \u00e8 pi\u00f9 tornato\u00bb.\nUno dei principali produttori di Konami, Tomm Hulett, ha descritto Kefka dicendo che \u00absi tratta di un vero cattivo, un personaggio che amerete odiare e che disprezzerete dal profondo. A differenza di tantissimi antagonisti giapponesi, Kefka non ha avuto un tragico passato, nessun trauma che pu\u00f2 portare a capire le sue intenzioni, \u00e8 sempre l\u00ec, pronto a rovinare la vita della gente e a ridere delle disgrazie altrui\u00bb, sostenendo in seguito che si tratta del personaggio pi\u00f9 originale e interessante che Square abbia mai creato, e affermando inoltre che \u00abdi solito, in numerosi giochi di ruolo o capitoli di \"Final Fantasy\", l'antagonista viene raramente menzionato, o fa addirittura la sua prima apparizione durante il finale del gioco. Kefka, invece, diventa un personaggio efficace perch\u00e9 \"\u00e8 continuamente presente\", e ogni sua scena \u00e8 ormai ritenuta iconica\u00bb. Il sito web Kotaku ha nominato Kefka il miglior cattivo dei videogiochi, affermando che \u00abun personaggio che fa nascere tanto odio \u00e8 affascinante\u00bb e che \u00abla soddisfazione provata nel vederlo morire alla fine del gioco \u00e8 enorme\u00bb. Digital Spy dichiara che ha dato vita ad uno dei momenti migliori della serie, quando ha causato l'Apocalisse. In una recensione di \"Final Fantasy VI\", IGN afferm\u00f2 che \u00ab\u00e8 il maniacale nichilista del gioco, Kefka, che rende tutto davvero interessante. L'antagonista pi\u00f9 crudele e distruttivo dell'intera serie, la brutalit\u00e0 e la spietatezza di Kefka non \u00e8 mai stata raggiunta in altri videogiochi, vedere per credere!\u00bb. Lo stesso sito not\u00f2 anche la sua capacit\u00e0 di \u00abdar vita a vere e proprie paure\u00bb, inclusa la coulrofobia (la paura dei pagliacci) e la pediofobia (la paura delle bambole). GameSpy descrisse la forma finale di Kefka come una rappresentazione di Lucifero, evidenziando il suo potente attacco \"Angelo crudele\". GameSpot ha dichiarato che \u00ab\u00e8 uno dei pochi cattivi della storia videoludica ad aver distrutto il mondo, ottenuto poteri divini, sconfitto gli eroi e riuscito a governare e ancora distruggere il mondo devastato per pi\u00f9 di un anno, rendendolo l'unico cattivo dei videogiochi ad aver avuto un vero e proprio successo nelle sue azioni\u00bb. IGN l'ha definito il personaggio pi\u00f9 popolare del gioco, e uno dei pi\u00f9 celebri della serie. Il libro \"Final Fantasy and Philosophy\" di William Irwin, Jason P. Blahuta e Michel S. Beaulieu, presenta un capitolo dedicato interamente ad un'accurata analisi di Kefka, dove gli scrittori affermano che \u00ab\u00e8 uno dei personaggi pi\u00f9 ricchi di significato e simbolismo nel mondo dei videogiochi\u00bb, esplorando a fondo la sua personalit\u00e0 nichilista, vuota e addirittura tragica e priva di speranza e dichiarando che \u00abla maggior parte di noi vede l'esistenza come qualcosa di necessario, come un imperativo. Kefka capisce che non \u00e8 cos\u00ec\u00bb, e aggiungendo \u00abse Kefka non \u00e8 riuscito a trovare una ragione per vivere, nonostante la sua conoscenza e i suoi poteri divini, allora che speranza abbiamo noi?\u00bb. Gli autori lo descrivono in seguito come un uomo estremamente crudele e disumano che, nella sua difficile ricerca del senso della vita (una ricerca che tutti i personaggi principali hanno affrontato nel corso del gioco), ha trovato il suo scopo nel caos e nella distruzione, e proprio per questo uccide spietatamente innocenti e arriva persino a distruggere il mondo intero: ai suoi folli occhi sono azioni perfettamente normali, in quanto la morte \u00e8 la sua unica ragione di esistere, l'unico orizzonte certo e ineluttabile a cui anela ogni specie vivente. Concludono sostenendo che:\nIl sito web Liquid Footprints afferma che \u00abKefka \u00e8 in sostanza l'anticristo. Si pone domande alla quale ognuno di noi \u00e8 interessato, ma trae conclusioni completamente opposte rispetto a quelle di figure come Buddha o Ges\u00f9\u00bb, e continua dichiarando che \u00absono queste domande a rendere Kefka un personaggio stranamente amabile. Esplora un percorso in cui anche noi potremmo imbatterci. La vita a volte \u00e8 \"davvero\" priva di significato\u00bb, per poi concludere \u00abKefka esamina il lato oscuro della disperazione. Senza la speranza, l'uomo diventa un mostro e desidera soltanto la morte. [...] Kefka lascia un impatto cos\u00ec forte proprio grazie alle sue domande, inquietanti perch\u00e9 tutti le abbiamo poste. Ci lascia intravedere la mezzanotte tormentata dell'inconscio umano, e uno spietato esempio di ci\u00f2 che accade quando la speranza \u00e8 persa\u00bb. Il ruolo di Kefka all'interno del videogioco ha inoltre ispirato numerosi artisti nel corso degli anni. Ad esempio, Chris Olian, meglio conosciuto con il nome di \"8-Bit Artist\", ha impiegato pi\u00f9 di 200 ore per ritrarre un enorme dipinto acrilico raffigurante la battaglia finale contro Kefka, prestando una particolare e impressionante attenzione ai minimi dettagli.\nMerchandising.\nNel 2006 venne fatto un giocattolo della forma divina di Kefka nella linea dei prodotti di \"Final Fantasy Master Creatures\". \u00c8 stata anche creata una bambola della forma umana del cattivo da \"Tomopop\". Un album musicale di \"Final Fantasy VI\" intitolato \"Kefka's Domain\" (Dominio di Kefka) \u00e8 stato pubblicato il 1\u00ba luglio 1994. Una statuetta di Kefka \u00e8 stata infine creata nel 2012 per \"Final Fantasy Creatures Kai Volume 5\" di Square Enix."}
{"id": "2617141", "revid": "767487", "url": "https://it.wikipedia.org/wiki?curid=2617141", "title": "Revolution (Miranda Lambert)", "text": "Revolution \u00e8 il quarto album di studio della cantante country statunitense Miranda Lambert. \u00c8 stato pubblicato il 29 settembre 2009 e da esso sono stati lanciati i singoli \"Dead Flowers\" il 4 maggio 2009, \"White Liar\" il 17 agosto 2009, \"The House That Built Me\" l'8 marzo 2010 e \"Only Prettier\" il 26 luglio 2010. In totale ha venduto 1.490.519 copie ed \u00e8 stato certificato disco di platino negli Stati Uniti. \u00c8 il 27\u00ba album pi\u00f9 venduto negli Stati Uniti nel 2010 e il 58\u00b0 nel 2011."}
{"id": "2617142", "revid": "66387", "url": "https://it.wikipedia.org/wiki?curid=2617142", "title": "MiG-1", "text": ""}
{"id": "2617144", "revid": "287204", "url": "https://it.wikipedia.org/wiki?curid=2617144", "title": "Palla anti-stress", "text": "Una palla anti-stress, o palla di stress, \u00e8 un giocattolo malleabile, di solito non pi\u00f9 di grande di 7\u00a0cm di diametro. Stretta nella mano e manipolata con le dita, serve per aiutare o alleviare lo stress e la tensione muscolare, oppure per esercitare i muscoli della mano. \nCi sono molti tipi di palle anti-stress. Alcune sono fatte di poliuretano. Questo tipo di palla-antistress si ottiene iniettando le componenti liquide della schiuma in uno stampo. La reazione chimica risultante crea bolle di anidride carbonica come sottoprodotto, che a loro volta creano la schiuma.\nLe palle anti-stress, in particolare quelle utilizzate nella fisioterapia, possono contenere anche gel di diversa densit\u00e0 all'interno della stoffa. In un altro tipo viene usata una sottile membrana di gomma che circonda la palla. Quest'ultimo tipo pu\u00f2 essere fatto in casa con una palla riempita di bicarbonato di sodio. Alcune palle simili ad un footbag sono commercializzate e utilizzate come palle anti-stress. \nL'ultima innovazione della palla anti-stress \u00e8 fatta con po' di filato incollato sulla parte superiore della sottile membrana di gomma, avendo cos\u00ec una caricatura di un volto stampato sulla palla in modo tale che il filato rappresenti i capelli della caricatura. Queste sono conosciute come hairy stress ball. \nNonostante il nome, le palle anti-stress non sono tutte di forma sferica. Molti giocattoli anti-stress sono modellati. Essi spesso vengono presentati ai dipendenti e ai clienti come omaggio promozionale. Ci sono letteralmente centinaia di forme diverse per soddisfare qualsiasi esigenza di marketing. I giocattoli anti-stress vengono usati da chi soffre di Repetitive Strain Injury, malattie reumatiche autoimmuni e sindrome del tunnel carpale."}
{"id": "2617149", "revid": "422900", "url": "https://it.wikipedia.org/wiki?curid=2617149", "title": "Palla di stress", "text": ""}
{"id": "2617153", "revid": "767487", "url": "https://it.wikipedia.org/wiki?curid=2617153", "title": "Thomas Addison", "text": "\u00c8 considerato uno dei \"grandi medici\" del Guy's Hospital di Londra. Identific\u00f2 nel 1849 la sindrome o malattia chiamata poi di Addison. Si tratta di una forma primitiva di insufficienza corticosurrenale cronica che deriva da una severa riduzione, a carattere permanente e irreversibile, della increzione degli ormoni elaborati dal corticosurrene."}
{"id": "2617157", "revid": "66387", "url": "https://it.wikipedia.org/wiki?curid=2617157", "title": "MiG-31", "text": ""}
{"id": "2617159", "revid": "66387", "url": "https://it.wikipedia.org/wiki?curid=2617159", "title": "MiG-35", "text": ""}
{"id": "2617162", "revid": "65124", "url": "https://it.wikipedia.org/wiki?curid=2617162", "title": "Sulcis Iglesiente", "text": ""}
{"id": "2617166", "revid": "6923", "url": "https://it.wikipedia.org/wiki?curid=2617166", "title": "Pedro \u00c1lvarez de Toledo y Leiva", "text": "Biografia.\nGiovent\u00f9.\nServ\u00ec l'esercito in Italia, raggiungendo il grado di tenente generale delle galee reali in Sicilia. In seguito fu per otto anni governatore e capitano generale della Galizia. Nel 1621 spos\u00f2 Mar\u00eda Luisa Salazar y Enr\u00edquez de Navarra, terza signora di El M\u00e1rmol.\nVicer\u00e9 del Per\u00f9.\nFu nominato vicer\u00e9 del Per\u00f9 nel 1639, all'et\u00e0 di 54 anni. Si trasfer\u00ec in Per\u00f9 col figlio, Antonio Sebasti\u00e1n (circa 1621-1715). Il figlio fu in seguito vicer\u00e9 della Nuova Spagna (1664-73).\nDa vicer\u00e9, Pedro de Toledo introdusse il \"papel sellado\" (letteralmente \"carta con sigillo\"). Ampli\u00f2 le forze navali e fortific\u00f2 i porti di Valdivia, Valpara\u00edso, Arica e Callao. A Callao ordin\u00f2 la costruzione di un muro lungo quattro chilometri, completato nel 1647. L'isola Mancera alla foce del fiume Valdivia prende da lui il nome.\nOrganizz\u00f2 gruppi di discussione letteraria, le \"tertulias\", una specie di salotto. In queste occasioni fu introdotto la \"mancerina\", una salsiera in ceramica o argento con un posto in cui mette la \"j\u00edcara\", o tazza di cioccolato. La produzione di \"mancerinas\" fu seguito fatta nelle citt\u00e0 spagnole di Manises e Talavera de la Reina.\nAlla fine del suo mandato di vicer\u00e9, \u00c1lvarez de Toledo torn\u00f2 in Spagna, a Madrid, dove mor\u00ec nel 1654."}
{"id": "2617171", "revid": "287204", "url": "https://it.wikipedia.org/wiki?curid=2617171", "title": "Pedro Alm\u00edndez Chirino", "text": "Biografia.\nNel 1530 fu mandato da Nu\u00f1o Beltr\u00e1n de Guzm\u00e1n negli attuali stati messicani di Jalisco, Aguascalientes, Zacatecas e Sinaloa per esplorare la regione, alla ricerca di oro e argento, e per sottomettere gli indiani. Attravers\u00f2 l'attuale citt\u00e0 di Lagos de Moreno, Jalisco, nel marzo del 1530 con 50 soldati spagnoli e 500 alleati Tarascani e Tlaxcaltechi. L'incontro fu pacifico, ma venne accusato di un massacro a Morocito (Sinaloa) nel 1531, d in molti altri posti di aver distrutto e bruciato tutto quello che trovava. \"Mocorito\" in lingua cahita significa \"luogo dei morti\". Gli indiani lo chiamarono cos\u00ec per via degli indigeni uccisi da Pedro Almindez Chirino."}
{"id": "2617174", "revid": "287204", "url": "https://it.wikipedia.org/wiki?curid=2617174", "title": "Pedro Almindez Chirino", "text": ""}
{"id": "2617177", "revid": "767487", "url": "https://it.wikipedia.org/wiki?curid=2617177", "title": "Joe Dolhon", "text": ""}
{"id": "2617178", "revid": "124051940", "url": "https://it.wikipedia.org/wiki?curid=2617178", "title": "Paolo Calcagno", "text": "Carriera.\nAppartenente alla sezione AIA di Nichelino \u00e8 stato il primo Assistente Arbitro piemontese a diventare internazionale.\nArbitro alla CAN C dal 1994 al 1999, passa al ruolo di assistente direttamente alla CAN A e B per poi conquistare i \"galloni\" e diventare internazionale nel 2005.\nA livello nazionale ha assistito:\n- Pierluigi Collina nella finale di Supercoppa italiana del 2004 -\n- Roberto Rosetti sempre in Supercoppa italiana nel 2007(Inter-A.S. Roma)\n- Roberto Rosetti nella finale di Coppa Italia del 2009 tra - .\nL'11 gennaio 2002, ancora non internazionale, viene designato per l'esordio in campo internazionale di Roberto Rosetti nella partita Tunisia-Camerun 0-1 \nA livello internazionale, dopo aver conquistato i gradi nel 2005, il 13 maggio 2005 viene designato insieme a Rosetti e Stagnoli per la finale della Coppa della Corona in Arabia Saudita.\nNel giugno 2005, viene convocato assieme all'assistente internazionale italiano Vincenzo Mitro nella terna guidata da Massimo De Santis al Campionato mondiale di calcio Under-20 in Olanda. Il suo collega internazionale Vincenzo Mitro, non supera i test atletici previsti dall'UEFA e viene estromesso dalla competizione, condannando inesorabilmente l'intera terna italiana.\nNel 2008 viene scelto per rappresentare l'Italia ai Campionati Europei di calcio in Austria e Svizzera, insieme ai colleghi Roberto Rosetti e Alessandro Griselli,\nViene designato nella partita inaugurale del torneo, fra Svizzera e Repubblica Ceca, disputatasi a Basilea il 7 giugno 2008.\nSuccessivamente viene designato per assistere Roberto Rosetti nella partita Grecia-Russia. La penultima designazione \u00e8 per il quarto di finale tra Croazia e Turchia. \nIl 23 giugno la UEFA designa ufficialmente la terna italiana (composta anche dall'assistente arbitrale livornese Alessandro Griselli) per dirigere la finale del campionato europeo, Germania-Spagna, che \u00e8 disputata il 29 giugno 2008 a Vienna, con la vittoria della Spagna.\nLa UEFA in occasione del campionato europeo produce un Film/Documentario \"Kill the referee\" che racconta l'esperienza di cinque arbitri durante il campionato d'Europa: l'arbitro inglese Howard Webbl, l'italiano Roberto Rosetti, lo svizzero Massimo Busacca, lo spagnolo Manuel Mejuto Gonzalez e lo svedese Peter Fr\u00f6jdfeldt.\nIn tale film/documentario viene dato ampio spazio alla terna italiana e alla precisione tecnica di Paolo quando nella partita Grecia-Russia si distingue particolarmente segnalando correttamente un fuorigioco millimetrico che determina l'annullamento di una rete alla Grecia. \nSempre nel film, successivamente a questa gara, si possono apprezzare i complimenti che Paolo riceve dal Presidente della UEFA Micheal Platin\u00ec che, per rappresentare la sua bravura lo definisce un numero 10, un numero molto caro all'ex calciatore.\nRealizzato nella primavera 2009, il film fu presentato al festival di Locarno nell'agosto successivo riscontrando una buona accoglienza.\nPer quanto riguarda il panorama italiano, la prima visione del film \u00e8 avvenuta su Mediaset Premium nel novembre 2009; la trasmissione in chiaro fu poi su Italia 1 l'11 luglio 2010.\nNel 2011 verr\u00e0 pubblicato il libro \"Nessuno parla dell'arbitro\" in cui Roberto Rosetti nel fare la propria autobiografia dedica una parte moto importante al \"suo assistente\" esaltando le sue capacit\u00e0 che definisce \"non umane\".\nNel maggio 2009 viene designato insieme a Roberto Rosetti e Stefano Ayroldi per la finale della Coppa dell'Emiro del Qatar.\nNell' ottobre 2009 viene convocato per il Campionato mondiale di calcio Under-20 in Egitto.\nVanta ben tre semifinali consecutive di UEFA Champions League: nel 2008 Chelsea-Liverpool; nel 2009 Arsenal-Manchester United e nell'aprile 2010 Bayern Monaco-Lione, in cui ha assistito Roberto Rosetti.\nNel 2010 viene selezionato e scelto dalla FIFA , insieme ai colleghi Roberto Rosetti e Stefano Ayroldi in vista del Campionato mondiale di calcio 2010 in Sudafrica, dove \u00e8 impiegato in due partite, ovvero Ghana-Australia e l'ottavo di finale Argentina-Messico.\nIn tale partita, un errore del collega Stefano Ayroldi comporta il ritiro dalla competizione.\nIl 3 luglio 2010, con la suddivisione tra CAN A e CAN B, l'assistente piemontese viene inserito in CAN A.\nNella sua ultima stagione arbitrale 2010/2011, come segno della sua indiscussa affidabilit\u00e0, viene sempre designato nelle gare di massima difficolt\u00e0 compreso il derby tra ed (prima contro seconda) sia di andata che di ritorno, diretta da Nicola Rizzoli.\nIl 31 dicembre 2010 termina la sua carriera da internazionale per sopraggiunti limiti di et\u00e0.\nAl termine della stagione 2010/2011 viene dismesso dai ruoli nazionali per raggiunti limiti d'et\u00e0 con un bilancio finale di 200 partite in serie A, tra cui numerose \"classiche\" del campionato:\n- 6 Derby di Milano\n- 3 Derby di Roma\n- 5 Inter-Roma\n- 3 Milan-Roma\n- 2 Derby della Lanterna\n- 2 spareggi-promozione per la serie A 2004 (Fiorentina-Perugia) e 2009 (Livorno-Brescia).\nNel 2011 appena \"appesa la bandierina al chiodo\", viene inquadrato come Vice Presidente del Comitato Regionale Arbitri del Piemonte e Valle d'Aosta con il ruolo di designatore per l'Eccellenza, massima categoria dei campionati regionali.\nNel 2013 entra a far parte della Commissione CAN D (insieme ai colleghi Ramicone e Copelli) per occuparsi in particolare dei 348 assistenti della commissione.\nNel 2016 entra a far parte della Commissione CAN PRO, insieme al Collega Faverani, per occuparsi in particolare dei 162 assistenti della commissione.\nNel 2020 Paolo Calcagno, dopo aver ripercorso tutte le categorie, approda come Dirigente ai vertici della CAN nazionale (serie A e B) affiancando Nicola Rizzoli."}
{"id": "2617179", "revid": "53508", "url": "https://it.wikipedia.org/wiki?curid=2617179", "title": "Pedro Alonso Ni\u00f1o", "text": "Biografia.\nNato a Moguer, in Spagna, esplor\u00f2 le coste dell'Africa ed accompagn\u00f2 Cristoforo Colombo nel suo terzo viaggio che port\u00f2 alla scoperta di Trinidad e della foce dell'Orinoco. \nDopo il ritorno in Spagna, Ni\u00f1o si prepar\u00f2 ad esplorare le Indie per conto suo, alla ricerca di oro e perle. Sostenuto dal Consiglio di Castiglia nella sua ricerca di nuove terre, evitando quelle gi\u00e0 scoperte da Colombo, accett\u00f2 di concedere il 20% dei suoi guadagni alla corona Spagnola (\"Quinto del Rey\"). Assieme ai fratelli Luis e Crist\u00f3bal Guerra, rispettivamente un ricco mercante ed un pilota, lasci\u00f2 San Lucas nel maggio del 1499 e, dopo 23 giorni, arriv\u00f2 a Maracapana. Durante la visita delle isole di Margarita, Coche e Cubagua, scambiarono oggetti di poco valore con grandi quantit\u00e0 di perle prima di salpare per la costa di Punta Araya, dove scoprirono miniere di sale. Dopo due mesi tornarono a Baiona, Spagna, carichi di tesori, ma fu accusato di aver imbrogliato il re riguardo alla sua parte di bottino. Arrestato, e con le sue propriet\u00e0 confiscate, Nino mor\u00ec prima che il processo fosse concluso."}
{"id": "2617180", "revid": "287204", "url": "https://it.wikipedia.org/wiki?curid=2617180", "title": "Pedro Alonso Nino", "text": ""}
{"id": "2617181", "revid": "19933", "url": "https://it.wikipedia.org/wiki?curid=2617181", "title": "Peralonso Ni\u00f1o", "text": ""}
{"id": "2617182", "revid": "19933", "url": "https://it.wikipedia.org/wiki?curid=2617182", "title": "Peralonso Nino", "text": ""}
{"id": "2617183", "revid": "19933", "url": "https://it.wikipedia.org/wiki?curid=2617183", "title": "El Negro", "text": ""}
{"id": "2617185", "revid": "66387", "url": "https://it.wikipedia.org/wiki?curid=2617185", "title": "MiG-105", "text": ""}
{"id": "2617189", "revid": "66387", "url": "https://it.wikipedia.org/wiki?curid=2617189", "title": "MiG-8", "text": ""}
{"id": "2617192", "revid": "767487", "url": "https://it.wikipedia.org/wiki?curid=2617192", "title": "Whitey Von Nieda", "text": ""}
{"id": "2617194", "revid": "2166030", "url": "https://it.wikipedia.org/wiki?curid=2617194", "title": "Pedro Antonio Fern\u00e1ndez de Castro", "text": "Arrivo in Per\u00f9.\nDi nobili origini, Fern\u00e1ndez de Castro, X conte di Lemos, fu educato nell'esercito, spos\u00f2 nel 1664 Ana Francisca de Borja y Doria e due anni dopo, mentre si trovava a corte, il re di Spagna Carlo II lo nomin\u00f2 vicer\u00e9 del Per\u00f9. Il conte e la contessa di Lemos giunsero in Per\u00f9 nel porto di Callao il 9 novembre 1667 ove furono accolti in pompa magna dagli spagnoli della colonia. Il nuovo vicer\u00e9 assunse formalmente l'incarico il 21 novembre 1667, a Lima.\nSpedizione contro i ribelli.\nNel 1665 i ricchi proprietari di miniere, Jos\u00e9 e Gaspar Salcedo, fratelli della provincia di Paucarcolla (ora parte della regione di Puno), si ribellarono contro il governo coloniale. I due avevano scoperto ricchissime miniere d'argento a Laykakota nel 1657 e da quel momento erano probabilmente diventati gli uomini pi\u00f9 ricchi dell'America latina.\nEssendo andalusiani, con parenti peruviani, erano considerati pi\u00f9 favorevoli ai compagni andalusi, castigliani, creoli e nativi peruviani che ai catalani, galiziani e baschi, per cui questi ultimi gruppi di lavoratori formarono una fazione rivale.\nNonostante l\"'Audiencia Real\" avesse tentato di sottomettere Jos\u00e9 Salcedo, accusandolo delle rivolte, le sue forze sconfissero quelle del re e fu raggiunta una tregua grazie alla quale Salcedo divenne effettivamente un'autorit\u00e0 in citt\u00e0.\nQuando Fern\u00e1ndez de Castro, galiziano, giunse nella colonia, la ribellione era cresciuta tanto che decise di risolverla personalmente. Part\u00ec per Paucarcolla il 7 giugno 1668 e subito sed\u00f2 la rivolta con pugno di ferro. Istitu\u00ec un tribunale per processare i ribelli e condann\u00f2 a morte Jos\u00e9 Salcedo ed altre 41 persone. Queste sentenze furono tutte effettuate. Gaspar Salcedo fu bandito per sei anni e multato di 12000 franchi e dei costi processuali. Il vicer\u00e9 ordin\u00f2 poi che la popolazione di San Luis de Alva (circa 10\u00a0000 persone), l'insediamento che si era sviluppato attorno alle miniere, fosse spostata nella vicina citt\u00e0 di Puno, all'occasione promossa capitale della provincia, infine, fece dare alle fiamme San Luis de Alva.\nLa sentenza fu impugnata in Spagna, dove l'esito fu ribaltato. Gaspar Salcedo venne liberato e le multe che erano state gi\u00e0 versate restituite. Un figlio naturale di Jos\u00e9, anch'esso chiamato \"Jos\u00e9 Salcedo\", fu nominato marchese di Villarica da re Filippo V nel 1703.\nDopo questa campagna militare il vicer\u00e9 visit\u00f2 le province di Chucuito e Cuzco. Torn\u00f2 poi a Lima riprendendo di nuovo il comando il 12 novembre 1668.\nDurante la sua lunga assenza della capitale vi lasci\u00f2 la moglie, Ana Francisca de Borja y Doria, incaricata di governare il Per\u00f9 come \"gobernadora\". Si tratt\u00f2 di una nomina ufficiale. Il decreto reale col quale era stato nominato vicer\u00e9 prevedeva che, in caso di sua assenza, il governo passasse alla moglie. Lei esercit\u00f2 l'autorit\u00e0 reale gestendo gli affari della colonia in assenza del marito, prendendo decisioni ed emanando decreti. La sua autorit\u00e0 fu riconosciuta dalla Audiencia Reale di Lima. Fu la prima volta in America Latina che una donna divenne vicer\u00e9.\nRitorno a Lima.\nNella prima parte del 1670 giunse a Lima la notizia che il famoso corsaro inglese Henry Morgan aveva conquistato Chagres e conquistato e saccheggiato Panama. Il vicer\u00e9 Fern\u00e1ndez de Castro invi\u00f2 una spedizione di 18 navi e di circa 3000 uomini, ma questi giunsero a Panama troppo tardi (Morgan aveva gi\u00e0 evacuato la citt\u00e0). In seguito, sempre nel 1670, voci di un'invasione straniera convinsero il vicer\u00e9 ad allertare tutti i porti del Pacifico.\nLa fede cattolica.\nFern\u00e1ndez de Castro fu un devoto cattolico ed un forte sostenitore dei gesuiti. Durante la costruzione della chiesa di Los Desamparados, vicino al ponte di Lima, \nLa chiesa di Los Desamparados fu terminata ed inaugurata il 30 gennaio 1672. L'apertura fu accompagnata da grande festa alla presenza del vicer\u00e9.\nConte e contessa erano molto fedeli a Rosa da Lima, tanto da proporre alla corte spagnola ed al Vaticano la sua canonizzazione. Il 12 febbraio 1668 Rosa fu beatificata. La celebrazione ufficiale si tenne il 15 aprile dello stesso anno nella Basilica di San Pietro in Vaticano, e la comunicazione ufficiale giunse a Lima il 18 gennaio 1669. Conte e contessa inviarono al Vaticano una scultura di santa Rosa eseguita da Melchiorre Caf\u00e0. In occasione della sua beatificazione, la bara di legno fu sostituita da una in argento, a spese della contessa. Su richiesta di Maria Anna d'Austria, l'11 agosto 1670, Rosa divenne patrona dei possedimenti spagnoli nelle Americhe e nelle Filippine. Fu canonizzata il 12 aprile 1671 da Papa Clemente X. Rosa fu la prima nativa americana a diventare una santa cattolica.\nIl vicer\u00e9 Fern\u00e1ndez de Castro mor\u00ec a Lima dopo una breve malattia il 6 dicembre 1672, quando era ancora in carica."}
{"id": "2617195", "revid": "1543377", "url": "https://it.wikipedia.org/wiki?curid=2617195", "title": "Duitama", "text": "Duitama \u00e8 un comune della Colombia facente parte del dipartimento di Boyac\u00e1.\nIl centro abitato venne fondato da un gruppo di frati domenicani nel 1556, mentre l'istituzione del comune \u00e8 del 27 settembre 1819.\nDuitama \u00e8 stata la sede delle prove in linea Mondiali di ciclismo su strada del 1995, che, fra i professionisti, ha visto il successo di Abraham Olano davanti a Miguel Indurain e Marco Pantani."}
{"id": "2617196", "revid": "287204", "url": "https://it.wikipedia.org/wiki?curid=2617196", "title": "Pedro Antonio Fernandez de Castro", "text": ""}
{"id": "2617199", "revid": "599013", "url": "https://it.wikipedia.org/wiki?curid=2617199", "title": "Andy O'Donnell", "text": ""}
{"id": "2617203", "revid": "1543377", "url": "https://it.wikipedia.org/wiki?curid=2617203", "title": "El Cocuy", "text": "El Cocuy \u00e8 un comune della Colombia facente parte del dipartimento di Boyac\u00e1.\nIl centro abitato venne fondato da Gonzalo Garc\u00eda Zorro nel 1541."}
{"id": "2617207", "revid": "30610", "url": "https://it.wikipedia.org/wiki?curid=2617207", "title": "Pedro Armillas", "text": "Come archeologo \u00e8 conosciuto sia per i suoi lavori sul campo e per gli scavi effettuati in numerosi siti del Messico centrale e settentrionale, che per i suoi contributi alla teoria archeologica. I suoi studi di come l'agricoltura mesoamericana e le tecniche di produzione abbiano influenzato lo sviluppo delle culture mesoamericane furono pionieristici, ed egli fu uno dei primi a studiare i sistemi idraulici di irrigazione precolombiani.\nBiografia.\nArmillas nacque il 9 settembre 1914 a San Sebasti\u00e1n, in Spagna. Nel 1932 ricevette la laurea dall'Instituto Balmes di Barcellona. Con lo scoppio della Guerra civile spagnola si un\u00ec ai combattimenti, prima di fuggire dalla Spagna rifugiandosi in Messico, con sua moglie la pittrice Angeles Gil Sala, che aveva sposato nel 1937. \nIn Messico fu un geometra e si leg\u00f2 ai popoli di lingua tzeltal. In seguito Armillas insegn\u00f2 presso l'istituto antropologico di Citt\u00e0 del Messico.\nNegli anni quaranta Armillas condusse numerosi scavi presso il sito principale di Teotihuacan, nella valle del Messico, dopo i primi esami effettuati da George Vaillant, Eduardo Noguera e Sigvald Linn\u00e9.\nA partire dagli anni sessanta insegn\u00f2 presso varie universit\u00e0 degli Stati Uniti, compresa la University of Chicago."}
{"id": "2617209", "revid": "1305772", "url": "https://it.wikipedia.org/wiki?curid=2617209", "title": "Dear John", "text": ""}
{"id": "2617211", "revid": "486946", "url": "https://it.wikipedia.org/wiki?curid=2617211", "title": "Mekander Robot", "text": ""}
{"id": "2617213", "revid": "1543377", "url": "https://it.wikipedia.org/wiki?curid=2617213", "title": "El Espino (Colombia)", "text": "El Espino \u00e8 un comune della Colombia facente parte del dipartimento di Boyac\u00e1.\nIl centro abitato venne fondato da Jos\u00e9 Tadeo Angarita e Agust\u00edn Mu\u00f1oz nel 1790."}
{"id": "2617216", "revid": "599013", "url": "https://it.wikipedia.org/wiki?curid=2617216", "title": "Pedro Boh\u00f3rquez", "text": "Biografia.\nNacque probabilmente in Spagna, anche se secondo alcune fonti sarebbe nato a Quito. Dopo aver cercato fortuna in Per\u00f9 in molti modi, attorno al 1656 si auto-incoron\u00f2 Inca (imperatore) degli indiani Calchaqu\u00ed, imbrogliando non solo gi indiani ma anche il governo spagnolo ed ralcuni religiosi. La sua storia \u00e8 un esempio quasi leggendario di Romanzo picaresco, con una fine tragica.\nDi origini campesino, era probabilmente un Moriscos (musulmano spagnolo convertito al cristianesimo) o un Mud\u00e9jar (musulmano spagnolo non convertito al cristianesimo). Impar\u00f2 a leggere e scrivere studiando con i gesuiti di Cadice. Si imbarc\u00f2 in Spagna per l'America in giovane et\u00e0, attratto dalla promessa di facili ricchezze che il Nuovo Mondo sembrava offrire. Provo ad arricchirsi in molti modi per molti anni in Per\u00f9, ma senza fare la fortuna che aveva sperato.\nIn Alto Per\u00fa, vicino a Potos\u00ed, incontr\u00f2 un prete di nome, ed i due divennero amici. Per fuggire dalle autorit\u00e0 spagnole, Chamijo assunse il cognome di Boh\u00f3rquez.\nAttorno al 1656 giunse a San Miguel de Tucum\u00e1n, in quella che ora \u00e8 l'Argentina. Questa citt\u00e0 fu una delle principali della zona che comprendeva le odierne province di Jujuy, Salta, Catamarca, La Rioja, Tucum\u00e1n, Santiago del Estero, C\u00f3rdoba e le parti occidentali di Chaco e Formosa.\nSi trattava di un vasto territorio, ma la situazione dei coloni spagnoli era precaria, in parte a causa dell'opposizione dei nativi Calchaqu\u00ed, un popolo guerriero della confederazione \"Diaguita\" o \"Pazioca\" che era stato soggiogato all'impero inca. A quel punto si opponevano duramentegiogo spagnolo. I tentativi dei fatti dai gesuiti di evangelizzarli non avevano avuto successo.\nA partire dal 1656 inizi\u00f2 a girare la voce che i Calchaqu\u00ed conoscessero il luogo in cui si trovavano incredibili quantit\u00e0 di metalli preziosi, nascosti durante il declino dell'impero inca.\nNon si sa di come Boh\u00f3rquez venne a sapere di questa cosa. Aveva una carnagione scura, ed era sposato con una donna indigena. Si dice anche che parlasse fluentemente la lingua quechua. Grazie a queste cose riusc\u00ec a convincere i Calchaqu\u00ed di essere il discendente degli imperatori inca, e che l suo vero nome era \"Inca Hualpa\". Probabilmente i Calchaqu\u00ed non credettero a questa storia (non volevano essere soggetti agli Inca pi\u00f9 di quanto non volevano esserlo agli spagnoli), ma l'apparizione di \"Inca Hualpa\" avrebbe potuto liberarli dal giogo spagnolo.\nBoh\u00f3rquez assicur\u00f2 ai suoi nuovi sudditi che se gli avessero rivelato il luogo in cui si trovava il tesoro nascosto, egli avrebbe fatto il possibile per cacciare gli invasori. Nello stesso momento disse agli spagnoli che, essendo considerato imperatore dagli indigeni, sarebbe stato in grado di ottenere la sottomissione al re spagnolo ed il tesoro, ma solo se gli spagnoli gli avessero garantito il riconoscimento del titolo di monarca locale. Convinse anche i gesuiti del fatto che come monarca cristiano avrebbe fatto convertire tutti i sudditi.\nIl governatore di Tucum\u00e1n, Alonso Mercado y Villacorta, si incontr\u00f2 con Boh\u00f3rquez nel giugno del 1657 a Bel\u00e9n. Accett\u00f2 di conferirgli il titolo di capitano generale e di celebrare una settimana di festa in sua onore. L'unica opposizione giunse dal vescovo di Tucum\u00e1n, fra' Melchor de Maldonado y Saavedra, il quale sospettava l'imbroglio. Nonostante questo Boh\u00f3rquez riusc\u00ec a mantenere l'incarico per due anni, durante i quali istitu\u00ec un governo forte fortificando le valli contro gli spagnoli.\nQuando fu scoperto diede il via alla terza rivolta Calchaqu\u00ed contro gli spagnoli, attaccando le citt\u00e0 di Salta e San Miguel de Tucum\u00e1n, provocando molti morti. Fu infine sconfitto dagli uomini del governatore Mercado, ma senza essere preso subito prigioniero.\nQuando fu arrestato venne perdonato dal vicer\u00e9 del Per\u00f9, Baltasar de la Cueva Enr\u00edquez. La sfortuna o un tradimento port\u00f2 alla luce un nuovo progetto di rivolta dei Calchaqu\u00ed. Fu impiccato a Lima il 3 gennaio 1667, e la sua testa fu esposta su una picca. Per quanto riguarda gli indigeni, i sopravvissuti vennero divisi, distribuiti alle encomienda per il lavoro forzato. Alcuni furono spostati dalle loro vall nelle montagne e trasferiti in luoghi lontani. I Quilmes furono portati a Buenos Aires, dove una citt\u00e0 porta ancora il loro nome.\nLa sua storia fu raccontata da padre Hernando de Torreblanca, un gesuita che aveva creduto a Inca Hualpa, nel suo \"Relaci\u00f3n hist\u00f3rica de Calchaqu\u00ed\" (1696). Roberto J. Payr\u00f3 pubblic\u00f2 un romanzo nel 1905, \"El falso inca\"."}
{"id": "2617217", "revid": "287204", "url": "https://it.wikipedia.org/wiki?curid=2617217", "title": "Pedro Bohorquez", "text": ""}
{"id": "2617218", "revid": "19933", "url": "https://it.wikipedia.org/wiki?curid=2617218", "title": "Inca Hualpa", "text": ""}
{"id": "2617219", "revid": "19933", "url": "https://it.wikipedia.org/wiki?curid=2617219", "title": "Pedro Chamijo", "text": ""}
{"id": "2617222", "revid": "767487", "url": "https://it.wikipedia.org/wiki?curid=2617222", "title": "Alexandra Burke", "text": "\u00c8 diventata famosa nel 2008 in seguito alla vittoria della quinta edizione del talent show britannico The X Factor. Ha esordito discograficamente nel 2009 con l'album \"Overcome\" che ha ottenuto un ottimo successo in patria. Nel 2012 ha pubblicato il secondo album \"Heartbreak on Hold\". In seguito ad una separazione dalla Sony, Alexandra Burke si \u00e8 dedicata principalmente ai musical teatrali, ritornando tuttavia alla sua prima attivit\u00e0 con l'album \"The Truth Is\" del 2018.\nBiografia.\nNata a Islington (Londra), \u00e8 figlia d'arte poich\u00e9 sua madre, Melissa Bell, \u00e8 stata una componente del gruppo soul \"Soul II Soul\". I suoi genitori hanno divorziato quando aveva sei anni. Ha quattro fratelli e una sorella. Ha cominciato a cantare all'et\u00e0 di cinque anni e prima di partecipare ad \"The X Factor\" non aveva mai studiato tecnica vocale.\n2005-2008: \"The X Factor\".\nNel 2005, all'et\u00e0 di 16 anni, Alexandra Burke partecipa alle audizioni per la seconda edizione di \"The X Factor UK\", ma superate le prime selezioni non viene scelta come concorrente perch\u00e9 ritenuta troppo giovane e artisticamente acerba.\nNel 2008, si ripresenta alle selezioni per partecipare alla quinta stagione e viene scelta dalla giurata Cheryl Cole per far parte della categoria \"Ragazze 16-24\". Durante i live show si esibisce con brani come \"I Wanna Dance with Somebody\" (Whitney Houston), \"I'll Be There\" (The Jackson 5), \"Candyman\" (Christina Aguilera), \"Don't Stop the Music\" (Rihanna), \"Toxic\" (Britney Spears) e \"Without You\" (Mariah Carey), che mettono in risalto sia la sua potenza vocale sia le sue capacit\u00e0 di performer. Durante la finale duetta con Beyonc\u00e9 sulle note di \"Listen\" e si aggiudica la vittoria del programma.\nIn seguito alla vittoria del talent show, ha pubblicato il singolo \"Hallelujah\" (cover di successo dell'omonimo brano di Leonard Cohen) che ha stabilito un record nel primo giorno di emissione nel Regno Unito, essendo stato scaricato legalmente oltre 100.000 volte in un solo giorno. Il record precedente era detenuto da Leona Lewis ed era stato stabilito nel 2006. Il singolo ha debuttato quindi alla prima posizione della classifica dei singoli pi\u00f9 venduti in Regno Unito ed \u00e8 stato il brano musicale pi\u00f9 venduto durante la settimana di Natale.\n2009-2011: il primo album, \"Overcome\".\nNel 2009, Alexandra Burke firma un contratto discografico con la Epic Records, la Syco e la RCA Records per la pubblicazione di cinque album.\nDurante quasi tutto il 2009 la cantante lavora al suo album di debutto, pubblicato il 19 ottobre dello stesso anno, con il titolo \"Overcome\" e anticipato dal singolo \"Bad Boys\", uscito pochi giorni prima, in duetto con il rapper statunitense Flo Rida. Sia l'album che il singolo debuttano alla prima posizione della classifica britannica. La promozione dell'album continua con la pubblicazione a gennaio 2010 del secondo singolo \"Broken Heels\". Sempre nel 2010, vengono pubblicati altri singoli quali \"All Night Long\" (pubblicata come singolo in versione remix e in duetto con Pitbull), \"Start Without You\" e la ballad \"The Silence\". Tutti i singoli hanno buon successo e raggiungono la top 20 della classifica britannica, permettendo all'album di avere un ottimo riscontro di vendite. Infatti, \"Overcome\" viene certificato doppio platino per aver venduto oltre 700.000 copie sul mercato britannico, ed \u00e8 stato pubblicato in una nuova edizione il 6 dicembre 2010, con l'aggiunta di alcuni contenuti extra.\nNei primi mesi del 2011, Alexandra Burke termina la promozione dell'album realizzando un tour di 35 date in Regno Unito ed Irlanda chiamato \"The All Night Long Tour\". Nello stesso periodo inizia a lavorare al secondo album.\n2012: il secondo album, \"Heartbreak on Hold\".\nNella seconda parte del 2011, la cantante completa le registrazioni del secondo album per il quale collabora con produttori ed autori quali RedOne, Swizz Beatz, Ne-Yo, Bruno Mars, Erick Morillo ed altri. Inizialmente prevista per la fine del 2011, l'uscita del secondo album viene posticipata all'estate del 2012. A marzo 2012 viene pubblicato il primo singolo dal titolo \"Elephant\". Il brano presenta forti sonorit\u00e0 dance e raggiunge la terza posizione della classifica singoli britannica e la prima posizione della classifica dance britannica. A maggio dello stesso anno viene pubblicato il secondo singolo, \"Let It Go\", anch'esso con sonorit\u00e0 dance ed house music, che per\u00f2 ottiene uno scarso successo. \nIl 1\u00ba giugno 2012, la cantante pubblica il secondo album dal titolo \"Heartbreak on Hold\", che debutta alla diciottesima posizione della classifica britannica vendendo nella prima settimana solo 6.700 copie. Nelle settimane successive il disco subisce un crollo di posizioni in classifica ed un continuo decremento di vendite. Visto il flop commerciale, non vengono estratti altri singoli e la promozione dell'album termina nell'autunno del 2012.\nNello stesso periodo la Burke pubblica, solo in versione digitale, un EP natalizio dal titolo \"Christmas Gift\".\n2013-2016: terzo album cancellato, EPs, debutto teatrale.\nNei primi mesi del 2013, la cantante inizia a lavorare al terzo album, annunciando che sarebbe stato caratterizzato da sonorit\u00e0 R&amp;B e Soul. Il nuovo album avrebbe dovuto essere anche l'album di lancio della Burke negli Stati Uniti. Successivamente, la cantante dichiara che questo album avrebbe avuto produzioni pi\u00f9 strumentali e che sarebbe stato completamente incentrato sul lato soul della sua musica. Nel contempo l'artista dichiara di stare prendendo lezioni di recitazione e di aver intenzione di tentare anche questa strada in futuro. La Burke si esibisce successivamente con una versione in concerto del musical di \"Lady Signs The Blues\" presso il Royal Albert Hall, ottenendo il sold out. Nonostante questo successo, Alexandra Burke si ritrova ad interrompere i rapporti lavorativi con la RCA Records per \"divergenze creative\": il suo terzo album viene dunque cancellato.\nIl 10 giugno 2013, Alexandra Burke ha modo di esibirsi al fianco di Mary J. Blige, Patti LaBelle ed altri interpreti presso l'Apollo Theater in un tributo a Chaka Khan. Nello stesso anno, l'artista pubblica l'EP \"#NewRules\", rendendolo disponibile in maniera gratuita su Soundcloud; l'EP include 4 inediti e una cover di \"Fix You\" dei Coldplay. A partire dal 2014, Alexandra Burke fa il suo debutto a teatro in una nuova versione di The Bodyguard, celebre film con Whitney Houston e Kevin Costner, occasione in cui reinterpreta alcuni brani tratti dalla colonna sonora del film o pi\u00f9 in generale dalla discografia di Whitney Houston - anche in studio. Successivamente, Alexandra recita in un altro progetto simile, una versione teatrale di Sister Act..\nNel 2015, Alexandra Burke pubblica un secondo EP intitolato Renegade, definendolo un lavoro estremamente personale e l'inizio di una nuova fase per la sua carriera.\n2017-presente: \"The Truth Is\", altri musical.\nNel 2017, Alexandra Burke partecipa come concorrente a \"Dancing With The Stars\", competizione in cui la Burke si classifica seconda. Immediatamente dopo la fine dello show, Alexandra annuncia di aver firmato un contratto con la Decca Records, etichetta facente parte di Universal Music Group. L'artista pubblica dunque il suo terzo album \"The Truth Is\" il 16 marzo 2018, anticipato dal singolo \"Shadows\". Alla pubblicazione del disco fa seguito il primo tour non legato a musical di Alexandra Burke nell'arco di 7 anni.\nSempre nel 2018, Alexandra Burke prende parte al revival del musical Chess A fine 2018, Alexandra Burke \u00e8 impegnata in un altro musical, Chicago. Nel 2019, la Burke torna nuovamente ad interpretare il ruolo che fu di Whitney Houson in una nuova stagione del musical \"The Bodyguard\". Nel 2020 l'artista collabora con Beenie Man nel singolo afrobeat \"Naturally\"."}
{"id": "2617223", "revid": "1543377", "url": "https://it.wikipedia.org/wiki?curid=2617223", "title": "Firavitoba", "text": "Firavitoba \u00e8 un comune della Colombia facente parte del dipartimento di Boyac\u00e1.\nIl centro abitato venne fondato da Gonzalo Jim\u00e9nez de Quesada nel 1655."}
{"id": "2617225", "revid": "1410376", "url": "https://it.wikipedia.org/wiki?curid=2617225", "title": "Gazzo Veronese", "text": "Gazzo Veronese (\"G\u00e0zo\" in veneto) \u00e8 un comune italiano di abitanti della provincia di Verona in Veneto. Si tratta di un comune sparso, in quanto la sede municipale non si trova nell'omonima localit\u00e0 ma nella frazione Roncanova.\nGeografia fisica.\nGazzo si trova circa 38 chilometri a sud da Verona. Fra i quattro comuni della costa sud \u00e8 quello pi\u00f9 occidentale. Sul suo territorio c'\u00e8 l'Oasi del Busatello concessa in gestione al WWF nel 1996 per la parte veronese. L'oasi fa parte di un residuo umido, che condivide con il comune di Ostiglia, delle Valli Grandi Veronesi.\nIl comune \u00e8 attraversato dal fiume Tartaro e dal fiume Tione.\nStoria.\nGazzo fu abitato fin dalla preistoria (3500 a.C.); deriva il suo nome da un termine longobardo (\"gahagi\") che significa bosco. Gazzo \u00e8 uno dei pochi posti dove vi \u00e8 una continuit\u00e0 della presenza umana dai tempi antichi ai giorni nostri. Della fase preistorica si hanno prove di numerose necropoli e dei passaggi e insediamento di pi\u00f9 popolazioni.\nIn periodo romano esistevano villaggi di una certa importanza e con costruzioni complesse. La prova \u00e8 data dalle pietre scolpite di quei secoli che sono attorno alla chiesa di Santa Maria Maggiore, alla chiesa di San Pietro in Monastero, chiamato affettuosamente dalla popolazione \"Ceson\", della frazione di San Pietro in Valle e l'ex chiesa parrocchiale di Correzzo. Queste pietre confermano una lineare presenza dell\u2019uomo nel territorio dalla preistoria alla caduta dell'Impero romano d'Occidente. La presenza di insediamenti importanti romani era frutto di una posizione strategica sulla via Claudia Augusta che da Ostiglia si dirigeva a Verona attraverso il Tartaro.\nGazzo and\u00f2 spopolandosi con la caduta dell'impero. L'abbandono del territorio riport\u00f2 a poco a poco le paludi; verso l'VIII secolo inizi\u00f2 la bonifica da parte dei benedettini. La chiesa e convento di Santa Maria dipendeva dal convento di Santa Maria in Organo di Verona con concessione dei re Longobardi. Ai benedettini fu affidato il feudo di Gazzo, che fu ceduto nel 1307 a Federico della Scala.\nAlla met\u00e0 del Duecento i feudi di Correzzo e poi di Maccacari sono assegnati a Nicola Dal Verme (+ dopo 1292), uomo d'arme e giurista, politico e diplomatico degli Scaligeri; assieme a Campalano di Nogara sono una eredit\u00e0 della madre Alena Capitali (de Capitalibus), mentre altri feudi e terre, come San Zeno di Montagna, gli sono date in vicariato perpetuo dall'abate dell'Monastero di San Zeno e poi riconfermate via via alla famiglia Dal Verme. A lui succedono i figli Pietro e Giacomo, gi\u00e0 signore di Bagnolo e di Nogarole Rocca; dopo il bando a Pietro e ai figli, i feudi sono trasmessi agli eredi diretti di Giacomo fino a Ugolino e poi nel 1377, dopo il perdono dal bando del 1354, rientrano come co-eredi anche i cugini Taddeo Dal Verme e soprattutto Jacopo Dal Verme, grande condottiero, signore di Sanguinetto, Asparetto, Isola della Scala, Bobbio e Val Tidone e altri feudi nel piacentino. Alla sua morte nel 1409 subentra totalmente il figlio Luigi Dal Verme (o Alvise), conte imperiale di Sanguinetto (feudo e titolo che assommer\u00e0 tutti i feudi veronesi), e conte di Bobbio e Voghera, Castel San Giovanni e val Tidone e signore di altri feudi, che erediter\u00e0 totalmente come unico proprietario dai cugini, ma nel 1437 verranno confiscati tutti i feudi veneti per la definitiva alleanza con Milano, rimanendo in eredit\u00e0 trasmissibile solo titolo nobiliare di \"conti di Sanguinetto\".\nDopo la confisca al Dal Verme il castello rientr\u00f2 ovviamente tra quelli che furono stabilmente presidiati da castellani veneziani.\nNel 1867 cambi\u00f2 denominazione da Gazzo a Gazzo Veronese, e nel 1928 aggreg\u00f2 il territorio del soppresso comune di Correzzo. In seguito all'annessione la sede municipale fu spostata a Roncanova, scelta dettata dalla collocazione intermedia che tale frazione ha nella geografia del territorio comunale.\nDurante la seconda guerra mondiale, nel periodo dell'occupazione tedesca e della Repubblica Sociale Italiana, il conte Luigi Perez di Verona e sua moglie diedero rifugio, dalla met\u00e0 del 1944, a un giovane ebreo di Merano, Moshe Shapiro, che - costretto dai rastrellamenti ad abbandonare un primo rifugio a Sustinente - vagabondava senza meta nella zona in cerca di aiuto. Il giovane presentato come domestico sotto il falso nome di Mario rimase protetto nella casa dei conti a Gazzo Veronese fino alla Liberazione nell'aprile 1945, quando pot\u00e9 unirsi alla Brigata Ebraica. Per questo loro impegno di solidariet\u00e0, il 2 agosto 1999, l'Istituto Yad Vashem di Gerusalemme ha conferito ai coniugi Luigi e Sandra Perez l'alta onorificenza dei giusti tra le nazioni.\nDal 1950 il Comune si \u00e8 spopolato passando da 8\u00a0700 abitanti del 1951, agli odierni 5\u00a0700.Il calo, \u00e8 dovuto all'emigrazione massiccia verso le citt\u00e0. Si \u00e8 passati da un'economia agricola, basata sulla lavorazione dei terreni e dei latifondi da parte di migliaia di braccianti e sulla raccolta e lavorazione della canna e del carice palustre, a un'agricoltura intensiva molto meccanizzata. Tale agricoltura per buona parte \u00e8 deviata a una coltivazione destinata ad alimentare le centrali a biogas presenti sul territorio comunale (quattro centrali).\nLa leggenda di Carpanea.\nLa tradizione vuole che a Gazzo Veronese, nella notte di Pentecoste, suoni il campanile di Carpanea, citt\u00e0 sommersa da tempo immemorabile in una zona paludosa del fiume Tartaro. I rintocchi della chiesetta sommersa avrebbero il potere di allontanare la cattiva sorte e di cacciare il diavolo.\nSociet\u00e0.\nEvoluzione demografica.\nNegli ultimi decenni sta avvenendo, soprattutto nelle frazioni di Maccacari e Correzzo, ma anche a Roncanova, la costruzione di nuovi centri abitati.\nCultura.\nMusei.\nRaccoglie reperti che vanno dal 3500 a.C. all'epoca romana, come spade, monete, anfore, marmi, due capitelli corinzi e molto altro. A oggi il museo \u00e8 chiuso, viene per\u00f2 eccezionalmente aperto durante la sagra di Gazzo, che avviene negli ultimi giorni di maggio e i primi di giugno presso Villa Parolin, ove si trova il museo. Per maggiori informazioni utilizzare questo link: https://web.archive.org/web/20151113013350/http://www.tourism.verona.it/it/cosa-fare/arte-e-cultura/musei-e-monumenti/villa-parolin-poggiani-e-museo-archeologico.\nGli appuntamenti.\nCuriosamente le sagre delle frazioni hanno tutte come base il riso cucinato in diversa maniera (pi\u00f9 sotto il che rimanda alla pagina del sito comunale che le descrive dettagliatamente).\nUltima domenica di maggio \nA Maccacari la terza domenica di giugno \nA Correzzo l'ultima domenica di giugno \nSagra di Ceson in localit\u00e0 Chiesone il 15 e 16 agosto\nA Pradelle la prima domenica di settembre (ora questa festa \u00e8 in corso a Gazzo Veronese) \nA Roncanova l'ultima domenica di agosto\nEconomia.\nIn un territorio quasi completamente bonificato l'economia di Gazzo si basa su un'agricoltura intensiva. Fa parte dell'area di produzione del riso Nano Vialone Veronese che viene coltivato su terreni della pianura veronese irrigati con acqua di risorgiva.\nLa coltivazione del mais \u00e8 una delle produzioni maggiori sul territorio gazzese; il mais viene prettamente usato come insilato per la produzione di energia elettrica tramite la combustione del biogas, ricavato dalla digestione anaerobica in apposita centrale a biomasse.\nAnche l'industria ha la sua buona parte. Nella zona artigianale della frazione di Maccacari sono insediate attivit\u00e0 di falegnameria di alto livello. Attivit\u00e0 di produzione di cilindri oleodinamici, saldatura, attrezzature agricole e serramenti sono tra le pi\u00f9 note della Provincia di Verona, site nella nuova z.a.i. di Gazzo Veronese.\nSport.\nCalcio.\nLa squadra di calcio della citt\u00e0 \u00e8 l'A.S.D. Boys Gazzo che milita nel girone D veronese di Seconda Categoria."}
{"id": "2617226", "revid": "767487", "url": "https://it.wikipedia.org/wiki?curid=2617226", "title": "Dear John (film)", "text": "Dear John \u00e8 un film del 2010 diretto da Lasse Hallstr\u00f6m. Il film \u00e8 un adattamento cinematografico del romanzo di Nicholas Sparks \"Ricordati di guardare la luna\" e racconta la storia d'amore tra John Tyree e Savannah Lynn Curtis, interpretati da Channing Tatum e Amanda Seyfried.\nTrama.\nJohn Tyree \u00e8 un ragazzo ribelle, cresciuto senza madre, che vive assieme al padre, con il quale ha un rapporto tormentato. Per placare la sua inquietudine adolescenziale, John decide di arruolarsi nell'esercito, cos\u00ec viene mandato per qualche tempo oltre oceano per servire la patria. Tornato a casa in licenza, John passa la maggior parte del suo tempo a praticare surf. Un giorno, recuperando una borsa caduta in mare, conosce la bella Savannah Lynn Curtis.\nTra i due ragazzi scatta subito il colpo di fulmine, trascorrendo ogni istante assieme, fino al giorno in cui John \u00e8 costretto a ripartire. Da quel momento John e Savannah si ripromettono di tenersi in contatto scrivendosi appassionate lettere d'amore.\nDopo un anno John sta per tornare a casa per vivere serenamente la sua storia d'amore con Savannah, ma gli attentati dell'11 settembre 2001 gli faranno cambiare progetto. Decide quindi di riconfermare la ferma per altri due anni, continuando il rapporto epistolare con Savannah. Quest'ultima per\u00f2 risente della lontananza e spinta dal bisogno di aiutare l'amico Tim e il figlio autistico Alan decide di lasciare John per sposare Tim. Il titolo del film allude proprio a questo gesto: nella cultura popolare statunitense l'espressione \"Dear John\" sta a indicare una lettera nella quale una moglie comunica al proprio marito, solitamente un militare, la volont\u00e0 di divorziare da lui.\nPoco tempo dopo aver ricevuto la lettera in cui viene lasciato, John viene ferito in Afghanistan. Dopo tre mesi di ospedale in Germania, essendo ancora innamorato inevitabilmente di Savannah, decide di restare nell'esercito per fare carriera. Torner\u00e0 a casa solo nel 2007, da sergente, poich\u00e9 il padre \u00e8 stato colpito da ictus. Trascorre con lui gli ultimi giorni prima della morte, per poi andare a trovare Savannah. Qui scopre che Tim ha un linfoma in fase terminale e che Savannah non ha pi\u00f9 soldi per poter sottoporre Tim a cure sperimentali contro il tumore. Scopre anche, proprio grazie a Tim, che lei lo ama ancora e capisce che la scelta di lasciarlo non \u00e8 stata semplice, ma dettata dal fatto che lei volesse aiutare Tim, che la amava da tempo, e per dare una madre ad Alan. John decide allora di vendere la preziosa collezione di monete del padre e fa una donazione anonima a Savannah, per poter dare qualche mese in pi\u00f9 di vita a Tim.\nTorna quindi nell'esercito dicendo addio a Savannah, nonostante sia palese a entrambi il sentimento di amore che ancora li lega profondamente.\nUna lettera di Savannah informa John che Tim \u00e8 mancato. Nella scena finale John, ormai congedato dall'esercito, incontra casualmente Savannah in un bar e i due si abbracciano.\nDistribuzione.\nIl film \u00e8 uscito nelle sale cinematografiche statunitensi il 5 febbraio 2010, mentre in quelle italiane il 7 maggio 2010.\nAccoglienza.\nIncassi.\nA fronte di un budget di 25 milioni di dollari, il film ha incassato complessivamente 114.977.104 $."}
{"id": "2617227", "revid": "599013", "url": "https://it.wikipedia.org/wiki?curid=2617227", "title": "Opk", "text": ""}
{"id": "2617228", "revid": "6923", "url": "https://it.wikipedia.org/wiki?curid=2617228", "title": "Moto2", "text": "La Moto2 \u00e8 una classe intermedia di moto da corsa che gareggiano nel Motomondiale.\nStoria.\nQuesta categoria \u00e8 stata introdotta nel 2010 in sostituzione della precedente classe intermedia, la classe 250. Il cambiamento del nome \u00e8 stato necessario a causa del nuovo regolamento in merito alla cilindrata, non pi\u00f9 limitata a 250\u00a0cm\u00b3; si \u00e8 passati a una categoria con maggiori limitazioni e con precisi obblighi, con l'asserita finalit\u00e0 di garantire un minor impegno economico da parte dei team.\nA differenza di quanto \u00e8 successo con la MotoGP, il passaggio alla nuova classe \u00e8 stato immediato: infatti nessuno ha usufruito dell'anno di deroga che era stato concesso ai mezzi della classe 250 di correre assieme a questa nuova classe.\nLa prima gara di Moto2 si \u00e8 disputata in Qatar ed \u00e8 stata vinta da Sh\u014dya Tomizawa, alla guida di una Suter MMX.\nRegolamento tecnico.\nIl primo regolamento di questa classe obbligava all'uso di un unico motore 4 cilindri 600\u00a0cm\u00b3 4T, fornito in esclusiva dalla Honda (derivato dalla CBR600RR), con potenza di 150 CV, limitata per\u00f2 a 130 CV per garantire la sua durata minima di 3 gare. I propulsori venivano assegnati per estrazione e, in caso di reclamo, bisognava anticipare 20.000 euro e attendere la revisione; secondo l'esito di questa, o si otteneva la restituzione della cauzione e avveniva la sostituzione del motore, oppure si perdevano i soldi e si rimaneva al motore assegnato.\nSi restava sempre in regime di monogomma Dunlop con le misure di 125/75 R 17 e 195/75 R 17 (Dunlop gi\u00e0 forniva la classe 250 e 125); l'elettronica veniva limitata (centralina unica) ed era permessa solo la raccolta dati, l'ECU e il transponder, tutti forniti dagli organizzatori; veniva abolito l'impianto frenante con dischi in carbonio, mentre il peso minimo veniva fissato in 135\u00a0kg, la frizione era unica (Suter) e la benzina era la 100 ottani della ENI (per i primi tre anni).\nNel 2019 si passa da un motore Honda a 4 cilindri 600\u00a0cm\u00b3 a un motore Triumph a 3 cilindri 765 cm\u00b3 della \"Street Triple\" portato a circa 140 CV e circa 80 Nm di coppia."}
{"id": "2617230", "revid": "180559", "url": "https://it.wikipedia.org/wiki?curid=2617230", "title": "Barco Colonna", "text": "Il Barco Colonna di Marino, anche chiamato Parco della Rimembranza, \u00e8 un'area di verde pubblico situata nel comune di Marino, in provincia di Roma, nella zona dei Castelli Romani. Occupa l'area di un'antica riserva di caccia o \"Barco\" della famiglia Colonna.\nIl \"Barco\" sorge in una vallata umida solcata dalla Marana delle Pietrare, proveniente da Rocca di Papa e dal Caput Aquae Ferentinum. La vallata \u00e8 delimitata a nord dall'altura su cui sorge il centro storico di Marino, e a sud da Monte Ferebbio, parte della corona del Lago Albano. Naturalisticamente, la zona \u00e8 una delle pi\u00f9 rilevanti dei Colli Albani per via della permanenza dell'antica vegetazione di questi luoghi, e per la presenza del carpino bianco e del carpino rosso.\nIl \"Barco\" della famiglia Colonna sorse alla fine del XVI secolo, dato che nel 1590 venne edificato il portale a bugne in peperino che sorge sul viale principale dell'area verde. La decorazione del parco era composta fondamentalmente da fontane monumentali, adorne di statue alte fino a due metri in peperino, di cui oggi ci restano solo poche testimonianze, come un nicchione e \"il Cellone\", caratteristica statua acefala semi-nascosta fra le piante. Al termine del viale, dove si apre una radura, vi era un teatro delle acque, oggi rimpiazzato dalla cabina dell'acquedotto comunale.\nDivenuto nel 1916 di propriet\u00e0 del Comune di Marino, il Barco venne riadibito in et\u00e0 fascista a \"Parco della Rimembranza\", e venne collocata su una parete di roccia una lapide commemorante le vittime marinesi cadute nella prima guerra mondiale."}
{"id": "2617233", "revid": "1543377", "url": "https://it.wikipedia.org/wiki?curid=2617233", "title": "National Association for the Advancement of Colored People", "text": "La NAACP, sigla di National Association for the Advancement of Colored People (\u00abAssociazione nazionale per la promozione delle persone di colore\u00bb), \u00e8 una delle prime e pi\u00f9 influenti associazioni per i diritti civili negli Stati Uniti.\nFu fondata il 12 febbraio 1909 in aiuto degli afro-americani. La sua sede principale \u00e8 a Baltimora nel Maryland, ma ha altri uffici in numerosi stati degli Stati Uniti.\nOrganizzazione.\nLa sede principale della National Association for the Advancement of Colored People \u00e8 a Baltimora, nel Maryland. Operativamente, l'associazione ha suddiviso il territorio degli Stati Uniti in sette aree, cui corrispondono sette uffici regionali che, oltre quello di Baltimora, hanno sede a Los Angeles, New York, Highland Park (in Michigan), Denver, Atlanta e Houston. Ogni ufficio regionale coordina le conferenze statali appartenenti alla propria area. Le attivit\u00e0 sono invece organizzate da sezioni locali, giovanili o universitarie.\nA livello federale, la NAACP \u00e8 amministrata da un consiglio composto da 64 membri, guidato da un presidente. Il presidente dell'associazione e l'amministratore delegato sono eletti dal consiglio. Gli ultimi presidenti sono stati Julian Bond, attivista per i diritti civili ed ex senatore dello stato della Georgia, fino al 2010; Roslyn Brock dal 2010 al 2017, e l'attuale Leon W. Russell.\nI settori d'azione sono assegnati a dei dipartimenti interni alla NAACP. Le sezioni locali sono coadiuvate dai dipartimenti: \"Branch and Field Services\" (servizi per le filiali e sul campo) e \"Youth and College\" (giovani e universit\u00e0). Il dipartimento legale si focalizza sui casi giudiziari di ampia applicazione sulle minoranze, quali discriminazioni sistematiche sul posto di lavoro, a scuola o da parte del governo. All'ufficio di Washington \u00e8 assegnato il compito di fare \"lobbying\" sul governo federale, mentre il dipartimento sull'educazione si occupa di educazione a tutti i livelli: locale, statale e federale. Infine, la divisione sanitaria si occupa del miglioramento delle cure sanitarie per le minoranze attraverso iniziative politiche pubbliche e interventi educativi.\nNel 2007 la NAACP aveva approssimativamente 425.000 membri, tra paganti e non.\nStoria.\nIl movimento Niagara.\nNel 1905 un gruppo di trentadue importanti leader afroamericani si incontr\u00f2 per discutere delle sfide affrontate dalle persone di colore e individuare soluzioni e possibili strategie d'azione. Erano particolarmente preoccupati a riguardo della revoca del diritto di voto ai neri negli Stati Uniti meridionali, iniziata con l'approvazione di una nuova costituzione nel Mississippi nel 1890. Nei primi anni del Novecento le assemblee legislative statali, dominate da democratici bianchi, ratificarono nuove costituzioni e leggi che introdussero ostacoli nella registrazione dei votanti, e regole per l'elezione pi\u00f9 complesse, volte a ridimensionare - con successo - la partecipazione della popolazione nera alle elezioni. A uomini che avevano potuto votare nei trent'anni precedenti venne detto che non erano \"qualificati\" per registrarsi.\nPoich\u00e9 negli Stati Uniti vigeva la pratica della segregazione anche per gli alberghi, il gruppo si riun\u00ec in Canada, all'Erie Beach Hotel di Fort Erie, sul fiume Niagara, da cui il nome di movimento Niagara. Un anno dopo si unirono al gruppo il giornalista William English Walling e gli assistenti sociali Mary White Ovington e Henry Moskowitz, tutti e tre bianchi. Il gruppo si riun\u00ec quindi nel 1906 a Harper's Ferry e l'anno seguente a Boston.\nIl neonato gruppo ebbe a che fare per un po' con risorse limitate e divisioni interne per infine sciogliersi nel 1910. Sette membri del movimento entrarono nel consiglio direttivo della NAACP, che fu fondata nel 1909.\nSebbene fossero diversi ad essere membri di entrambe le organizzazioni che per un certo tempo si sovrapposero, il Movimento Niagara era un'organizzazione separata, con una piattaforma pi\u00f9 radicale rispetto alla NAACP. Il Movimento Niagara era stato costituito da soli afroamericani; l'incontro che condusse alla NAACP vide la partecipazione anche di tre americani di origine europea.\nLa nascita della NAACP.\nLa rivolta di Springfield del 1908 \u00e8 spesso indicata come l'evento catalizzatore che condusse alla formazione della NAACP. L'associazione fu ideata nel gennaio del 1909 a New York da Mary White Ovington, il giornalista William English Walling e Henry Moskowitz. Stabilirono di organizzare un incontro il seguente 12 febbraio - centenario della nascita di Abramo Lincoln - al quale invitarono circa sessanta personalit\u00e0, chiedendo loro di aderire all'associazione. Sebbene l'incontro ebbe luogo tre mesi dopo la data stabilita, il 12 febbraio 1909 \u00e8 spesso indicato come la data d'istituzione della NAACP.\nTra gli altri, risposero all'appello W. E. B. Du Bois, Ida B. Wells, Archibald Grimk\u00e9, Oswald Garrison Villard, Florence Kelley, riformatrice sociale e amica di Du Bois, e Charles Edward Russell, che presiedette il National Negro Committee.\nIl 30 maggio 1909 ebbe luogo a New York una conferenza del Movimento Niagara; durante l'incontro fu costituito il National Negro Committee, che l'anno seguente cambi\u00f2 nome in \"National Association for the Advancement of Colored People\", incorporando l'associazione nata nel febbraio del 1909. Moorfield Storey fu eletto presidente nazionale, William English Walling presiedette il comitato esecutivo, John E. Milholland fu nominato tesoriere, coadiuvato da Oswald Garrison Villard; alla segreteria esecutiva and\u00f2 Frances Blascoer, mentre W. E. B. Du Bois diresse la pubblicistica e il settore ricerca dell'associazione.\nGli scopi dell'associazione furono descritti nello statuto come:\nLa conferenza condusse ad un'organizzazione diversificata e di maggiore influenza, sotto la direzione prevalentemente di ebrei americani; solo Du Bois era afroamericano. Solo nel 1975, in effetti, fu eletto un presidente di pelle nera, sebbene vari direttori esecutivi lo erano stati. La comunit\u00e0 ebraica contribu\u00ec grandemente al finanziamento della NAACP. Joel Elias Spingarn, professore emerito della Columbia University, diresse l'associazione dal 1914 e vi coinvolse Jacob Schiff, Jacob Billikopf e Stephen Wise. Tra i co-fondatori di origine ebraica ci furono anche Julius Rosenwald, Lillian Wald e il rabbino Emil G. Hirsch.\nI leader delle comunit\u00e0 ebraiche statunitensi avevano spesso sottolineato le somiglianze, pi\u00f9 che le differenze, tra i disagi che avevano sopportato gli ebrei nella storia e quelli cui erano sottoposti gli afroamericani, soprattutto negli Stati Uniti meridionali. Permettere che questi uscissero dai \"ghetti\" in cui erano rinchiusi avrebbe portato a un avanzamento di tutta la comunit\u00e0 ed un maggiore benessere anche per gli ebrei. Le comunit\u00e0 ebraiche, quindi, fornirono un supporto importante al movimento dei diritti civili degli afroamericani: molti avvocati bianchi che si impegnarono nel movimento negli anni sessanta erano ebrei, cos\u00ec come molti ebrei erano presenti tra coloro che sfidarono le leggi Jim Crow nel 1964 nel Mississippi.\nLa campagna anti-linciaggio.\nSin dalla sua fondazione, la NACCP partecip\u00f2 al movimento anti-linciaggio, che, avviatosi negli anni novanta dell'ottocento, riusc\u00ec a rendere illegale la pratica del linciaggio in tutti gli Stati Uniti per gli anni trenta del Novecento.\nNel 1916, in seguito al linciaggio di Jesse Washington, la NAACP istitu\u00ec un comitato specifico ed avvi\u00f2 una campagna specifica contro il linciaggio. Iniziale testimonial ne fu la suffragetta Elisabeth Freeman, che era stata incaricata dalla NAACP di indagare sui fatti che avevano condotto al linciaggio di Jesse Washington. Il suo rapporto, rielaborato da Du Bois, fu pubblicato su \"The Crisis\", la rivista dell'associazione: ne venne fuori un resoconto molto crudo, corredato da immagini delle torture subite dal ragazzo prima di essere ucciso. La NAACP distribu\u00ec il rapporto a centinaia di giornali e politici, campagna che port\u00f2 ad un'ampia condanna del fatto.\nQuesta prima fase mut\u00f2 sostanzialmente la reazione delle autorit\u00e0 a simili eventi, cui non diedero pi\u00f9 il loro esplicito sostegno. Inoltre, pass\u00f2 l'idea nella pubblica opinione che il linciaggio fosse una pratica selvaggia e barbarica.\nIn una seconda fase, la NAACP opt\u00f2 per una differente strategia comunicativa e alle cruente descrizioni dei linciaggi affianc\u00f2 le immagini positive di quei membri delle forze dell'ordine che ne avevano efficacemente impediti.\nSuccessivamente la NACCP support\u00f2 le leggi che miravano a rendere illegale la pratica del linciaggio.\nNAACP Image Award.\nL'NAACP Image Award \u00e8 un premio attribuito ogni anno dalla National Association for the Advancement of Colored People come riconoscimento per il lavoro svolto da persone di colore nel campo del cinema, della TV, della musica e della letteratura."}
