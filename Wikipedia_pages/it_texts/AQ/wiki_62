{"id": "2546537", "revid": "1543377", "url": "https://it.wikipedia.org/wiki?curid=2546537", "title": "Harput", "text": "Harput o Kharput , (curdo \"Xarp\u00eat\"; \u053d\u0561\u0580\u0562\u0565\u0580\u0564, Lingua armena orientale: \"Kharberd\", Lingua armena occidentale: \"Kharpert\" o \"Harput\", \"fortezza di roccia\"): una piccola citt\u00e0 della Turchia di 30.000 abitanti, situata in una zona arida ad un'altitudine di 1.270 m s.l.m..\nHarput si trova su una collina di difficile accesso in inverno, dalla quale si gode una magnifica vista della valle e della citt\u00e0 di El\u00e2z\u0131\u011f, capoluogo della provincia, che giace circa 6 chilometri a sud-ovest.\nFino al 1862, con una popolazione di circa 20.000 abitanti, era Harput il centro della provincia, poi fu soppiantata da El\u00e2z\u0131\u011f che, sviluppatasi inizialmente come un'estensione della stessa Harput, le ha sottratto poco a poco i suoi abitanti. \n\u00c8 la \u201cPiccola Citt\u00e0\u201d citata ne \u201cLa masseria delle allodole\u201d, romanzo di Antonia Arslan sul genocidio armeno. \nStoria.\nHarput \u00e8 stata identificata con l'antica Arsamosata una citt\u00e0 della Sofene armena, vicina all'Eufrate. Il re di Sofene Arsame I, della dinastia degli Orontidi, nel III secolo a.C. ne fece la sua capitale. Non va confusa con Samosata.\nI primi geografi musulmani chiamarono Kharpout \"Hisn Ziyad\" mentre gli armeni la chiamarono \"Khartabirt\" o \"Kharbirt\", poi Kharput.\nDal X secolo \u00e8 passata in varie mani, fino alla conquista ottomana nel 1515.\nCrociate.\nGuglielmo di Tiro scrisse che Joscelin I di Edessa ed il re di Gerusalemme Baldovino II, furono imprigionati dall'emiro Balak nel castello di Kharput e furono uccisi, gettati da una rupe per aver tentato di fuggire; in realt\u00e0 entrambi furono rilasciati dietro pagamento di un riscatto.\nGuglielmo di Tiro chiama questo castello il \"Quart Piert\".\nStoria recente.\nPer molti anni Kharput \u00e8 stata un importante centro per i missionari americani, che avevano costruito un seminario teologico, scuole ed il \"Collegio dell'Eufrate\" per le loro missioni protestanti.\nNel novembre 1895, durante quelli che furono chiamati i \"Massacri hamidiani\", Kharput fu attaccata, molte case, chiese e monasteri armeni saccheggiati, le scuole protestanti furono date alle fiamme.\nMolti armeni perirono nei massacri.\nNel 1915, Kharput fu una delle citt\u00e0 colpite dal genocidio armeno.\nLuoghi d'interesse.\nDi notevole rilevanza sono le rovine della cittadella, chiamata in turco \"Harput Kalesi\" (Castello di Harput), quasi certamente urartea in origine ma ricostruita varie volte, ed alcune antiche moschee (\"Cami\" in turco) e santuari (\"T\u00fcrbe\" in turco):\nCi sono inoltre tre caravanserragli ottomani."}
{"id": "2546538", "revid": "28592", "url": "https://it.wikipedia.org/wiki?curid=2546538", "title": "Kuznezov", "text": ""}
{"id": "2546539", "revid": "838137", "url": "https://it.wikipedia.org/wiki?curid=2546539", "title": "Newsweek Champions Cup and the State Farm Evert Cup 1996 - Doppio femminile", "text": "Il doppio femminile del Newsweek Champions Cup and the State Farm Evert Cup 1996 \u00e8 stato un torneo di tennis facente parte del WTA Tour 1996.\nLindsay Davenport e Lisa Raymond erano le detentrici del titolo, ma quest'anno hanno partecipato con partner differenti,\nDavenport with Mary Joe Fern\u00e1ndez and Raymond with Rennae Stubbs.\nLa Davenport ha fatto coppia con Mary Joe Fern\u00e1ndez e ha perso nei quarti contro Elizabeth Smylie e Linda Wild.\nLa Raymond ha fatto coppia con Rennae Stubbs e ha perso in semifinale contro Julie Halard-Decugis e Nathalie Tauziat.\nChanda Rubin e Brenda Schultz hanno vinto in finale 6\u20131, 6\u20134 contro la Halard-Decugis e la Tauziat.\nTeste di serie.\nLe prime 4 teste di serie hanno ricevuto un bye per il 2\u00ba turno."}
{"id": "2546541", "revid": "339392", "url": "https://it.wikipedia.org/wiki?curid=2546541", "title": "Medaglie di bronzo", "text": ""}
{"id": "2546544", "revid": "1543377", "url": "https://it.wikipedia.org/wiki?curid=2546544", "title": "Desireless (Eagle-Eye Cherry)", "text": "Desireless \u00e8 un album del cantante svedese Eagle-Eye Cherry pubblicato nel 1997.\nIl disco.\nCherry registr\u00f2 l'album in poco tempo nella sua camera da letto attrezzata in quel momento come studio di registrazione. Secondo quanto riferito da Tommy Manzi, manager di Cherry, questi continu\u00f2 in segreto le registrazioni per il disco fin quando quest'ultimo non fu praticamente completato. La title track \"Desireless\" \u00e8 una cover del brano di Don Cherry, noto jazzista e padre del cantante. L'album si rivel\u00f2 un successo, per gran parte grazie ai singoli \"Save Tonight\" e \"Falling in Love Again\", ottenendo un disco di platino negli Stati Uniti d'America e vendendo 4 milioni di copie in tutto il mondo.\nTracce.\nTutte le canzoni sono state scritte da Eagle-Eye Cherry, eccetto quelle annotate."}
{"id": "2546545", "revid": "339392", "url": "https://it.wikipedia.org/wiki?curid=2546545", "title": "Lev Kuznetsov", "text": ""}
{"id": "2546546", "revid": "28592", "url": "https://it.wikipedia.org/wiki?curid=2546546", "title": "Kuznetsov (aviazione)", "text": ""}
{"id": "2546548", "revid": "123947874", "url": "https://it.wikipedia.org/wiki?curid=2546548", "title": "Bernardino Terracciano", "text": "Biografia.\nNato nel 1948, residente in Villa Literno, in provincia di Caserta, ha partecipato come attore in due film del regista Matteo Garrone: \"L'imbalsamatore\" (2002) e \"Gomorra\" (2008). Nel primo recitava la parte di un boss della camorra, nel secondo invece era un estorsore del clan dei casalesi. \nL'11 ottobre 2008 viene arrestato con l'accusa di essere un fiancheggiatore del boss Giuseppe Setola. Viene condannato all'ergastolo il 13 maggio 2016 per aver partecipato all'omicidio di Luigi Caiazzo, padre e figlio, uccisi nel 1992. Bernardino Terracciano mise a disposizione la sua fattoria dove la vittima fu accompagnata e poi uccisa dal fratello Giuseppe Terracciano, anche lui poi condannato all'ergastolo. "}
{"id": "2546549", "revid": "1888309", "url": "https://it.wikipedia.org/wiki?curid=2546549", "title": "Torre dell'Oro", "text": "La Torre dell'Oro, in spagnolo: \"Torre del Oro\", \u00e8 una torre di controllo militare, composta da dodici lati, che si erge sul lungofiume di Siviglia, in Spagna.\nVenne costruita per ordine del Califfo degli Almohadi (dinastia che regnava sul Maghreb e sulla Spagna islamica) Abu Ya'qub Yusuf II per controllare gli accessi della citt\u00e0 dal fiume Guadalquivir.\nQuesta torre era collegata mediante la muraglia di Siviglia a un'altra torre minore, la Torre de la Plata, di forma ottagonale.\nOrigine del nome.\nProbabilmente il suo nome in arabo era \"Bury al-dahab\", \"Borg al Azahar\", o \"Borg-al-Azajal\" in riferimento al suo bagliore dorato che si rifletteva sul fiume. Probabilmente dal suo rivestimento, in origine, di azulejos dorati. Tuttavia durante il restauro del 2005, \u00e8 stato dimostrato che questo bagliore era dovuto a una miscela di malta, calce e paglia pressata.\nStoria e descrizione.\nLa torre \u00e8 composta da tre sezioni. La prima, dodecagonale, fu costruita tra il 1220 e 1221 dal governatore almohade di Siviglia, Abu l-'Ala Idris al-Ma'mun. La seconda, anch'essa dodecagonale, venne fatta costruire da Pietro I di Castiglia, nel XIV secolo. La terza sezione, di forma cilindrica coronata da cupola, venne costruita nel 1760 dall'ingegnere militare Sebastian Van der Borcht, il quale progett\u00f2 la Reale Fabbrica di Tabacco.\nLa torre venne dichiarata monumento storico-artistico nel 1931 ed \u00e8 stata pi\u00f9 volte restaurata. In et\u00e0 contemporanea \u00e8 stata restaurata nel 1900, tra il 1991 e il 1992, nel 1995 e nel 2005. Nella sua restaurazione \u00e8 stato importante il lavoro della Marina Spagnola. \u00c8 in buone condizioni ed ospita il Museo Navale di Siviglia.\nFunzione militare.\nLa torre faceva parte del sistema difensivo dell'Alc\u00e1zar e della citt\u00e0 almohade, costituendo un notevole punto difensivo delle mura atte a bloccare gli accessi o gli attacchi dal fiume; come avvenne nel 1248, durante la Reconquista, quando Siviglia vide gli attacchi della flotta castigliana di Ram\u00f3n de Bonifaz. \nEra anche uno dei due punti di attracco del porto fluviale cittadino. L'altro punto di ancoraggio venne demolito o scomparve, probabilmente a causa di un cedimento durante il Terremoto di Lisbona del 1755.\nSuccessivamente la torre venne adibita a cappella, dedicata a San Isidoro di Siviglia, in seguito, durante il medioevo, serv\u00ec come prigione e poi come luogo di stoccaggio dei metalli preziosi che venivano periodicamente importati dalla flotta delle Indie.\nCon il terremoto di Lisbona del 1755, la torre venne gravemente danneggiata e in quell'occasione il marchese de Monte Real ne propose la demolizione per ampliare la strada adiacente ma, di fronte alla forte opposizione della popolazione locale, l'idea della demolizione venne abbandonata.\nNel 1760 la base della torre venne rinforzata e poi iniziarono i lavori per la terza sezione della torre, che ne cambi\u00f2 l'aspetto in quello attuale, elevandola all'altezza di 36 metri.\nLa torre oggi.\nLa torre ha un significato importante per i cittadini di Siviglia.\nOggi la torre, che \u00e8 stata restaurata, ospita il Museo Navale di Siviglia, contenente incisioni, lettere, modelli, strumenti e documenti storici. Il museo illustra la storia navale di Siviglia e l'importanza del suo fiume."}
{"id": "2546550", "revid": "767487", "url": "https://it.wikipedia.org/wiki?curid=2546550", "title": "Australian Men's Hardcourt Championships 1995", "text": "L'Australian Men's Hardcourt Championships 1995 \u00e8 stato un torneo di tennis giocato sul cemento. \u00c8 stata la 19\u00aa edizione del Torneo di Adelaide, che fa parte della categoria World Series nell'ambito dell'ATP Tour 1995. Si \u00e8 giocato ad Adelaide in Australia dal 2 al 9 gennaio 1995.\nCampioni.\nSingolare.\n Jim Courier ha battuto in finale Arnaud Boetsch, 6-2, 7-5\nDoppio.\n Jim Courier / Patrick Rafter hanno battuto in finale Byron Black / Grant Connell, 7-6, 6-4"}
{"id": "2546552", "revid": "1632387", "url": "https://it.wikipedia.org/wiki?curid=2546552", "title": "Koritni", "text": "Koritni \u00e8 una band hard rock australiana di Sydney creata da Lex Koritni.\nBiografia.\nDopo lo scioglimento dei \"Green Dollar Colour,\" Lex Koritni decide di formare una nuova band. Con l'aiuto del chitarrista francese Eddy Santacreu, il bassista Matt Hunter, il chitarrista ritmico Luke Cuerten e Chris Brown alla batteria, forma gruppo Koritni nel 2006. Con una miscela di hard rock anni '70 e sleaze rock americano, la band non nasconde la sua predilezione per gruppi come AC/DC, Guns N 'Roses, Aerosmith e Van Halen.\nNel 2007 pubblicarono il loro primo album intitolato \"Lady Luck\", l'album \u00e8 stato acclamato dalla stampa. In linea di puro hard rock australiano, l'album \u00e8 stato mixato da Mike Fraser (AC/DC, Aerosmith e Van Halen ...) la band scatenare un tour europeo, che per esempio la prima parte di Scorpions a loro francesi e belgi tour.\nNel 2009 pubblicarono il loro secondo album intitolato \"Game of Fools\", tutti ancora mixato da Mike Fraser e prodotto questa volta da Anton Hagop (produttore Silverchair in un altro).\n\"Game of Fools\" \u00e8 stata la gamba destra del designer famoso Mark Wilkinson, il creatore del celebre cover di Iron Maiden per la copertina dell'album.\nIl gruppo continua il suo lancio di un puro hard rock con Airbourne \u00e8 considerata come la rinascita del rock duro."}
{"id": "2546555", "revid": "46291", "url": "https://it.wikipedia.org/wiki?curid=2546555", "title": "Soldanella alpina", "text": "Soldanella alpina \u00e8 una specie (Angiosperme, dicotiledoni) erbacea perenne appartenente genere \"Soldanella\" e alla famiglia \"Primulaceae\".\nConosciuta anche con il nome vernacolo di soldanella comune, \u00e8 una pianta con un'altezza che varia dai 5 ai 15\u00a0cm.\nLe foglie sono debolmente cuoriformi, basali, di 1\u20132\u00a0cm con un picciolo lungo da 1 a 3\u00a0cm.\nI fiori, portati a piccoli gruppi (2-4) su scapi afilli, presentano calice gamosepalo a campana e corolla violetta formata da petali sfrangiati.\nIn Italia \u00e8 presente nell'arco alpino e raramente su quello appenninico, \u00e8 assente nelle isole. \nVive nei boschi radi di conifere, prati e pascoli piuttosto umidi o arbusteti da 1000 a 2500 metri di altitudine."}
{"id": "2546557", "revid": "339392", "url": "https://it.wikipedia.org/wiki?curid=2546557", "title": "Lev Fyodorovich Kuznetsov", "text": ""}
{"id": "2546558", "revid": "1522738", "url": "https://it.wikipedia.org/wiki?curid=2546558", "title": "Anti-Cosmo", "text": ""}
{"id": "2546559", "revid": "1543377", "url": "https://it.wikipedia.org/wiki?curid=2546559", "title": "Campionato mondiale di pallavolo maschile 2006 (Qualificazioni Europa)", "text": "Risultati delle qualificazioni ai Mondiali di pallavolo maschile Giappone 2006.\nZona europea.\n35 membri FIVB\nLe nazionali di , , , , , , , , , , , , , e iniziano dal primo turno.\nLe nazionali di , , , , , , , , , , e cominciano il loro cammino dal secondo turno.\nInfine , , , , , , e partono direttamente dal terzo turno.\nLe prime due classificate dei quattro gironi del terzo turno sono direttamente qualificate a Giappone 2006, mentre le terze classificate disputano i Play-off per stabilire l'ultima nazionale europea qualificata.\nPrimo turno.\nGirone A - Sheffield (Inghilterra).\nClassifica finale\nGirone B - Tisza\u00fajv\u00e1ros (Ungheria).\nClassifica finale\nGirone C - Tulcea (Romania).\nClassifica finale\nGirone D - Tallinn (Estonia).\nClassifica finale\nSecondo turno.\nGirone E - Varna (Bulgaria).\nClassifica finale\nGirone F - Opava (Repubblica Ceca).\nClassifica finale\nGirone G - Vila de Conde (Portogallo).\nClassifica finale\nGirone H - Tampere (Finlandia).\nClassifica finale\nTerzo turno.\nGirone I - Napoli (Italia).\nClassifica finale\nGirone J - Larissa (Grecia).\nClassifica finale\nGirone K - Le Cannet (Francia).\nClassifica finale\nGirone L - Rzesz\u00f3w (Polonia).\nClassifica finale\nPlay-off Varna (Bulgaria).\nClassifica finale"}
{"id": "2546560", "revid": "729019", "url": "https://it.wikipedia.org/wiki?curid=2546560", "title": "Kama (arma)", "text": "Il \u00e8 un attrezzo agricolo tradizionale tipico del Giappone e di Okinawa, simile ad una piccola falce usata per mietere il grano, e utilizzata anche come arma. Prima di essere usata nelle arti marziali, il kama fu usato estesamente in Asia per tagliare i raccolti, soprattutto il riso. Si usa anche nelle arti marziali provenienti da Malaysia, Indonesia e dalle Filippine dove \u00e8 reperibile in varie forme. Il Kama \u00e8 usato inoltre nelle arti marziali cinesi, anche se non frequentemente. Da entrambe queste aree il Kama fu portato a Okinawa, e l\u00ec integrato nelle pratiche del te ( letteralmente \"mano\", un'antica pratica marziale dell'isola).\nIl Kama viene spesso incluso negli addestramenti con le armi nelle varie arti del taekwondo, silat e spesso anche in alcuni sistemi del kung fu. \u00c8 inoltre una popolare e moderna forma di competizione con le armi. Le moderne forme di competizioni spesso adattano semplicemente le loro pratiche a mani nude con piccole e accurate tecniche di kama, o tramite l'uso di elaborate esecuzioni tecniche con l'arma, che differiscono radicalmente dalle forme Okinawensi.\n\u00c8 anche utilizzata da Akali di League Of Legends.\nVariazioni.\nQuando una sfera metallica ed una catena vengono attaccate alla parte finale del Kama, questa diviene un kusarigama, un'arma eccellente, in quanto il suo uso corretto rende difficile l'avvicinarsi di un avversario."}
{"id": "2546561", "revid": "124625110", "url": "https://it.wikipedia.org/wiki?curid=2546561", "title": "Essex (baleniera)", "text": "La Essex fu una baleniera americana di Nantucket, nel Massachusetts, che nel 1820 fu attaccata e affondata da un capodoglio mentre navigava nell'Oceano Pacifico. L'equipaggio di 20 uomini fu costretto a percorrere un lungo tratto di mare a bordo delle scialuppe di salvataggio con poco cibo e acqua, costretti a ricorrere al cannibalismo per sopravvivere. Solo otto marinai, tra i quali il capitano George Pollard e il primo ufficiale Owen Chase, riuscirono a sopravvivere al duro viaggio raggiungendo le coste del Sud America mesi dopo l'affondamento della nave. \nLa tragedia della \"Essex\" pare che abbia ispirato, almeno nella prima parte, Herman Melville per il suo celebre romanzo \"Moby Dick\" (1851). \nStoria.\nFu costruita ad Amesbury, nel Massachusetts, nel 1799. Nell'agosto del 1819 part\u00ec da Nantucket agli ordini del comandante George Pollard. Tempo dopo fece scalo su delle isole a Ovest delle coste africane e dopo aver preso una tempesta nell'Oceano Atlantico e aver faticosamente doppiato Capo Horn con quella che si considerava allora una pesca quasi insignificante, Pollard decise di spingersi al largo dell'Oceano Pacifico verso rotte inesplorate. L'inverno era alle porte e gli 800 barili di grasso di balena nella stiva della baleniera erano considerati troppo pochi.\nIl 16 novembre 1820 la vedetta, finalmente, annunci\u00f2 la vista di alcuni capodogli. Il comandante non aspettava altro: fece calare tre lance che si gettarono subito all'inseguimento del branco dei capodogli entrati, in quel periodo, nella loro stagione degli amori. Un maschio enorme, preso subito di mira dagli uomini della \"Essex\", capovolse una delle lance. Due uomini si salvarono, presi a bordo dalle altre imbarcazioni. Il 20 novembre, in un momento di calma il capodoglio si scagli\u00f2 contro la stessa Essex. La nave, duramente colpita, non affond\u00f2 subito e gli uomini sulle lance e sul ponte ebbero un momento d'indecisione che si rivel\u00f2 fatale. L'enorme cetaceo riemerse, colpendo di nuovo la nave gi\u00e0 danneggiata dal precedente impatto. Quando la baleniera inizi\u00f2 ad affondare, gli uomini rimasti sul ponte azionarono le pompe, ma invano.\nLa \"Essex Nantucket\" non col\u00f2 subito a picco e ci\u00f2 permise agli uomini dell'equipaggio di recuperare le gallette necessarie a 30 giorni di navigazione e alcune tartarughe che erano a bordo. Rimasero cos\u00ec in venti su tre lance baleniere. I naufraghi approdarono su un atollo, l'isola di Henderson, abitato da uccelli marini e con una vena di acqua. Decisero di ripartire il 27 dicembre, lasciando sul piccolo atollo tre naufraghi (i cui nomi erano Thomas Chappel, Seth Weeks e William Wright) in attesa di soccorsi. I tre saranno soccorsi pi\u00f9 di tre mesi dopo, il 9 aprile 1821.\nNel Pacifico, oceano considerato calmo ma letale nelle vaste aree dove \u00e8 di fatto impossibile ottenere cibo dal mare, le lance andarono alla deriva e gli uomini cominciarono a morire di sete e fame. Una delle lance con a bordo il secondo e 5 marinai scomparve in una notte di tempesta. Senza viveri, i marinai sulle altre lance si spinsero al cannibalismo dei compagni morti, ma presto anche questa fonte di cibo si esaur\u00ec. Della terraferma non vi era nessuna traccia, ed erano passati gi\u00e0 78 giorni dal naufragio.\nA questo punto i marinai si persuasero che fosse rimasta loro un'unica risorsa: uccidere un compagno, estratto a sorte, e mangiarne il corpo. Tale pratica venne messa in atto pur con grandi rimorsi da parte di tutti, finch\u00e9 finalmente - a 650 km dalle coste del Cile - una nave salv\u00f2 due sopravvissuti: il primo ufficiale Owen Chase ed un marinaio. Dopo una settimana, un'altra nave avvist\u00f2 la seconda lancia con a bordo il comandante Pollard e un marinaio, ridotti allo stremo.\nIl rimorso per il cannibalismo e il tragico sorteggio avrebbe segnato il resto della vita degli uomini sopravvissuti. Il comandante, alla ripresa del mare, naufrag\u00f2 nuovamente su un banco di scogli e si ritir\u00f2 a Nantucket senza pi\u00f9 navigare. Il primo ufficiale Owen dopo alcuni anni prese il comando di altre navi e navig\u00f2 per parecchie campagne di caccia alle balene, ma in vecchiaia fu dichiarato malato di mente. I marinai superstiti non navigarono pi\u00f9.\nRacconto del primo ufficiale Owen Chase.\nIl 12 agosto 1819 la baleniera \"Essex\", della quale Chase \u00e8 primo ufficiale, salpa da Nantucket verso l'oceano Pacifico. Come lui stesso racconta nei propri appunti di viaggio, il 30 agosto la Essex raggiunge l'isola di Flores, nelle Azzorre, dove sosta col suo equipaggio per due giorni, al fine di fare rifornimento di cibo. Da qua, la baleniera fa rotta verso Sud, raggiungendo in 16 giorni l'isola di Maio (Capo Verde). Da qui, attraversato capo Horn, la nave si dirige prima verso l'isola di St. Mary lungo la costa cilena, passando per Massafuera, facendo poi rotta per le isole Galapagos. Dopo una prima sosta di 7 giorni sull'isola di Hook e un'ultima sosta di 6 giorni presso Charles Island, il 23 ottobre la Essex e il suo equipaggio salpano a caccia di balene.\nIl 16 novembre, Chase e compagni si imbattono in un branco di balene: lui con altri 5 occupano una delle lance deputate alla caccia. Durante la battuta, l'imbarcazione di Chase subisce dei danni causati dal colpo di coda di un cetaceo; fortunatamente nessun uomo dell'equipaggio riporta ferite.\nIl 20 novembre, intorno alle 8 del mattino, viene avvistato un nuovo banco di balene e Chase e il resto dell'equipaggio si precipitano alla caccia. In quest'occasione Chase arpiona una balena che nel tormentato dimenarsi colpisce la lancia causandone l'apertura di una falla. Dopo attimi concitati, Chase taglia la cima che lega la barca (tramite l'arpione) alla balena; l'acqua comincia a riversarsi nell'imbarcazione, cos\u00ec l'equipaggio cerca di tamponare la falla gettando e pressando delle giacche sul buco.\nMentre Chase e compagni si dirigono verso la \"Essex\" per provvedere alla riparazione dell'imbarcazione, il capitano e il secondo ufficiale con le rispettive imbarcazioni ed equipaggi proseguono nella caccia. Una volta giunti alla baleniera, la lancia viene sollevata e Chase esamina la falla apertasi: stabilito di poterla riparare, l'equipaggio si adopera. Mentre il primo ufficiale \u00e8 intento ad inchiodare e riparare, si accorge di un grosso capodoglio di circa 85 piedi di lunghezza, col muso rivolto in direzione della baleniera e che si trova a circa 100 metri dalla prua. Dopo due o tre spruzzi, scompare e in meno di due o tre secondi riappare muovendosi in direzione della baleniera alla velocit\u00e0 di circa 3 nodi.\nAl principio, l'atteggiamento del capodoglio non desta nessun sospetto o allarme nel primo ufficiale. Tuttavia, proprio quando Chase d\u00e0 ordine di muoversi cercando di evitare la grossa balena, questa parte, letteralmente, a caricare la nave colpendola col muso appena prima della prua. La nave si muove improvvisamente e violentemente come avesse urtato delle rocce. La balena continua poi a muoversi nei pressi della nave grattandone la chiglia. L'urto col cetaceo provoca l'apertura di una falla nella baleniera la cui prua comincia lentamente ad inabissarsi, quindi Chase ordina la messa in funzione delle pompe. La balena tuttavia rivolge un nuovo attacco alla Essex provocandone danni irreparabili; a questo punto l'animale scompare. \u00c8 lo stesso Chase nei suoi scritti a descrivere l'accaduto come un vero e proprio attacco che il cetaceo avrebbe sferrato verso la nave.\nA questo punto l'equipaggio, poi raggiunto dalle due lance rimaste impegnate nelle operazioni di caccia, comincia a racimolare quanto pi\u00f9 materiale utile \u00e8 possibile recuperare dal relitto che lentamente va inabissandosi. Il 22 novembre, stando alle osservazioni effettuate, l'equipaggio conclude di essere alla latitudine di 0\u00b0 13' Nord e a longitudine 120\u00b0 00' Ovest, di aver oltrepassato la linea equatoriale probabilmente durante la notte, 19 miglia alla deriva.\nDopo aver ultimato le osservazioni nautiche, il capitano Pollard convoca un concilio con Chase e il secondo ufficiale Matthew P. Joy per decidere il da farsi: l'equipaggio \u00e8 composto da un totale di 20 uomini, distribuiti in tre imbarcazioni. La terra pi\u00f9 vicina si pensa possano essere le Isole Marchesi, tuttavia dopo una serie di valutazioni, \u00e8 presa la decisione di dirigersi verso sud nella speranza di raggiungere le coste di Cile o Per\u00f9 e alle 12.30 circa l'equipaggio della ormai inabissata Essex lascia il relitto.\nLa sopravvivenza di Chase e compagni \u00e8 messa a dura prova: tempeste, vento sferzante, sole cocente, fame e sete, ecc, sono alcune delle terribili condizioni alle quali si trovano esposti alla deriva nell'oceano. La mattina del 20 dicembre tuttavia le tre lance incappano in un'isola, che credettero essere l'Isola Ducie (era invece l'Isola Henderson), situata ad una latitudine di 24\u00b040' Sud e longitudine 124\u00b040' Ovest. Si tratta di una piccola isola con risorse limitate, quindi dopo sei giorni viene presa la decisione di rimettersi in viaggio attraverso l'oceano. Tre membri dell'equipaggio, evidentemente provati dagli stenti e dalle condizioni dell'oceano, chiedono tuttavia di poter restare sull'isola. Si tratta di William Wright e Seth Weeks di Bernstable (Massachusetts) e Thomas Chapple di Plymouth (Inghilterra).\nIl 12 gennaio a seguito di una violenta tempesta, la lancia di Chase viene separata dalle altre due. A questo punto Chase e compagni sono stremati nel corpo e nell'anima dell'incredibile sciagura dalla quale sono stati colpiti.\nMan mano che i giorni passano (si \u00e8 ormai sul finire di gennaio), alcuni uomini si spengono e i loro corpi vengono affidati al mare, finch\u00e9 gli stenti diventano tali da suggerire ai restanti uomini di nutrirsi coi resti dell'ultimo compagno defunto.\nChase narra con estremo dolore e raccapriccio di quanto accaduto, descrivendo una situazione al limite dell'immaginabile e umanamente insopportabile.\nSolo intorno all'11 di febbraio Chase e compagni superstiti vengono raccolti dalla nave del capitano William Crozier, di Londra, alla latitudine di 33\u00b045' Sud e longitudine di 81\u00b003' Ovest.\nChase narra che il capitano Pollard e i sopravvissuti della sua lancia sono stati tratti in salvo dalla baleniera Dauphin comandata dal Capt. Zimri Coffin di Nantucket.\nLa terza lancia, separatasi da quella del capitano intorno al 28 febbraio, non fu ritrovata.\nL'11 giugno Chase torna a Nantucket a bordo della baleniera Eagle, comandata dal Capt. William H. Coffin.\nL'equipaggio della Essex.\nDi seguito, l'elenco dell'equipaggio della Essex e indicazione della lancia di appartenenza:\nCAPT George Pollard - prima lancia, sopravvissuto\nObed Hendricks - prima lancia, poi passato alla terza\nBrazilla Ray - prima lancia, defunto\nOwen Coffin - prima lancia, ucciso\nSamuel Reed - prima lancia, defunto\nCharles Ramsdale - prima lancia, sopravvissuto\nSeth Weeks - prima lancia, rimasto sull'isola\nPrimo ufficiale Owen Chase - seconda lancia, sopravvissuto \nBenjamin Lawrence - seconda lancia, sopravvissuto \nThomas Nickerson - seconda lancia, sopravvissuto \nIsaac Cole - seconda lancia, defunto\nRichard Peterson - seconda lancia, defunto \nWilliam Wright - seconda lancia, rimasto sull'isola\nSecondo ufficiale Matthew P. Joy - terza lancia, defunto\nThomas Chapple - terza lancia, rimasto sull'isola\nJoseph West - terza lancia, disperso\nLawson Thomas - terza lancia, defunto\nCharles Shorter - terza lancia, defunto\nIsaiah Shepherd - terza lancia, defunto\nWilliam Bond - terza lancia, disperso\nNella cultura di massa.\nIl fatto viene raccontato nel film del 2015 \"In the Heart of the Sea\", diretto da Ron Howard.\nAnche la puntata del 7 novembre 2015 di \"Ulisse - Il piacere della scoperta\" \u00e8 incentrata su questo fatto storico e la relazione col romanzo di Melville."}
{"id": "2546564", "revid": "384895", "url": "https://it.wikipedia.org/wiki?curid=2546564", "title": "Palazzo Barzizza", "text": "Palazzo Barzizza \u00e8 un palazzo di Venezia, situato nel sestiere di San Polo e affacciato sul Canal Grande, accanto a Palazzo Giustinian Businello e di fronte a Ca' Farsetti.\nStoria.\nIl palazzo nasce come casa-fondaco nel XIII secolo, di propriet\u00e0 dei Contarini. La struttura viene poi rimaneggiata nel XVI secolo, quando viene ammodernata.\nPalazzo Barzizza deve il proprio nome ai proprietari che lo acquisirono nel XVIII secolo, i nobili bergamaschi Barzizza, che ricostruirono la parte sinistra del palazzo originale.\nAttualmente l'antica dimora \u00e8 ancora una casa privata.\nArchitettura.\nLa facciata, molto compromessa dai numerosi restauri e ricostruzioni avvenute nei secoli, si presenta asimmetrica e ricca di elementi contrastanti, dovuti agli stili delle diverse epoche.\nCentralmente la forometria \u00e8 stata compromessa dalle ricostruzioni settecentesche: la prima apertura dell'elegante pentafora del secondo piano nobile \u00e8 stata parzialmente coperta e murata; le corrisponde una pentafora di dimensioni minori al primo piano.\nIl blocco sinistro della facciata ha monofore a tutto sesto a evidenziarne i livelli, mentre la parte destra, pi\u00f9 antica, si distingue per la presenza di una monofora gotica con balaustra.\nDi particolare valore il vecchio portale scolpito, anch'esso compromesso sul lato destro, dall'edificazione successiva di una terrazza sporgente sul canale."}
{"id": "2546565", "revid": "599013", "url": "https://it.wikipedia.org/wiki?curid=2546565", "title": "Foniatr\u00eda", "text": ""}
{"id": "2546566", "revid": "1442080", "url": "https://it.wikipedia.org/wiki?curid=2546566", "title": "Australian Men's Hardcourt Championships 1995 - Singolare", "text": "Il singolare del torneo di tennis Australian Men's Hardcourt Championships 1995, facente parte dell'ATP Tour, ha avuto come vincitore Jim Courier che ha battuto in finale Arnaud Boetsch 6-2, 7-5."}
{"id": "2546569", "revid": "6923", "url": "https://it.wikipedia.org/wiki?curid=2546569", "title": "Torre de la Plata", "text": "La Torre de la Plata di Siviglia \u00e8 una torre a forma ottagonale del XIII secolo, che si univa, tramite la muraglia di Siviglia, alla Torre del Oro. Venne restaurata parzialmente nel 1992.\nFino a tempi relativamente recenti \u00e8 stata utilizzata come rifugio per i senzatetto. La torre si trova in cattivo stato e la vegetazione occupa gran parte dello spazio.\nAttualmente un muro, dei nostri tempi, divide il cortile adiacente ad un parcheggio. C'\u00e8 la volont\u00e0 di riqualificare lo spazio come giardino."}
{"id": "2546570", "revid": "52076", "url": "https://it.wikipedia.org/wiki?curid=2546570", "title": "Uva sultanina", "text": ""}
{"id": "2546573", "revid": "8897", "url": "https://it.wikipedia.org/wiki?curid=2546573", "title": "Dinastia degli Almohadi", "text": ""}
{"id": "2546582", "revid": "1087849", "url": "https://it.wikipedia.org/wiki?curid=2546582", "title": "Bob Dylan's Dream", "text": "Bob Dylan's Dream (traducibile letteralmente in lingua italiana \"Sogno di Bob Dylan\") \u00e8 una canzone in forma di ballata scritta da Bob Dylan nel 1962.\nIl brano.\nIl brano fa parte del secondo album registrato in studio da Dylan (e il primo con composizioni proprie), \"The Freewheelin' Bob Dylan\", pubblicato nel 1963.\nLa melodia e alcuni passaggi testuali sono basati sulla ballata tradizionale \"Lady Franklin's Lament\".\nIl titolo della canzone \u00e8 citato sulla copertina dell'album dei Rolling Stones \"Beggars Banquet\".\nIl testo \u00e8 di contenuto nostalgico e riporta l'autore, che ha qui accenti sentimentali, al tempo trascorso con gli amici folksinger al suo arrivo al Greenwich Village di New York, in attesa di poter visitare in ospedale il suo idolo morente, Woody Guthrie.\n, la canzone potrebbe essere stata composta in epoca antecedente rispetto a quella conosciuta ufficialmente, ovvero nell'estate del 1961 quando il cantautore - allora ventenne e da poco tempo giunto a New York dal nat\u00eco Minnesota - viveva in un piccolo appartamento di MacDougal Street, nel cuore del Village, di propriet\u00e0 del \"comedienne\" Hugh Romney (conosciuto anche come Wavy Gravy).\nDylan e Romney si conobbero al Gaslight Cafe, dove il cantautore si esibiva con una certa regolarit\u00e0 e dove Romney lavorava come direttore artistico.\nVersioni.\nDel brano sono state eseguite diverse \"cover\", fra cui quelle di:"}
{"id": "2546583", "revid": "7", "url": "https://it.wikipedia.org/wiki?curid=2546583", "title": "Peter, Paul, and Mary", "text": ""}
{"id": "2546584", "revid": "73125", "url": "https://it.wikipedia.org/wiki?curid=2546584", "title": "Erasmo Reinhold", "text": ""}
{"id": "2546585", "revid": "599013", "url": "https://it.wikipedia.org/wiki?curid=2546585", "title": "Benson &amp; Hedges Centennial Open 1995", "text": "L'Heineken Open 1995 \u00e8 stato un torneo di tennis giocato sul cemento.\n\u00c8 stata la 28\u00aa edizione dell'Heineken Open,che fa parte della categoria World Series nell'ambito dell'ATP Tour 1995.\nSi \u00e8 giocato all'ASB Tennis Centre di Auckland in Nuova Zelanda,\ndal 9 al 16 gennaio 1995.\nCampioni.\nSingolare.\n Thomas Enqvist ha battuto in finale Chuck Adams 6-2, 6-1\nDoppio.\n Grant Connell / Patrick Galbraith hanno battuto in finale Luis Lobo / Javier S\u00e1nchez, 6-4, 6-3"}
{"id": "2546598", "revid": "298055", "url": "https://it.wikipedia.org/wiki?curid=2546598", "title": "Marina Giordano", "text": ""}
{"id": "2546600", "revid": "599013", "url": "https://it.wikipedia.org/wiki?curid=2546600", "title": "Benson &amp; Hedges Centennial Open 1995 - Singolare", "text": "Il singolare del Heineken Open 1995 \u00e8 stato un torneo di tennis facente parte dell'ATP Tour.\nMagnus Gustafsson era il detentore del titolo, ma quest'anno non ha partecipato.\nThomas Enqvist ha battuto in finale Chuck Adams 6-2, 6-1."}
{"id": "2546604", "revid": "60451", "url": "https://it.wikipedia.org/wiki?curid=2546604", "title": "Pesi leggeri", "text": "I pesi leggeri sono una categoria di peso del pugilato e del wrestling.\nLimiti di peso.\nNel pugilato moderno il peso dei contendenti non deve superare:\nProfessionisti.\nAlcuni tra i migliori rappresentanti della categoria sono stati:"}
{"id": "2546608", "revid": "554814", "url": "https://it.wikipedia.org/wiki?curid=2546608", "title": "Gatto dell'Isola di Man", "text": "Il gatto dell'Isola di Man (anche noto in inglese come Manx e in mannese come Kayt Manninagh o Stubbin) \u00e8 una razza felina caratterizzata da una mutazione della colonna vertebrale a seguito della quale gli esemplari mancano totalmente o in parte della coda.\nRispetto ad altre razze di gatto, quello di Man presenta zampe posteriori pi\u00f9 lunghe di quelle anteriori.\nPresenta due variet\u00e0, una a pelo lungo e una a pelo corto.\nOrigini.\nLa razza si \u00e8 originata probabilmente durante il corso del XVIII secolo sull'Isola di Man, da cui il nome, si pensa sia dovuto ad una mutazione casuale che, a causa dell'isolamento dell'isola, ha permesso, a causa del cosiddetto \"effetto del fondatore\", la diffusione prevalente di questa razza felina nell'isola.\nLeggenda.\nSecondo una leggenda il Manx \u00e8 uno degli animali salvati da No\u00e8 dal Diluvio universale. Questo gatto si trovava, a bordo, vicino alla porta della nave e questa, mentre si chiudeva, tagli\u00f2 di netto la coda del micio. Altre leggende vogliono che la coda del Manx fu strappata con un morso da un cane indiavolato o ancora che i guerrieri barbari dell'Isola di Man avessero l'abitudine di tagliare le code dei loro gatti quando vincevano una battaglia per decorare gli elmi."}
{"id": "2546609", "revid": "183483", "url": "https://it.wikipedia.org/wiki?curid=2546609", "title": "Pi 2 Ursae Majoris", "text": ""}
{"id": "2546611", "revid": "767487", "url": "https://it.wikipedia.org/wiki?curid=2546611", "title": "Dubai Tennis Championships 1995", "text": "Il Dubai Tennis Championships 1995 \u00e8 stato un torneo di tennis giocato sul cemento. \n\u00c8 stata la 3\u00aa edizione del Dubai Tennis Championships, \nche fa parte della categoria World Series nell'ambito dell'ATP Tour 1995.\nIl torneo si \u00e8 giocato al Dubai Tennis Stadium di Dubai negli Emirati Arabi Uniti, dal 6 al 13 febbraio 1995.\nCampioni.\nSingolare.\n Wayne Ferreira ha battuto in finale Andrea Gaudenzi, 6\u20133, 6\u20133\nDoppio.\n Grant Connell / Patrick Galbraith hanno battuto in finale Tom\u00e1s Carbonell / Francisco Roig, 6\u20132, 4\u20136, 6\u20133"}
{"id": "2546613", "revid": "729019", "url": "https://it.wikipedia.org/wiki?curid=2546613", "title": "Eku", "text": "L'(qualche volta sillabato eiku o ieku) \u00e8 un'antica arma dell'kobud\u014d di Okinawa la quale trae origine da un remo, approssimativamente di 160 cm di lunghezza. \nStoria.\nSecondo la leggenda, il remo fu tradizionalmente adattato per divenire un'arma di autodifesa dai pescatori contro nemici armati di maggiori armi convenzionali. I giapponesi, infatti, avevano gi\u00e0 conquistato Okinawa e avevano messo gli ufficiali pi\u00f9 anziani al lavoro per insegnare alla gente comune un po' di pratica base nell'uso delle armi, al fine di metterli in campo per primi contro una possibile invasione cinese. Ad ogni modo, siccome le armi di qualit\u00e0 erano costose, i civili dovevano usare l'attrezzatura in loro possesso. Il remo Ryuku, ad Okinawa \"Eku\" o \"Eiku\", venne a rappresentare il Naginata. Naginata significa infatti \"Lama su asta\", cosa che il remo principalmente \u00e8.\nIl bastone Jo venne utilizzato primariamente contro le spade e il Bo contro le lance.\nIl samurai utilizz\u00f2 un'arma ricavata da un remo nel celebre duello con ."}
{"id": "2546616", "revid": "287204", "url": "https://it.wikipedia.org/wiki?curid=2546616", "title": "Marguerite-Louis-Fran\u00e7ois Duport-Dutertre", "text": "Biografia.\nStudi\u00f2 al Collegio Louis-le-Grand di Parigi e, divenuto avvocato, fu eletto alla municipalit\u00e0 parigina nel 1789 e poi fu sostituto procuratore del Comune. Su raccomandazione di La Fayette il 21 novembre 1790 fu nominato dal re ministro della Giustizia al posto di J\u00e9r\u00f4me-Marie Champion de Cic\u00e9.\nFu sostituito nell'incarico il 23 marzo 1792 dal girondino Jean Marie Roland e si ritir\u00f2 a vita privata, ma dopo la giornata del 10 agosto 1792 fu sospettato di cospirazione e, insieme con Barnave, Bertrand, Lameth, Duportail e Tarb\u00e9, fu arrestato e incarcerato nella Conciergerie. Malgrado l'opinione a lui favorevole di Marat, fu condannato a morte e ghigliottinato insieme con Barnave."}
{"id": "2546622", "revid": "3115", "url": "https://it.wikipedia.org/wiki?curid=2546622", "title": "Noble Automotive", "text": "La Noble Automotive Ltd., pi\u00f9 semplicemente conosciuta come Noble, \u00e8 una casa automobilistica inglese attiva dal 1999.\nStoria.\nLa Noble \u00e8 stata fondata nel 1999 da Lee Noble a Barwell nella regione del Leicestershire, in Inghilterra, con lo scopo di produrre vetture ad alte prestazioni con motore posteriore-centrale e trazione posteriore. Lee Noble proveniva da precedenti esperienze con il suo team \"Noble Motorsport\" (con cui progett\u00f2 e port\u00f2 in gara le kitcar \"Ultima Mk1\", \"Ultima Mk2\" e \"Ultima Mk3\", che surclassarono la concorrenza) e la casa costruttrice Ascari Cars, per cui aveva progettato la carrozzeria della \"concept\" Ascari FGT, e ha in seguito venduto la compagnia a Peter Dyson nell'agosto del 2006, dato le dimissioni nel febbraio 2008 ed annunciato il suo nuovo progetto, Fenix Automotive nel 2009.\nL'azienda \u00e8 stata spostata in una sede pi\u00f9 grande sita a Meridian Business Park vicino a Leicester.\nI diritti della M12/M400 sono stati venduti dalla Noble Automotive nel febbraio 2007 alla 1G Racing di Ohio che sta per produrne una versione aggiornata, chiamata Rossion Q1.\nLa Noble ha presentato nel 2010 la M15/M600; e la Noble M600 Speedster"}
{"id": "2546623", "revid": "474175", "url": "https://it.wikipedia.org/wiki?curid=2546623", "title": "Giuseppe Verginella", "text": "Biografia.\nVerginella nasce nel 1908 a \"Kri\u017e\", villaggio a maggioranza slovena presso Trieste, allora porto dell'Impero austro-ungarico (secondo l'ultimo censimento austriaco del 1911, l'85,8% della popolazione era di madrelingua slovena).\nL'adesione al comunismo.\nA diciott'anni nel 1926 ader\u00ec al Partito Comunista d'Italia, e per il suo intenso attivismo politico venne individuato dalla polizia fascista e arrestato. Liberato, per sottrarlo alla sorveglianza nel 1930 venne fatto emigrare in Iugoslavia, quindi in altri paesi, per finire in Unione Sovietica dove scelse di diventare membro del PCUS.\nVolontario nella Guerra civile spagnola.\nDopo la sollevazione franchista del luglio 1936, Verginella accorse in Spagna nell'aprile 1937 per militare nelle Brigate internazionali costituite a soccorso della Repubblica minacciata. Fu inquadrato nel quarto battaglione della Brigata Garibaldi, l'unit\u00e0 di volontari italiani uscita vittoriosa un mese prima dalla battaglia di Guadalajara. Con essa combatt\u00e9 in vari teatri della guerra, fino all'ultima sfortunata offensiva repubblicana sul fiume Ebro (luglio-settembre 1938) nel corso della quale rimase ferito. Durante il periodo della Brigata Garibaldi era conosciuto come \"comandante Alberto\".\nL'internamento e la militanza nella resistenza francese.\nA seguito della decisione del Governo spagnolo di rinunciare all'apporto dei volontari stranieri, e del conseguente scioglimento (dicembre 1938) delle Brigate internazionali, nel febbraio 1939 pass\u00f2 la frontiera francese e con tutti gli altri reduci sub\u00ec l'arresto e l'internamento in campo di concentramento.\nSfuggito alla polizia italiana cui era stato consegnato da quella francese dopo l'occupazione militare del giugno 1940, entr\u00f2 nel \"maquis\" avendovi anche responsabilit\u00e0 di commissario politico.\nComandante nella resistenza italiana.\nDopo la caduta di Mussolini del luglio 1943 rientr\u00f2 in Italia, e all'atto dell'occupazione tedesca fu incaricato dal Partito Comunista di organizzare la Resistenza dapprima in Piemonte, poi nella bresciana Val Camonica, zona interamente controllata dalle formazioni resistenziali cattoliche (Brigate del popolo). Qui, nella laterale Val Saviore, si costitu\u00ec l'unica Brigata Garibaldi, la 54^, ed egli col nome di \"Alberto\" ne divenne commissario politico. Per breve periodo per\u00f2, perch\u00e9 per i contrasti col comandante Nino Parisi si decise il suo trasferimento in Val Trompia, dove il 4 ottobre 1944 altri militanti comunisti avevano formato la 122\u00aa Brigata Garibaldi, e la sua nomina a comandante della stessa.\nDopo i duri colpi subiti dalla Brigata nell'autunno-inverno e lo sbandamento in pianura, Giuseppe Verginella venne arrestato dietro delazione il 24 dicembre 1944 a un appuntamento a Provaglio di Iseo da una squadra del Corpo di Polizia Repubblicana. Torturato per due settimane nelle carceri bresciane perch\u00e9 rivelasse l'identit\u00e0 di altri partigiani, venne poi condotto il 10 gennaio 1945 a Lumezzane, gi\u00e0 centro organizzativo della 122\u00aa Brigata Garibaldi, per ottenere informazioni sull'ubicazione di presunti depositi di armi, venne assassinato per strada dai reparti della questura di Brescia. Il cadavere venne ritrovato nei giorni seguenti al ciglio della strada da un falegname e da alcune donne che, dopo averlo caricato su di una carriola, lo trasportarono al cimitero locale.\nUna stele bilingue, in italiano e sloveno, a sua memoria, \u00e8 oggi presente nel comune di Lumezzane."}
{"id": "2546624", "revid": "287204", "url": "https://it.wikipedia.org/wiki?curid=2546624", "title": "Pavel Vidanov", "text": "Carriera.\nClub.\nProveniente dalle giovanili del CSKA Sofia, debutta con la squadra della sua citt\u00e0 nel 2007, per poi essere mandato in prestito per sei mesi al Vihren Sandanski. Dopo essere tornato dal prestito vince con il CSKA Sofia la Supercoppa di Bulgaria.\nDall'estate 2011 alla primavera 2014 gioca con il Zag\u0142\u0119bie Lubin club del massimo campionato polacco.\nIl 26 ottobre 2014, dopo un periodo di prova, diventa ufficialmente un giocatore del Trapani Calcio, formazione militante nel campionato italiano di Serie B. Il suo debutto avviene l'8 novembre nella partita persa per 4-1 contro il Frosinone, in cui parte titolare ma al 35\u00ba minuto viene sostituito da Francesco Lo Bue dopo un duro scontro aereo con Gaetano Masucci dei ciociari, per cui in seguito gli hanno messo 6 punti di sutura. Il 12 dicembre realizza il suo primo gol in maglia granata, in casa contro il Perugia (2-2).\nAl termine della stagione (in cui ha disputato solamente 4 partite) risolve consensualmente il proprio contratto con la societ\u00e0 siciliana.\nTerminanta l'esperienza a Trapani si trasferisce in Polonia al G\u00f3rnik Zabrze, dove gioca solo 13 partite in un anno per poi lasciare il club a fine stagione.\nPer la stagione 2017-2018 gioca in patria con la maglia del Beroe dove ha totalizzato in una stagione 23 presenze.\nA fine stagione lascia il club e si accasa allo Slavia Sofia.\nNazionale.\nVidanov prende parte dal 2007 al 2009 all'Under-21 bulgara, per poi essere convocato nella nazionale maggiore. Fino ad ora ha disputato 5 partite con la nazionale maggiore, l'ultima nel 2014."}
{"id": "2546625", "revid": "1833487", "url": "https://it.wikipedia.org/wiki?curid=2546625", "title": "Semicupio", "text": "Il semicupio \u00e8 un recipiente simile alla vasca da bagno, corta e munita di sedile interno, che permette di immergersi parzialmente restando seduti. Oggi \u00e8 caduto in quasi totale disuso, ma conserva una sua nicchia di mercato sotto forma di vasche per anziani. Con lo stesso termine di semicupio si indica anche il bagno fatto in tale vasca.\nViene utilizzato spesso per fare ammolli salutari con oli essenziali per curare cistite, infezioni vaginali o uretrali, emorroidi, ragadi anali e ritenzione idrica."}
{"id": "2546629", "revid": "287204", "url": "https://it.wikipedia.org/wiki?curid=2546629", "title": "Open 13 1995", "text": "L'Open 13 1995 \u00e8 stato un torneo di tennis giocato sul sintetico indoor.\n\u00c8 stata la 3\u00aa edizione dell'Open 13,che fa parte della categoria World Series nell'ambito dell'ATP Tour 1995.\nSi \u00e8 giocato al Palais des Sports di Marsiglia in Francia, dal 6 febbraio al 13 febbraio 1995.\nCampioni.\nSingolare.\n Boris Becker ha battuto in finale Daniel Vacek 6-7 (2-7), 6-4, 7-5\nDoppio.\n David Adams / Andrej Ol'chovskij hanno battuto in finale Jean-Philippe Fleurian / Rodolphe Gilbert 6-1, 6-4"}
{"id": "2546630", "revid": "253269", "url": "https://it.wikipedia.org/wiki?curid=2546630", "title": "Fredric Lehne", "text": "Biografia.\nDebutta al cinema con un piccolo ruolo in \"Oltre il giardino\" (1979) di Hal Ashby; successivamente recita in \"A donne con gli amici\" (1980) di Adrian Lyne e \"Gente comune\" (1980) di Robert Redford. Nel 1984 interpreta il personaggio di Eddie Cronin nel serial televisivo \"Dallas\", e qualche anno dopo \u00e8 Eddie McMasters nel telefilm \"Mancuso F.B.I.\". Nel 1989 recita nel film horror \"Amityville Horror - La fuga del diavolo\".\nNegli anni seguenti si divide tra teatro, dove lavora a Broadway in varie produzioni tratte da opere di Shakespeare, Moli\u00e8re e Ibsen, televisione, dove appare che guest star in molte serie televisive, e cinema, recitando in film come \"Con Air\" (1997), \"Men in Black\" (1997) e in molti altri film considerati di cassetta.\nNel 2004 acquista una discreta popolarit\u00e0 grazie al ruolo ricorrente dello sceriffo Edward Mars in \"Lost\"; in seguito \u00e8 il demone Azazel - principale antagonista delle prime due stagioni - in \"Supernatural\" ed \u00e8 guest star per molte serie televisive, tra cui \"Eli Stone\", \"Lie to Me\" e \"The Mentalist\".\nVita privata.\nDal 1979 al 2001 Lehne \u00e8 stato sposato con Shirley Naples, dalla quale ha avuto due figli; dal 2001 \u00e8 sposato con Ginger Lehne."}
{"id": "2546641", "revid": "486946", "url": "https://it.wikipedia.org/wiki?curid=2546641", "title": "Tangenziale di Benevento", "text": ""}
{"id": "2546649", "revid": "71433", "url": "https://it.wikipedia.org/wiki?curid=2546649", "title": "Fredric Lane", "text": ""}
{"id": "2546650", "revid": "761306", "url": "https://it.wikipedia.org/wiki?curid=2546650", "title": "Stella quadrupla", "text": ""}
{"id": "2546651", "revid": "767487", "url": "https://it.wikipedia.org/wiki?curid=2546651", "title": "Michailas Anisimovas", "text": ""}
{"id": "2546652", "revid": "287204", "url": "https://it.wikipedia.org/wiki?curid=2546652", "title": "New York Knicks 1980-1981", "text": "La stagione 1980-81 dei New York Knicks fu la 32\u00aa nella NBA per la franchigia.\nI New York Knicks arrivarono terzi nella \"Atlantic Division\" della \"Eastern Conference\" con un record di 50-32. Nei play-off persero al primo turno con i Chicago Bulls (2-0)."}
{"id": "2546655", "revid": "599013", "url": "https://it.wikipedia.org/wiki?curid=2546655", "title": "Todor Jan\u010dev", "text": "Carriera.\nClub.\nComincia la sua carriera nel Naftex Burgas, squadra della sua citt\u00e0, per poi trasferirsi al CSKA Sofia nel 2000, squadra in cui torner\u00e0 nel 2007 e di cui \u00e8 stato capitano. Con il CSKA ha vinto tre campionati bulgari (nel 2003, nel 2005 e nel 2008) ed una Supercoppa di Bulgaria.\nNazionale.\nDal 1999 ha giocato regolarmente con la Nazionale bulgara."}
{"id": "2546658", "revid": "767487", "url": "https://it.wikipedia.org/wiki?curid=2546658", "title": "Justas Sinica", "text": ""}
{"id": "2546661", "revid": "300067", "url": "https://it.wikipedia.org/wiki?curid=2546661", "title": "San Antonio Spurs 1980-1981", "text": "La stagione 1980-81 dei San Antonio Spurs fu la 5\u00aa nella NBA per la franchigia.\nI San Antonio Spurs vinsero la \"Midwest Division\" della \"Western Conference\" con un record di 52-30. Nei play-off persero 4-3 nelle semifinali di conference con gli Houston Rockets."}
{"id": "2546662", "revid": "767487", "url": "https://it.wikipedia.org/wiki?curid=2546662", "title": "Evaldas Dainys", "text": ""}
{"id": "2546663", "revid": "1442080", "url": "https://it.wikipedia.org/wiki?curid=2546663", "title": "Open 13 1995 - Singolare", "text": "Il singolare dell'Open 13 1995 \u00e8 stato un torneo di tennis facente parte dell'ATP Tour.\nMarc Rosset era il detentore del titolo, ma quest'anno non ha partecipato.\nBoris Becker ha battuto in finale Daniel Vacek 6-7 (2-7), 6-4, 7-5."}
{"id": "2546664", "revid": "767487", "url": "https://it.wikipedia.org/wiki?curid=2546664", "title": "Crayon Shin-chan - Buriburi \u014dkoku no hih\u014d", "text": " \u00e8 un film d'animazione del 1994 diretto da Mitsuru Hongo.\nSi tratta del secondo film basato sul manga e anime \"Shin Chan\". Come per gli altri film basati sulla serie, non esiste un'edizione italiana del lungometraggio.\nTrama.\nTutto inizia quando Shin-chan vince un viaggio per il Regno del culo, un'isola tropicale dell'Oceano Indiano, e ci va con tutta la famiglia a seguito. Una volta in vacanza, a bordo dell'aereo, i tre subiscono un tentato rapimento da parte dell'esercito del Serpente bianco, che tenta di rapire Shinnosuke. I Nohara riescono a sfuggire all'esercito, ma finiscono in una giungla. Da quel momento iniziano le avventure e le disavventure della famiglia Nohara nel tentativo di andarsene. Ad un certo punto trovano un treno, ma ad aspettarli c'\u00e8 l'esercito del Serpente bianco, che, dopo un inseguimento, riesce a catturare Shin-chan. Hiroshi e Misae, grazie all'aiuto dell'agente Lulu, vanno cos\u00ec in cerca dell'esercito del Serpente bianco.\nL'esercito \u00e8 andato nel territorio sacro del Regno del culo alla ricerca del tesoro. Per fortuna, l'agente Lulu trova il modo di localizzarlo e lo segue insieme ai genitori di Shin-chan.\nQuando entrambe le fazioni arrivano al tesoro, si scatena una lotta che lascia illesa e salva la famiglia Nohara.\nDistribuzione.\nEdizioni home video.\nIn Giappone il film \u00e8 stato distribuito in VHS il 25 aprile 1995 e in DVD il 25 aprile 2003."}
{"id": "2546666", "revid": "1855146", "url": "https://it.wikipedia.org/wiki?curid=2546666", "title": "Ministri dei trasporti del Regno d'Italia", "text": "I ministri dei trasporti del Regno d'Italia si sono avvicendati dal 1916 al 1920 e dal 1944 al 1946."}
{"id": "2546670", "revid": "117543973", "url": "https://it.wikipedia.org/wiki?curid=2546670", "title": "Renault RE20", "text": "La Renault RE20 \u00e8 una monoposto di Formula 1 che corse nel campionato mondiale del 1980. Anche questa vettura, come la precedente Renault RS10 aveva la peculiarit\u00e0 del motore: un 1500 cm\u00b3 sovralimentato con due turbine denominato Renault EF1.\nI progettisti furono i francesi Michel T\u00e9tu e Fran\u00e7ois Castaing.\nStagione 1980.\nLa vettura ottenne la prima \"pole\" nel secondo appuntamento stagionale, in Brasile con Jean-Pierre Jabouille. In gara un problema col turbo ferm\u00f2 il \"poleman\" ma la vittoria arrise comunque al compagno di scuderia Ren\u00e9 Arnoux. Stesso schema nel gran premio successivo, in Sud Africa: \"pole\" per Jabouille, vittoria per Arnoux. La Renault cos\u00ec si trova a guidare sia la classifica costruttori che quella piloti.\nVari guasti tecnici impediscono per\u00f2 alla vettura di essere competitiva, anche se ritorna alla vittoria nel Gran Premio d'Austria con Jabouille, dopo che la \"pole\" era stata fatta segnare da Arnoux. Arnoux far\u00e0 segnare la \"pole\" anche nelle due gare seguenti (Olanda e Italia).\nNella stagione in totale la scuderia conquista 38 punti giungendo quarta nella classifica costruttori, il tutto condito da 4 \"gpv\" (Brasile, Sudafrica, Austria e Olanda), tutti fatti segnare da Arnoux."}
{"id": "2546671", "revid": "767487", "url": "https://it.wikipedia.org/wiki?curid=2546671", "title": "Donatas Zavackas", "text": ""}
{"id": "2546672", "revid": "123549851", "url": "https://it.wikipedia.org/wiki?curid=2546672", "title": "Candy Shop", "text": "Candy Shop \u00e8 un brano musicale del rapper 50 Cent estratto come secondo singolo dall'album \"The Massacre\" del 2005. Il brano figura la partecipazione della cantante R&amp;B Olivia, ed \u00e8 stata scritta da 50 Cent e prodotta da Scott Storch. Contiene un sample tratto da \"Ooh, I Love It (Love Break)\", brano della Salsoul Orchestra del 1983.\n\"Candy Shop\" ha raggiunto la vetta della classifica statunitense \"Billboard\" Hot 100, diventando il terzo numero uno di 50 Cent. Il brano \u00e8 stato nominato ai Grammy Awards 2006 nella categoria Miglior canzone rap, ed agli MTV Video Music Awards, come miglior video maschile."}
{"id": "2546673", "revid": "33751", "url": "https://it.wikipedia.org/wiki?curid=2546673", "title": "Incontri ufficiali della nazionale di calcio della Francia dal 2001", "text": "Questa \u00e8 la cronologia completa delle partite ufficiali della Nazionale di calcio della Francia dal 2001 a oggi."}
{"id": "2546681", "revid": "123615063", "url": "https://it.wikipedia.org/wiki?curid=2546681", "title": "Lingua soraba inferiore", "text": "La lingua soraba inferiore, chiamata anche basso sorabo, serbo-lusaziano inferiore o lusaziano inferiore (\"dolnoserbski\") \u00e8 una lingua soraba parlata in Germania, nella regione della Lusazia, parte del Brandeburgo.\nDistribuzione geografica.\nSecondo \"Ethnologue\", il sorabo inferiore \u00e8 parlato nella citt\u00e0 di Cottbus e nei territori circostanti. Il numero dei locutori \u00e8 stimato in 6670 persone.\nClassificazione.\nSecondo \"Ethnologue\", la classificazione della lingua soraba inferiore \u00e8 la seguente:\nSistema di scrittura.\nPer la scrittura viene utilizzato l'alfabeto latino."}
{"id": "2546682", "revid": "298055", "url": "https://it.wikipedia.org/wiki?curid=2546682", "title": "Michelle Dessler", "text": ""}
{"id": "2546683", "revid": "1318658", "url": "https://it.wikipedia.org/wiki?curid=2546683", "title": "Pierre Dervaux", "text": "Biografia.\nStudi\u00f2 al Conservatorio di Parigi contrappunto e armonia con Marcel Samuel-Rousseau e con Jean e Noel Gallone, e pianoforte con Isidor Philipp, Armand Fert\u00e9 e Yves Nat.\nFu direttore principale dell'Op\u00e9ra Comique (1947-1953), e dell'Op\u00e9ra de Paris (1956-1972).\nIn questa veste diresse l'opera prima del francese Francis Poulenc, \"I dialoghi delle Carmelitane\".\nOnorificenze.\nLe sue registrazioni comprendono: \"L'Enfance du Christ\" di Hector Berlioz (1959); \"Les Pecheurs de perles\" di Georges Bizet (1961); e \"Istar\", \"Wallenstein\" e \"La for\u00eat enchant\u00e9e\" di Vincent d'Indy (1975)."}
{"id": "2546684", "revid": "287204", "url": "https://it.wikipedia.org/wiki?curid=2546684", "title": "Utah Jazz 1980-1981", "text": "La stagione 1980-81 degli Utah Jazz fu la 7\u00aa nella NBA per la franchigia.\nGli Utah Jazz arrivarono quinti nella \"Midwest Division\" della \"Western Conference\" con un record di 28-54, non qualificandosi per i play-off."}
{"id": "2546685", "revid": "767487", "url": "https://it.wikipedia.org/wiki?curid=2546685", "title": "Furanocumarine", "text": "Le furanocumarine, o furocumarine, sono una classe di sostanze organiche naturali prodotte da certe variet\u00e0 di piante. \nLa struttura chimica delle furanocumarine consiste di un anello furanico fuso con una cumarina. L'anello furanico pu\u00f2 essere fuso alla cumarina in due modi principali, dando luogo a due classi di isomeri, le furanocumarine lineari (capostipite psoralene) e le furanocumarine angolari (capostipite angelicina).\nMolte furanocumarine sono tossiche e fotomutagene e sono prodotte dalle piante principalmente come meccanismo di difesa dai predatori. Sono presenti nella buccia di molti agrumi (in particolare di bergamotto) e nella linfa di piante invasive quali la panace gigante."}
{"id": "2546686", "revid": "287204", "url": "https://it.wikipedia.org/wiki?curid=2546686", "title": "Ghost Force", "text": "Ghost Force \u00e8 un romanzo di Patrick Robinson.\nTrama.\nAnno 2010. La Siberia inizia a protestare per lo scarso valore riconosciuto al proprio petrolio dalla Russia, e Mosca decide di eliminare chi protesta. Inoltre il governo moscovita ritiene di dover cercare altre fonti di petrolio, e rivolge la sua attenzione ai giacimenti trovati nelle isole Falkland.\nI russi stuzzicano quindi i militari argentini ad andare alla conquista delle isole \"Malvinas\" garantendo loro un appoggio militare nascosto. Il colpo di mano sulle isole, praticamente lasciate incustodite dalla Gran Bretagna, riesce e l'Argentina prende possesso delle isole.\nIl parlamento britannico decide, come nel 1982, di affrontare gli invasori argentini per liberare le isole, ma questa volta le forze navali sono molto meno efficienti, indebolite dallo stesso governo di Sua Maest\u00e0 con dei potenti tagli economici. Come previsto dalla stessa Royal Navy la spedizione si rivela un disastro, grazie anche ad un intervento russo ed il corpo di spedizione britannico \u00e8 costretto a chiedere la resa dopo pesanti perdite.\nIn questo sfortunato conflitto i britannici ottengono per\u00f2 un successo: un distaccamento del SAS riesce a distruggere un centro di comunicazione argentino e a massacrarne la guarnigione. Nei giorni successivi il reparto del SAS riesce miracolosamente a sfuggire ai rastrellamenti nemici e perfino ad infliggere ulteriori perdite tra le pattuglie di ricerca argentine. La missione di sabotare le difese argentine alle Falkland e di salvare i colleghi britannici \u00e8 affidata ad un reparto di SEAL. Date le difficolt\u00e0 da affrontare il comandante dei SEAL decide di richiamare in servizio il capitano di fregata Rick Hunter, uno dei suoi migliori ufficiali, che oltretutto \u00e8 anche cognato del capitano Douglas Jarvis, il comandante del distaccamento del SAS disperso sulle Falkland. La missione di salvataggio e sabotaggio \u00e8 compiuta senza perdite tra le forze speciali e con gli argentini fortemente indeboliti.\nPer costringere il governo argentino a scendere a compromessi sulle Falkland e le sue riserve petrolifere alla fine viene pianificata un'azione temeraria, che nel 1982 il SAS britannico aveva pianificato ma non attuato dati i grandissimi rischi: colpire la base aerea argentina di Rio Grande, sull'Isola della Terra del Fuoco. Al distaccamento del SEAL si unisce anche il capitano Jarvis, che vuole assistere il cognato in questo difficilissimo compito. \nDopo varie peripezie, gli americani riescono quindi nel loro intento e si arriva ad un accordo tra le parti, che lascia insoddisfatto il governo russo.\nCuriosit\u00e0: il personaggio del capitano Douglas Jarvis comparir\u00e0 nuovamente, seppur con un piccolissimo ruolo, in un romanzo successivo (Fino Alla Morte). Si scoprir\u00e0 che dopo la seconda guerra delle Falkland \u00e8 stato promosso maggiore e vice comandante del 22 Reggimento SAS."}
{"id": "2546687", "revid": "599013", "url": "https://it.wikipedia.org/wiki?curid=2546687", "title": "Ivan Kamenov Ivanov", "text": "Caratteristiche tecniche.\nIvanov \u00e8 un difensore centrale, pu\u00f2 anche giocare a sinistra. Molto abile nel colpo di testa e dotato di una buona forza fisica.\nCarriera.\nClub.\nDopo essere stato nelle giovanili del Pirin si trasferisce al CSKA Sofia, che nel 2007 lo presta al Lokomotiv Plovdiv. Nel 2008 avrebbe dovuto trasferirsi al Derby County, ma il passaggio non si concluse a causa della mancanza del permesso di lavoro. Il 17 giugno 2011 firma un contratto triennale con il Partizan Belgrado.\nL'8 agosto 2013 il giocatore si trasferisce al firmando un triennale con opzione per un altro anno. Il 15 dicembre 2015 rescinde il contratto che lo legava al club svizzero.Ha vestito se pur per poco anche la maglia dei greci del Panathinaikos segnado un goal. Il 23 agosto 2017 ritorna in patria firmando un contratto di un anno con il Beroe Stara Zagora in questa stagione disputer\u00e0 21 partite segnando un goal. \nNazionale.\nHa ottenuto numerose presenze in nazionale Under-21, della quale \u00e8 stato anche capitano. Il suo esordio in nazionale maggiore risale al 20 agosto 2008, quando entr\u00f2 come sostituto al 67' in una partita di qualificazioni per i mondiali contro la Bosnia Erzegovina, nella quale la Bulgaria vinse per 2-1. Ha disputato fino ad ora 41 partite con la Bulgaria segnando 3 goal contro la Svizzera nel 2011, nel 2013 contro il Malta e sempre nel 2013 contro il Kazakistan. "}
{"id": "2546688", "revid": "767487", "url": "https://it.wikipedia.org/wiki?curid=2546688", "title": "Torna a settembre", "text": "Torna a settembre (\"Come September\") \u00e8 una commedia romantica del 1961 diretta da Robert Mulligan.\nPer questo film Rock Hudson e Gina Lollobrigida si aggiudicarono l' Henrietta Award come miglior attore e miglior attrice.\nTrama.\nRobert L. Talbot, un milionario americano, \u00e8 solito tornare ogni anno a settembre nella sua villa italiana di Santa Margherita Ligure, nella Riviera di Levante, per le vacanze. Questa volta per\u00f2 decide di arrivare prima, e scopre che il suo maggiordomo usa la villa come un albergo (battezzato \"La Dolce Vista\") durante la sua assenza. Al momento del suo arrivo ospita un gruppo di sei giovani ragazze americane con la loro insegnante, e quindi impone a Maurice di trovare loro un'altra sistemazione. Robert, nel frattempo, porta alla villa Lisa, la fidanzata italiana che per\u00f2, a sua insaputa, stava preparando le proprie nozze con Spencer, un inglese distinto e pi\u00f9 affidabile di Robert. L'indomani arriva alla villa anche un gruppo di quattro ragazzi americani che avevano prenotato l'albergo; Robert, che li aveva gi\u00e0 incontrati, li caccia senza esitazione ma loro, dopo aver incontrato le ragazze, decidono di accamparsi appena fuori dalla villa per poterle corteggiare. Proprio quando le ragazze stanno per lasciare la villa, l'insegnante si infortuna cadendo sul tappo dello champagne gettato da Robert e finendo all'ospedale per una lunga degenza. L'uomo, che a questo punto non pu\u00f2 pi\u00f9 mandare via le ragazze e che si sente responsabile per loro, si dedica a cercare di difenderle, ora che vivono nella sua villa senza la tutrice, dai corteggiamenti fin troppo focosi dei ragazzi. Nei giorni che seguono, Robert accompagna ragazze e ragazzi dovunque, dalle gite fuoriporta in Lambretta alle serate nei locali per ballare. I ragazzi, che hanno le mani legate con lui sempre presente, faranno di tutto per liberarsene con sotterfugi e inganni, ma saranno sempre battuti dallo scaltro Robert. La situazione che si \u00e8 creata, per\u00f2, manda in crisi anche la relazione con Lisa, che alla fine decide di lasciare Robert e sposare Spencer. Quando le ragazze partono con la loro insegnante ristabilita, Lisa si unisce al gruppo; Robert la insegue per farle cambiare idea, ma inutilmente. Adesso che la relazione con Lisa \u00e8 finita, Robert decide di licenziare Maurice, vendere la villa e andare via dall'Italia per non tornare mai pi\u00f9. Nel frattempo Lisa capisce di aver fatto un errore a lasciare Robert e lo raggiunge alla stazione ferroviaria per fermarlo, ma lui non ne vuole sapere; solo un simpatico imbroglio riuscir\u00e0 a dissuaderlo dal partire e a convincerlo a sposarla. Dopo il matrimonio, i due sposi tornano alla villa dove trovano Maurice, mai licenziato e in procinto di sposarsi con l'insegnante americana, a gestire di nuovo l'albergo \"La Dolce Vista\"...\nProduzione.\nIl film venne girato interamente in Italia: a causa delle condizioni meteorologiche, furono necessari quasi 12 mesi.\nLe riprese avvennero presso il Cimitero monumentale di Milano (all'inizio del film), il Grattacielo Pirelli di Milano (il quartier generale dove lavora Hudson), il Lago Albano (Roma), a Ostia Antica (Roma), a Portofino (Genova), le Cinque Terre (La Spezia; Hudson mentre guida la Rolls Royce verso la villa); le scene interne vennero realizzate presso gli Universal Studios, al 100 di Universal City Plaza, a Universal City (California, USA).\nBobby Darin e Sandra Dee si conobbero e si innamorarono durante le riprese di questo film; si sposarono poco dopo, il 1\u00ba dicembre 1960 (divorziarono nel 1967).\nDistribuzione.\nIl film venne distribuito nelle sale cinematografiche statunitensi dalla Universal Pictures il 9 agosto 1961; venne trasmesso in televisione per la prima volta dalla NBC TV nel 1966.\nIn Italia venne distribuito al cinema nel dicembre 1961."}
{"id": "2546689", "revid": "767487", "url": "https://it.wikipedia.org/wiki?curid=2546689", "title": "Mel Bennett", "text": ""}
{"id": "2546690", "revid": "1810027", "url": "https://it.wikipedia.org/wiki?curid=2546690", "title": "Palazzo Cioffi", "text": "Il Palazzo Cioffi \u00e8 un palazzo monumentale di Napoli, ubicato sulla riviera di Chiaia, nell'omonimo quartiere.\nStoria.\nIl palazzo sorge sulle preesistenze di una propriet\u00e0 dei Carafa Belvedere risalente al XVII secolo; l'attuale rifacimento \u00e8 databile alla seconda met\u00e0 del XVIII secolo. Appartenne inizialmente ai marchesi Cioffi, poi ai Macedonio, a seguire ai Carafa di Traetto (\u00e8 il loro lo stemma che va a delineare il timpano triangolare della finestra centrale del piano nobile) e infine ai Caracciolo di Sant'Eramo. Negli anni cinquanta e anni sessanta del Novecento la volumetria del fabbricato venne alterata con la costruzione di una sala cinematografica nel giardino e la sopraelevazione di un piano.\nIl cortile era adorno di statue di marmo. La facciata si eleva su cinque piani (compresa la sopraelevazione); il basamento \u00e8 caratterizzato da una decorazione in stucco a listello interrotto solamente dalle aperture del mezzanino e del portale a sesto ribassato in marmo e piperno risalente al XVIII secolo; ai lati, la facciata \u00e8 decorata da bugne a cuscino angolari, mentre i piani sono scanditi da cornici marcapiano. Il piano nobile \u00e8 caratterizzato dalle cornici dei balconcini con timpano triangolare; il balcone centrale presenta una decorazione floreale che sorregge lo stemma in stucco.\nNel cortile sono ancora riconoscibili i resti della fabbrica barocca: infatti, sullo sfondo si trova un edificio basso che divide il palazzo con la propriet\u00e0 retrostante. Il piccolo edificio \u00e8 caratterizzato da un portale che svolge un fastigio curvo che termina con un busto centrale e pignatte angolari a conclusione delle volute. Il vano di passaggio \u00e8 formato da un arco poligonale in marmo e piperno. Alle estremit\u00e0 dell'arco vi sono due rilievi raffiguranti cavalli rampanti con il motto \"DONEC AD METAM\" (Fino alla meta). Ai lati vi sono due portali minori ad arco che si concludono con un timpano semicircolare spezzato, al cui centro dovevano essere ospitati altri busti."}
{"id": "2546694", "revid": "984922", "url": "https://it.wikipedia.org/wiki?curid=2546694", "title": "Fontana d'Ercole (Palermo)", "text": "La fontana d'Ercole \u00e8 una fontana di Palermo risalente al XIX secolo.\nSituata alla fine del viale omonimo, che parallelamente al viale di Diana attraversa il parco della Favorita, la fontana \u00e8 in puro stile neoclassico. Al centro troviamo una colonna dorica sormontata da una statua (restaurata) raffigurante l'eroe mitologico, copia dell'Ercole Farnese conservato al Museo archeologico nazionale di Napoli.\nLa decorazione della vasca \u00e8 arricchita da quattro sfingi ed \u00e8 dotata di un potente gioco d'acqua costituito da oltre 170 getti e quattro spruzzi da mascheroni scolpiti in marmo."}
{"id": "2546695", "revid": "287204", "url": "https://it.wikipedia.org/wiki?curid=2546695", "title": "Sybase Open 1995", "text": "Il Sybase Open 1995 \u00e8 stato un torneo di tennis giocato sul cemento indoor.\n\u00c8 stata la 106\u00aa edizione del SAP Open,\nche fa parte della categoria World Series nell'ambito dell'ATP Tour 1995.\nSi \u00e8 giocato nell'HP Pavilion di San Jose negli Stati Uniti,\ndal 6 al 13 febbraio 1995.\nCampioni.\nSingolare.\n Andre Agassi ha battuto in finale Michael Chang, 6-2, 1-6, 6-3\nDoppio.\n Jim Grabb / Patrick McEnroe hanno battuto in finale Alex O'Brien / Sandon Stolle, 3-6, 7-5, 6-0"}
{"id": "2546698", "revid": "216538", "url": "https://it.wikipedia.org/wiki?curid=2546698", "title": "Berlino 2009", "text": ""}
{"id": "2546699", "revid": "767487", "url": "https://it.wikipedia.org/wiki?curid=2546699", "title": "King Kong 2", "text": "King Kong 2 (\"King Kong Lives\") \u00e8 un film del 1986 diretto da John Guillermin, sequel di King Kong del 1976, sempre prodotto da Dino De Laurentiis.\nTrama.\nDopo dieci anni da quando King Kong sembrava essere stato ucciso, si scopre che questi \u00e8 ancora vivo, in stato di coma, presso un istituto universitario di medicina sito nello stato della Georgia. \nL'esploratore Hank Mitchell, durante una battuta di caccia nel Borneo, trova un esemplare femmina della stessa razza di Kong e decide di catturarla e cederla per una grossa somma di denaro alla stessa universit\u00e0 medica ove viene tenuto in vita il famoso gorilla. Qui, difatti, verr\u00e0 utilizzato il plasma della femmina (denominata \"Lady Kong\") per consentire l'operazione di trapianto di cuore che permetter\u00e0 a Kong di svegliarsi dal coma e \"vivere\" nuovamente.\nL'operazione ha buon fine e il gorilla da li a breve riprender\u00e0 conoscenza, innamorandosi della femmina con la quale scapper\u00e0 rifugiandosi sulle montagne.\nA cercare di catturare i due primati, si interessa l'esercito capitanato dallo spietato colonnello R.T. Nevitt intenzionato, nonostante ordini superiori gli indichino diversamente, ad uccidere le due creature. Anche la dottoressa Amy Franklin, che ha trapiantato il cuore di Kong, e Hank decidono di seguirli per assicurarsi che entrambi possano sopravvivere. L'esercito si getta in forze alla loro caccia. La femmina viene catturata e rinchiusa in un nuovo pozzo d'acciaio. Kong, caduto da una scogliera, sembra essere morto, ma appena il suo cuore nuovo riprende forza, l'animale si rimette in movimento per recuperare la fedele compagna, che si trova in stato di gravidanza.\nKong libera la compagna, ma viene inseguito dall'esercito, schierato con cannoni e carri armati. Dopo un lungo scontro con i militari, Kong viene abbattuto e cade in una stalla, non prima di aver ucciso Nevitt schiacciandolo con un pugno. Qui il gorilla, prima di morire, riesce ad assistere alla nascita del figlio, frutto dell'amore con \"Lady Kong\". Quest'ultima, assieme al proprio piccolo verranno portati in Borneo da Amy e Hank, dove potranno finalmente vivere in pace.\nAccoglienza e critica.\nDifferentemente dal film di dieci anni prima, che divenne uno dei film di maggiore incasso dell'epoca, \"King Kong 2\" fu un flop economico. Contro un costo di produzione stimato di circa 10 milioni di dollari, il film ne ricav\u00f2 4,7 nelle sale degli Stati Uniti (non sono noti gli incassi internazionali). Anche la critica lo stronc\u00f2: sul sito Rotten Tomatoes ad esempio detiene uno 0% di gradimento basato su nove recensioni professionali, mentre il critico cinematografico Roger Ebert gli assegn\u00f2 una stella su quattro definendolo \"noioso\".\nIl film fu candidato ai Razzie Awards del 1986 per i Peggiori effetti visivi.\nOpere derivate.\nVideogiochi.\nDal film sono stati prodotti due videogiochi usciti solo in Giappone: ' e '. Il primo \u00e8 per la Famicom e il protagonista \u00e8 Kong che viaggia per il mondo sconfiggendo militari e robot giganti, il secondo \u00e8 per l'MSX dove Mitchell \u00e8 il protagonista, ed \u00e8 un gioco di ruolo."}
{"id": "2546700", "revid": "228587", "url": "https://it.wikipedia.org/wiki?curid=2546700", "title": "Borgo San Giacomo (Osimo)", "text": "Borgo San Giacomo (localmente \"el Borgo\") \u00e8 un quartiere della citt\u00e0 di Osimo, in provincia di Ancona. Al suo interno viene spesso incluso anche il quartiere della Misericordia, che ha come centro la omonima chiesa. Il quartiere \u00e8 situato a nord-ovest del centro abitato di Osimo, e si trova mediamente a 214 metri sul livello del mare. La dedica a San Giacomo Maggiore gli fu conferita nel XIII secolo.\nGeografia.\nL'abitato di Borgo San Giacomo ha il suo centro sulla sommit\u00e0 d'una collina a forma di sella, posta a met\u00e0 tra il Monte Fiorentino a ovest e il colle G\u00f2mero, sul quale si trova Osimo, ad est. Il nucleo centrale \u00e8 compreso fra la fine della strada detta Costa, che conduce al centro di Osimo, e il Cimitero Maggiore della citt\u00e0, situato nei pressi del Monte Fiorentino. Il centro si ha pi\u00f9 o meno in Largo Vittorio Veneto.\nDal nucleo centrale del Borgo si snodano la Via Roncisvalle (conosciuta localmente come \"la Gattara\") che va a settentrione, e la sunnominata Costa, che sale verso est. A meridione si trova l'abitato della Misericordia.\nAltimetria.\nScendendo da Osimo attraverso la Costa si passa da 247 a 214 metri d'altitudine, che \u00e8 l'elevazione media sul livello del mare del quartiere Borgo. Dai 214 metri del nucleo centrale procedendo per Via Roncisvalle si scende a 177, all'altezza della Chiesa dei Santi Martiri Osimani. Monte Fiorentino si eleva invece fino ai 218,7 metri s.l.m.\nPopolazione.\nNel 1978 Borgo San Giacomo contava 3670 abitanti, di cui il 50,08 % donne. Al giorno d'oggi il numero degli abitanti appare drasticamente calato: l'abitato del Borgo e della Misericordia contano circa 1900 residenti.\nStoria.\nDalle origini ai Romani.\nLe prime testimonianze di frequentazione umana nella zona del quartiere Borgo sono state trovate tra il 1890 e il 1910 e consistevano in corredi di origine greca e locale, vasi, fibule, armi, lucerne e utensili vari risalenti a 2400 anni fa. A quel tempo, sebbene gi\u00e0 dal V secolo a.C. sorgesse sul colle G\u00f2mero l'abitato dell'antica Auximum, Borgo San Giacomo non esisteva ancora, ma vi era solo un sepolcreto nella zona dove sono stati rinvenuti questi resti (Via Fratelli Cervi).\nNel I secolo d.C. Osimo era stata romanizzata e si stavano formando le tre contrade principali del Borgo: la Costa, Via Roncisvalle e la Piana. La Via Nuceria-Trea-Auximum-Ancona si staccava dalla Flaminia nei pressi di Nocera Umbra ed entrava ad Osimo tramite Porta Musone, per poi uscire attraverso Porta San Giacomo e scendere lungo Via Roncisvalle in direzione di Ancona. Lungo l'attuale Costa e in fondo a Via Roncisvalle, dove sono stati trovati resti di ville romane, nacque un agglomerato di case, attorno all'importante via romana. L'abitato della Piana invece dovrebbe essersi formato sulla via che collegava Osimo a Jesi.\nI Santi Martiri Osimani.\nNel IV secolo avvenne in fondo a Via Roncisvalle la nota lapidazione di Fiorenzo e degli altri martiri osimani. Sisinio il diacono, Dioclezio e Fiorenzo, schiavi liberati da Faltonio Pianiano grazie all'opera di Sant'Antimo, di fronte alle autorit\u00e0 religiose romane rifiutarono di venerare gli d\u00e8i e di abiurare il Cristianesimo, che si stava diffondendo nel Piceno, e per questo furono condannati a morte e lapidati.\nNel VI secolo Procopio di Cesarea parlava di un tempietto costruito dai cristiani in onore dei tre lapidati, situato dove oggi sorge la chiesa dei Santi Martiri Osimani. Attorno all'anno 1000 vi si sarebbero stabiliti i monaci di San Benedetto da Norcia.\nDal XIII al XVII secolo.\nNel 1220 San Francesco d'Assisi pass\u00f2 per la chiesa di San Fiorenzo e del suo passaggio resta il tradizionale episodio della pecora che egli acquist\u00f2 per compassione. Qualche anno dopo si scrisse per la prima volta della chiesa di San Giacomo, che poi denomin\u00f2 l'intero Borgo, situata con il suo ospedale all'inizio della Piana.\nNello Statuto Cittadino Osimano del 1308 si ritrova qualche accenno su Borgo San Giacomo, che risultava il principale fra gli altri quartieri e rioni osimani. Per esempio, nello statuto si ordinava di tenere il mercato comunale nel quartiere Borgo e di mantenere la \"strada recta\", ossia la Costa, pulita, e le altre spianate e custodite.\nFino al 1384 risultano i monaci Silvestrini di Fabriano presso la chiesa di San Fiorenzo. Nello stesso periodo \u00e8 attestata la presenza della chiesa di Santa Maria di Roncisvalle, che ospitava un crocifisso che eman\u00f2 sangue, distrutta poi alla fine del XVI secolo. Risultavano da riparare San Giacomo e San Fiorenzo, quest'ultima danneggiata dal passaggio dei mercenari Bretoni.\nNel XV secolo i beni di San Fiorenzo e dell'ospedale di Santa Maria di Roncisvalle passarono al monastero di San Niccol\u00f2. Nel 1477 nei pressi del fosso di San Valentino si tenne lo scontro decisivo della nota \"Battaja del porcu\", nel quale Boccolino di Guzzone scacci\u00f2 gli anconitani di Astorgio Scottivoli da Osimo. Dieci anni dopo furono costruite la Rocca Pontelliana e Porta San Giacomo. Tra XV e XVI secolo si susseguirono alcune vicende che portarono alla soppressione per condotta scandalosa delle suore di San Michele di Monte Fiorentino.\nNel XVII secolo la chiesa di Sant'Antonio, situata sulla Costa, venne demolita e ricostruita nella Piana. Nel 1662 si pose la prima pietra della chiesa della Misericordia.\nIl Settecento e l'Ottocento.\nNel 1718 venne fondata la parrocchia della Misericordia. Sul finire del XVIII secolo fu edificata l'attuale chiesa dei Santi Martiri Osimani.\nDell'ultimo quarto del XIX secolo si hanno molte notizie grazie al giornale locale \"la Sentinella del Musone\". Borgo San Giacomo era in quel tempo un quartiere molto povero, dove regnava l'ignoranza e accadevano molti fatti di violenza e di sangue. Nel 1819 Giovanna Cialabrini fond\u00f2 l'Opera Pia per l'istruzione delle fanciulle povere del Borgo. Le filande aprirono dal 1830 e furono molto importanti per l'economia del quartiere. Nel 1837 fu aperto il Cimitero Maggiore sul Monte Fiorentino. La scena politica era occupata soprattutto da mazziniani, internazionalisti, anarchici, repubblicani, anticlericali e socialisti. Dalla fine dell'Ottocento le filandaie iniziarono a reclamare i propri diritti di lavoratrici.\nIl Novecento.\nNel 1922 i primi fascisti distrussero la Casa del Popolo e il Circolo Cattolico presso la Misericordia, per poi inaugurare il Fascio di Osimo. Nel periodo 1930-1931 ag\u00ec la cellula clandestina comunista detta Banda Ragno, creata anche da alcuni borghigiani.\nSul finire di marzo 1944 presso San Severino Marche avvenne l'eccidio di Chigiano, nel quale furono uccisi e straziati dai tedeschi sette partigiani, tra i quali alcuni provenienti dal Borgo. Alla fine degli anni quaranta per volere della contessa Ida Fregonara Gallo fu costruito l'asilo del Borgo, intitolato al cardinale Muzio Gallo.\nNegli anni cinquanta molti borghigiani dovettero emigrare per la difficile situazione economica. Nel decennio successivo invece proliferarono in tutto il Borgo le botteghe artigiane, cosa che miglior\u00f2 le condizioni economiche di molti residenti.\nGrazie all'operato di padre Biagio Anastasi, nel 1973 venne inaugurata la nuova chiesa della Misericordia.\nDialetto.\nQuello di Borgo San Giacomo non \u00e8 un dialetto a s\u00e9 stante, ma \u00e8 una forma del dialetto osimano a met\u00e0 tra la sua variante cittadina del centro e quella di campagna, parlata nelle frazioni di Osimo. Infatti, il vernacolo parlato una volta dai \"borghegi\u00e0\" (gli abitanti del Borgo), che adesso \u00e8 quasi scomparso, rassomigliava molto all'osimano di citt\u00e0, ma con caratteristiche lessicali e di pronuncia molto vicine al dialetto rurale. Ad esempio:\nPurtroppo oggigiorno, a causa dell'invasione del linguaggio televisivo e moderno e dell'abitudine di molti di non considerare il dialetto come una lingua parallela all'italiano per la comune origine latina, il vernacolo del Borgo \u00e8 vicino alla scomparsa assieme a tutti gli idiomi della zona, che risultano adesso molto italianizzati."}
{"id": "2546703", "revid": "709565", "url": "https://it.wikipedia.org/wiki?curid=2546703", "title": "Episodi di Provaci ancora Gary (prima stagione)", "text": "- Trasmessa in USA: CBS - 24 settembre 2008 / 20 maggio 2009\n- Trasmessa in Italia (Pay TV): Fox - 17 giugno 2009 / 14 ottobre 2009\n- Trasmessa in Italia (chiaro): Italia 1 - 23 gennaio 2012 / 23 marzo 2012"}
{"id": "2546704", "revid": "60451", "url": "https://it.wikipedia.org/wiki?curid=2546704", "title": "Pesi welter", "text": "I pesi welter sono una categoria di peso del pugilato.\nLimiti di peso.\nNel pugilato moderno il peso dei contendenti non deve superare:\nProfessionisti.\nAlcuni tra i migliori rappresentanti della categoria sono stati:"}
{"id": "2546705", "revid": "136801", "url": "https://it.wikipedia.org/wiki?curid=2546705", "title": "Sybase Open", "text": ""}
{"id": "2546709", "revid": "547992", "url": "https://it.wikipedia.org/wiki?curid=2546709", "title": "Whirlpool Corporation", "text": "La Whirlpool Corporation \u00e8 un'azienda multinazionale statunitense produttrice di elettrodomestici con sede a Benton Harbor, nel Michigan. Inserita nella lista Fortune 500, \u00e8 quotata in Borsa al New York Stock Exchange.\nFondata nel 1911 a St. Joseph, Michigan come Upton Machine Company, assunse l'attuale denominazione nel 1950, e rappresenta la maggiore azienda del mondo operante nel settore. \nStoria.\nLa Upton Machine Company (1911-1929).\nLouis Upton (1886-1952), un agente commerciale, nel 1911 acquist\u00f2 un brevetto per le lavatrici strizzatore a motore elettrico, e il 1\u00ba novembre dello stesso anno, assieme al fratello Frederick (1890-1986) e allo zio paterno Emory Upton (1865-1930), fond\u00f2 a St. Joseph, nel Michigan, una piccola officina specializzata nella costruzione di questo apparecchio, la \"Upton Machine Company\". L'attivit\u00e0 pot\u00e9 essere avviata grazie al contributo finanziario di 5.000 dollari dato da Lowell C. Bassford, un amico di famiglia e commerciante di Chicago.\nNel 1912, la Upton Machine Company ricevette il suo primo ordine e contratto dalla divisione elettrica di Chicago della Commonwealth Edison. Quando Upton inconsapevolmente consegn\u00f2 un ordine anticipato di lavaggio macchine con trasmissione difettosa ingranaggi, l'azienda richiam\u00f2 le macchine e sostitu\u00ec gratuitamente le parti difettose. Questa dimostrazione di integrit\u00e0 e impegno alla qualit\u00e0 impression\u00f2 la compagnia che raddoppi\u00f2 il suo ordine. Questo rapporto con la Commonwealth Edison dur\u00f2 fino al 1914, quando la medesima compagnia inizi\u00f2 a produrre le proprie lavatrici. La perdita di questo importante cliente spinse gli Upton a diversificare le attivit\u00e0 della loro impresa: fu acquistata per 20.000 dollari l'attivit\u00e0 della American Tools Work, che consisteva nella produzione di giocattoli, stiratrici e accessori per il campeggio.\nNel 1916, la Upton Machine riprese a produrre lavatrici su commissione della catena Sears, Roebuck and Company, che le commercializzava con il marchio Allen. Nel 1919, l'impresa realizz\u00f2 vendite per 493.000 dollari, e l'anno seguente, nel 1920 tale valore aument\u00f2 a 957.000. Tuttavia per\u00f2, un drastico calo si verific\u00f2 nel 1921, quando le vendite scesero a 361.000 dollari.\nNegli anni venti, l'azienda cominci\u00f2 a produrre lavatrici con il proprio marchio Upton. Nel 1925, divenne fornitore esclusivo di lavatrici della Sears, che aveva rilevato anche il 35% delle quote della stessa Upton.\nLa Nineteen Hundred Corporation (1929-1947).\nNel 1929, ebbe luogo la fusione tra la Upton Machine Company e la Nineteen Hundred Washer Company, grosso produttore di lavatrici di Binghamton, nello Stato di New York, per dar vita alla \"Nineteen Hundred Corporation\". La nuova azienda, di cui presidente fu lo stesso Louis Upton, sorse nel periodo della Grande Depressione, alla quale resistette ed ha persino ampliato e modernizzato i suoi impianti di produzione per gestire l'aumento del volume delle vendite. Lo stabilimento di St. Joseph divenne la pi\u00f9 grande fabbrica al mondo di lavatrici.\nDurante la Seconda guerra mondiale l'azienda produceva parti di armi e materiale bellico vario per lo US Army. Nello stesso periodo, la Nineteen Hundred si concentr\u00f2 anche sullo sviluppo di una lavatrice automatica a centrifuga, il cui primo modello, soprannominato \"Jeep\", fu lanciato sul mercato da Sears nel 1947 con il marchio Kenmore.\nLa nascita del marchio Whirlpool e l'espansione dell'azienda (1948-1983).\nLa Nineteen Hundred nel 1948 lanci\u00f2 la prima lavatrice automatica con il marchio Whirlpool. L'anno successivo, nel 1949, Upton lasci\u00f2 la presidenza dell'azienda, e gli succedette nella carica Elisha \"Bud\" Gray II. Venne allargata la gamma dei prodotti a marchio Whirlpool, e alle lavatrici si aggiunsero le asciugatrici e i ferri da stiro. \nNel 1950, l'azienda assunse la ragione sociale \"Whirlpool Corporation\". Quotata alla Borsa di New York nel 1955, a quell'anno avvenne la fusione con la Seeger Refrigerator Company e la divisione condizionatori della Radio Corporation of America, e pertanto l'azienda faceva ingresso nella produzione dei frigoriferi, delle cucine e dei condizionatori d'aria, commercializzati con il marchio RCA-Whirlpool. Furono altres\u00ec rilevati due fabbriche a Marion, Ohio e ad Evansville, Indiana, destinate alla produzione di essiccatori e frigoriferi. Fino al 1957, la ragione sociale era stata \"Whirlpool-Seeger Company\", che assorb\u00ec la Birtman Electric Company di Chicago, produttrice di aspirapolvere, facendo cos\u00ec ingresso in questo settore merceologico. L'azienda riprese la denominazione \"Whirlpool Corporation\", la cui sede venne spostata a Benton Harbor. L'espansione produttiva port\u00f2 ad una crescita della rete di rivenditori e distributori indipendenti sparsi nel territorio nazionale. Sempre nel 1957, Whirlpool varc\u00f2 i confini nazionali con l'avvio di una collaborazione industriale con l'azienda brasiliana di elettrodomestici Companhia Industrial e Comercial Brasmotor, ed il marchio Whirlpool entrava cos\u00ec nei mercati dell'America Latina.\nNel 1961, dopo cinquant'anni di attivit\u00e0, Whirlpool Corporation raggiungeva un fatturato di 436 milioni di dollari. Proseguiva la politica aziendale di diversificazione produttiva: nel 1964 fu rilevata la canadese Heil-Quaker Corporation, produttrice di apparecchiature di riscaldamento e raffreddamento centralizzati, e due anni pi\u00f9 tardi, nel 1966, la Warwick Electronics, Inc., azienda produttrice di elettronica di consumo. Sempre a partire dal 1966, spariva dal marchio la dicitura RCA, e da allora tutti gli elettrodomestici prodotti dall'azienda statunitense vennero commercializzati aventi marchio con il solo termine Whirlpool. Nel 1967, Whirlpool realizz\u00f2 un fatturato di 1 miliardo di dollari, mentre l'anno seguente, nel 1968, nella sede di Benton Harbor venne inaugurato il laboratorio di ricerca e sviluppo. Nel 1969, venne rilevato il 33% dell'azienda canadese Inglis, maggior produttore di elettrodomestici in Canada.\nNel 1970, a Danville, Kentucky, Whirlpool inaugur\u00f2 uno stabilimento per la produzione di compattatori di rifiuti. Nel 1976, furono acquisiti i marchi brasiliani Consul ed Embraco, e ceduta la quota maggioritaria della controllata Warwick Electronics (57%) alla giapponese Sanyo.\nL'internazionalizzazione (1984-presente).\nWhirlpool si espanse ulteriormente negli anni ottanta, sia in termini produttivi e finanziari, ma soprattutto commerciali. Nel 1984, fu costituita la Whirlpool Trading Company, Inc., allo scopo di espandere la commercializzazione dei prodotti sui mercati internazionali. L'anno seguente, nel 1985, Whirlpool entr\u00f2 nel mercato dei mobili da cucina acquisendo Mastercraft Industries Corporation, seguita dall'acquisto di un altro produttore di mobili, la St. Charles Manufacturing Company, l'anno successivo. Nello stesso anno, fu acquistata la KitchenAid, divisione produttrice di elettrodomestici di alta gamma della Hobart Corporation. Nel 1986, l'azienda contava circa 29.000 dipendenti e realizzava un fatturato di 4 miliardi di dollari. In quell'anno venne rilevata l'azienda italiana Aspera dal Gruppo FIAT, produttrice di compressori per la refrigerazione e il condizionamento d'aria, fornitrice della stessa Whirlpool, con sede e stabilimento a Chieri, in provincia di Torino. Nel 1987, fu rilevato il marchio Roper dalla General Electric.\nL'azienda statunitense rafforz\u00f2 la propria presenza in Europa, dapprima con l'ingresso del titolo alla Borsa di Londra nel 1987, e successivamente, nel 1988, con l'acquisizione del 53% della divisione elettrodomestici dell'olandese Philips, assieme alla quale costitu\u00ec la Whirlpool International BV, una joint venture per la produzione e la commercializzazione degli elettrodomestici a marchio Philips-Whirlpool, Ignis e Bauknecht per il mercato europeo, con sede legale a Veldhoven. Altre joint venture furono costituite, in India nel 1987 assieme alla Sundaram-Clayton Limited of India, la TVS Whirlpool Limited, per la produzione di lavatrici compatte destinate al mercato di quel paese, e in Messico nel 1988 assieme alla Vitro, la Vitromatic SA, per la produzione di elettrodomestici.\nNel 1991, la Whirlpool Europe BV pass\u00f2 interamente sotto il controllo statunitense, e cos\u00ec Whirlpool pot\u00e9 consolidare la propria presenza in Europa ed espandersi verso l'Asia e il Nord Africa. L'espansione in Asia, sia a livello di mercato che con l'apertura di nuove filiali e insediamenti produttivi, avvenne in due periodi diversi, quello compreso tra il 1993 e il 1996, e dopo il 2000. La medesima politica fu attuata anche in America Latina, dove nel 1997 Whirlpool assunse il pieno controllo di Brasmotor. Il Gruppo americano, nel 1997 contava stabilimenti in 13 paesi, 61.370 dipendenti e realizzava un fatturato di 8,6 miliardi di dollari.\nNel 2006, Whirlpool ha rilevato la Maytag Corporation e i relativi marchi, ed \u00e8 divenuta la maggior produttrice mondiale di elettrodomestici, sorpassando la svedese Electrolux. Tre anni pi\u00f9 tardi, nel 2009, assieme alla cinese Hisense crea la Whirlpool China, per la produzione di lavatrici e frigoriferi nel paese asiatico con i marchi Whirlpool, Hinsense e Rongsheng.\nNel 2014, attraverso la consociata Whirlpool Italia Holdings S.r.l., rileva la multinazionale italiana Indesit Company, e attraverso questa operazione acquisisce il controllo dei marchi Indesit e Hotpoint. Nel 2015-21, Whirlpool ha dismesso alcuni stabilimenti di produzione, dei quali l'ultimo \u00e8 stato quello turco di Manisa (ex Merloni-Indesit), ceduto alla Ar\u00e7elik.\nInformazioni e dati.\nWhirlpool Corporation con sede a Benton Harbor, nel Michigan, \u00e8 una multinazionale statunitense che produce e commercializza elettrodomestici per il lavaggio e asciugatura (lavatrici, asciugatrici, lavasciuga, lavastoviglie), la refrigerazione (frigoriferi, congelatori), la cottura (forni, forni a microonde, piani cottura, cappe), e il condizionamento d'aria (climatizzatori). \nOpera principalmente con il marchio Whirlpool, con cui \u00e8 presente nei mercati di quasi 200 paesi dei cinque continenti, oltre che con marchi regionali. Nel 2020, ha realizzato un fatturato di 19,5 miliardi di dollari statunitensi (16,1 miliardi di euro), un utile netto di 1 miliardo (830 milioni di euro), esprimeva un EBIT di 1,3 miliardi (1 miliardo di euro) e un EBITDA di 2,3 miliardi (1,9 miliardi di euro), e impiegava approssimativamente 78.000 dipendenti. Il fatturato del Gruppo \u00e8 stato generato per il 31% dai refrigeranti, per il 29% dai prodotti per il lavaggio, per il 25% da quelli per la cottura, e il 15% da altri tipi di prodotti. A livello geografico, l'area in cui Whirlpool ha realizzato la maggior quantit\u00e0 di vendite \u00e8 stata il Nord America con il 58%, a seguire l'area EMEA (Europa, Medio Oriente e Africa) con il 22%, l'America Latina con il 13% e l'Asia con il 7%. \nNel 2020, gli stabilimenti di produzione erano 35, di cui 10 negli Stati Uniti, 4 in Italia, 4 in Messico, 3 in Brasile, 3 in India, 3 in Polonia, 2 in Cina, ed uno ciascuno in Argentina, Colombia, Gran Bretagna, Russia, Slovacchia e Turchia. A questi si aggiungo 22 centri dedicati alla ricerca e sviluppo dei prodotti, presenti soprattutto negli Stati Uniti e in Cina. "}
{"id": "2546711", "revid": "287204", "url": "https://it.wikipedia.org/wiki?curid=2546711", "title": "Denver Nuggets 1980-1981", "text": "La stagione 1980-81 dei Denver Nuggets fu la 5\u00aa nella NBA per la franchigia.\nI Denver Nuggets arrivarono quarti nella \"Midwest Division\" della \"Western Conference\" con un record di 37-45, non qualificandosi per i play-off."}
{"id": "2546713", "revid": "110157", "url": "https://it.wikipedia.org/wiki?curid=2546713", "title": "Angelicina", "text": "L'angelicina \u00e8 il capostipite di una famiglia di composti organici naturali noti come furanocumarine angolari. Deriva formalmente dalla cumarina mediante l'aggiunta di un anello furanico. Prende il nome dal fatto di essere stata isolata per la prima volta dalla pianta \"Angelica\"."}
{"id": "2546714", "revid": "599013", "url": "https://it.wikipedia.org/wiki?curid=2546714", "title": "Kenny Higgs", "text": ""}
{"id": "2546718", "revid": "6923", "url": "https://it.wikipedia.org/wiki?curid=2546718", "title": "Ultima Sports", "text": "La Ultima Sports Ltd \u00e8 una casa automobilistica britannica. La storia della casa ha origine dalla fondazione, nel 1983, della \"Noble Motorsport Ltd\" ad opera dell'ingegnere Lee Noble, che inizi\u00f2 a produrre la Ultima Mk1.\nNel 1992 i diritti e la produzione della Ultima, per i modelli mk2 ed mk3, furono acquistati da Ted Marlow e, dal 1997, l'azienda cambi\u00f2 nome in \"Ultima Sports Ltd\" trasferendo la propria sede a Hinckley, nel Leicestershire. Successivamente, nel 1999, Lee Noble fond\u00f2 la sua nuova casa automobilistica, la Noble Automotive.\nLe automobili Ultima sono vetture sportive di elevate prestazioni. Uno dei modelli di punta \u00e8 la Ultima GTR, costruita interamente a mano su specifica del cliente."}
{"id": "2546720", "revid": "38120", "url": "https://it.wikipedia.org/wiki?curid=2546720", "title": "Maialino (personaggio)", "text": ""}
{"id": "2546721", "revid": "60451", "url": "https://it.wikipedia.org/wiki?curid=2546721", "title": "Pesi piuma", "text": "I Pesi piuma sono una categoria di peso del pugilato.\nIl combattimento disputato nel 1860 tra Nobby Clark e Jim Elliott \u00e8 spesso citato come il primo per il titolo mondiale della categoria, che venne tuttavia pi\u00f9 ampiamente riconosciuta solo nel 1889, dopo il match tra Ike Weir e Frank Murphy.\nDopo pi\u00f9 di un secolo di presenza, alle Olimpiadi di Londra del 2012, i pesi piuma non hanno pi\u00f9 costituito una categoria di peso del pugilato maschile. La categoria \u00e8 stata assorbita da quella di peso inferiore, i pesi gallo e da quella di peso superiore, i pesi leggeri.\nLimiti di peso.\nNel pugilato moderno il peso dei contendenti non deve superare:\nNegli Stati Uniti il limite dei Pesi piuma vari\u00f2 dalle 114 alle 122 libbre, e venne poi definitivamente fissato con il limite attuale di 126 libbre nel 1920.\nProfessionisti.\nAlcuni tra i migliori rappresentanti della categoria sono stati:"}
{"id": "2546723", "revid": "60451", "url": "https://it.wikipedia.org/wiki?curid=2546723", "title": "Pesi gallo", "text": "I pesi gallo sono una categoria di peso del pugilato.\nIl primo titolo mondiale della categoria fu conteso tra Chappie Moran e Tommy Kelly nel 1889, quando il limite di peso era di 110 libbre. Il limite attuale fu stabilito nel 1910.\nLimiti di peso.\nNel pugilato moderno il peso dei contendenti non deve superare:\nProfessionisti.\nAlcuni tra i migliori rappresentanti della categoria sono stati:"}
{"id": "2546726", "revid": "107254734", "url": "https://it.wikipedia.org/wiki?curid=2546726", "title": "Taiaha", "text": "Una taiaha () \u00e8 una tradizionale arma dei M\u0101ori della Nuova Zelanda. Solitamente \u00e8 lunga circa 5 o 6 piedi di lunghezza, \u00e8 un'arma di legno utilizzata negli attacchi corpo a corpo in affondi o colpi di taglio. Le varie parti vengono chiamate nei seguenti modi:\nIl Mau r\u0101kau \u00e8 l'arte marziale che insegna l'uso della taiaha e di altre armi di combattimento dei M\u0101ori. Come negli altri stili delle arti marziali, gli allievi della taiaha impiegano molti anni per padroneggiare le abilit\u00e0 di: calcolo, equilibrio e coordinazione necessarie a maneggiare efficacemente l'arma.\nVoci correlate.\nAltre armi dei M\u0101ori:"}
{"id": "2546732", "revid": "135224", "url": "https://it.wikipedia.org/wiki?curid=2546732", "title": "Dj Ironik", "text": ""}
{"id": "2546742", "revid": "767487", "url": "https://it.wikipedia.org/wiki?curid=2546742", "title": "Donnie Walsh", "text": ""}
{"id": "2546744", "revid": "287204", "url": "https://it.wikipedia.org/wiki?curid=2546744", "title": "Unione Sportiva Palermo Juventina 1941-1942", "text": "Questa voce raccoglie le informazioni riguardanti l'Unione Sportiva Palermo Juventina nelle competizioni ufficiali della stagione 1941-1942.\nStagione.\nIn questa stagione la rifondata societ\u00e0, fusasi il 23 agosto 1941 con la \"Juventina\" di Palermo, cambia denominazione che rester\u00e0 in vigore fino alla stagione successiva. I colori sociali rimangono quelli della Juventina: il bianco e l'azzurro.\nLa squadra arriver\u00e0 al 1\u00ba posto nel girone H della Serie C 1941-1942, passando ai gironi finali, nei quali viene collocata nel girone finale B (assieme ad , e ) e dove si piazza ancora al primo posto, venendo cos\u00ec promossa nella Serie B 1942-1943.\nLo score totale, se si comprende anche quello della fase finale alla Serie B, \u00e8 il seguente: 19 vittorie, 7 pareggi, 4 sconfitte, 59 gol fatti e 23 gol subiti."}
{"id": "2546753", "revid": "343716", "url": "https://it.wikipedia.org/wiki?curid=2546753", "title": "Cataloghi Luyten", "text": "I cataloghi Luyten sono una serie di cataloghi stellari compilati dall'astronomo americano di origine olandese Willem Jacob Luyten. \nLa maggior parte sono cataloghi sul moto proprio delle stelle."}
{"id": "2546754", "revid": "73125", "url": "https://it.wikipedia.org/wiki?curid=2546754", "title": "Luyten Five-Tenths catalogue", "text": ""}
{"id": "2546755", "revid": "767487", "url": "https://it.wikipedia.org/wiki?curid=2546755", "title": "Flash of Genius", "text": "Flash of Genius \u00e8 un film del 2008 diretto da Marc Abraham.\nLa storia, basata su un articolo pubblicato nel 1993 su \"New Yorker\" da John Seabrook, \u00e8 incentrata su Robert Kearns e la sua battaglia legale contro la Ford quando quest'ultima realizz\u00f2 e poi commercializz\u00f2 sulle sue vetture un tergicristalli regolabile, idea rubata dal brevetto di Kearns.\nTrama.\nDurante la sua luna di miele nel 1953, un incidente mentre apriva una bottiglia di champagne rende il professore universitario Robert Kearns quasi cieco all'occhio sinistro. Circa dieci anni dopo, felicemente sposato con Phillis e padre di sei bambini, guida la sua auto in una giornata di pioggia e il movimento veloce e continuo del tergicristallo lo infastidisce. L'incidente precedente lo ispira a creare un tergicristallo che come le palpebre dell'occhio umano si muove in base alla necessit\u00e0. Con il supporto finanziario di Gil Privick, Robert trasforma la sua cantina in un laboratorio per realizzare un prototipo. Brevetta la sua invenzione e riesce a ottenere un colloquio con la Ford, la quale gi\u00e0 lavorava a un progetto simile ma senza risultati, per dimostrare la sua invenzione senza rivelarne il sistema prima di un accordo. Ma Robert non vuole vendere il brevetto, bens\u00ec realizzare materialmente in una fabbrica futura il tergicristallo da poter mettere poi in commercio. I dirigenti accettano e chiedono un prototipo da testare mentre Robert prova a mettere su la sua fabbrica, intanto non si fa sentire pi\u00f9 nessuno e a ogni sua telefonata viene data una risposta vaga.\nUn frustrato Robert partecipa ad un evento della Ford in cui viene esposto il nuovo modello Mustang dotato di tergicristallo regolabile come optional; viene quindi bloccato dagli agenti della sicurezza e non riesce a parlare con Macklin Tyler (allora a capo della Ford). Capendo che la sua miglior invenzione gli \u00e8 stata portata via senza dirgli niente Robert perde la ragione e sale su un autobus in direzione Washington DC per parlare con il vicepresidente degli Stati Uniti. La polizia, avvertita dalla sua famiglia, riesce a fermarlo e riportarlo a casa. Una visita medica rivela in Robert un disturbo da stress che lo ha portato momentaneamente alla pazzia. Da qui in poi inizia una lunga battaglia legale. Numerose sono le proposte della Ford per \"comprare il suo silenzio\" ogni volta sempre maggiori, ma ci\u00f2 che Robert vuole ottenere non sono affatto i soldi ma il riconoscimento per il suo lavoro. L'avvocato a cui si rivolge lo abbandona dopo poco non comprendendo i suoi ideali. La situazione non si evolve e causa una frattura in famiglia che comporter\u00e0 il divorzio dalla moglie e l'allontanamento dai 6 figli. Quando una nuova legge, da poco uscita, impone a tutti i tribunali di accelerare le cause riguardo ai brevetti permette a Robert di affrontare nuovamente e terminare la causa in pochi mesi. Solo, ma convinto a ottenere giustizia affronta la dura battaglia in tribunale, dove gli avversari provano a screditarlo a causa del suo episodio di apparente follia. Coadiuvato dai figli che sono solidali con lui prosegue sino a quando il verdetto finale della corte accorda a Robert Kearns la propriet\u00e0 del brevetto e un risarcimento di .\nFinalmente ottenuto ci\u00f2 che aveva tanto desiderato Robert ritrova l'affetto dei suoi figli nonostante la moglie decida di non tornare con lui."}
{"id": "2546756", "revid": "73125", "url": "https://it.wikipedia.org/wiki?curid=2546756", "title": "Luyten Two-Tenths catalogue", "text": ""}
{"id": "2546757", "revid": "73125", "url": "https://it.wikipedia.org/wiki?curid=2546757", "title": "Luyten Half-Second catalogue", "text": ""}
{"id": "2546758", "revid": "73125", "url": "https://it.wikipedia.org/wiki?curid=2546758", "title": "New Luyten Two-Tenths catalogue", "text": ""}
{"id": "2546759", "revid": "73125", "url": "https://it.wikipedia.org/wiki?curid=2546759", "title": "Luyten Proper-Motion catalogue", "text": ""}
{"id": "2546761", "revid": "73125", "url": "https://it.wikipedia.org/wiki?curid=2546761", "title": "Catalogo LHS", "text": ""}
{"id": "2546764", "revid": "73125", "url": "https://it.wikipedia.org/wiki?curid=2546764", "title": "Catalogo LFT", "text": ""}
{"id": "2546765", "revid": "73125", "url": "https://it.wikipedia.org/wiki?curid=2546765", "title": "Catalogo LTT", "text": ""}
{"id": "2546766", "revid": "767487", "url": "https://it.wikipedia.org/wiki?curid=2546766", "title": "DFB-Pokal 1979-1980", "text": "La Coppa di Germania 1979\u201380 fu la 37\u00aa edizione della competizione. Termin\u00f2 il 4 giugno 1980. 128 squadre si sfidarono in 7 turni. In finale il Fortuna D\u00fcsseldorf sconfisse FC K\u00f6ln 2\u20131 difendendo il titolo vinto nella precedente edizione.\nFinale.\nFortuna D\u00fcsseldorf(2\u00ba successo)"}
{"id": "2546767", "revid": "2018598", "url": "https://it.wikipedia.org/wiki?curid=2546767", "title": "Guata", "text": "Guata \u00e8 un comune dell'Honduras facente parte del dipartimento di Olancho.\nIl comune risulta come entit\u00e0 autonoma gi\u00e0 nel censimento del 1791."}
{"id": "2546768", "revid": "1529788", "url": "https://it.wikipedia.org/wiki?curid=2546768", "title": "L'occhio del lupo", "text": "L'occhio del lupo \u00e8 un romanzo per ragazzi di Daniel Pennac, edito in Italia da Salani nella collana \"Gl'Istrici\".\nTrama.\nUn lupo dal manto blu, blu come l'acqua gelata sotto al cielo, proveniente dall'Alaska, cieco da un occhio , vive in uno zoo. \nUn giorno, una settimana dopo la morte di Pernice, la lupa grigia che si trovava nel suo stesso recinto e che gli aveva raccontato di conoscere sua sorella, arriva un ragazzo, di nome Africa, che si ferma davanti alla gabbia e inizia a fissarlo. Il lupo cerca di assumere il solito atteggiamento indifferente, ma il ragazzo, a differenza di tutti gli altri visitatori, rimane davanti alla gabbia a guardarlo costantemente. \nLa cosa si ripete anche nei giorni successivi, tanto che il lupo cambia atteggiamento e inizia a fissare il ragazzo che, ad un certo punto, chiude anche lui un occhio per agevolare il compagno davanti a lui. Tra i due si instaura cos\u00ec una comunicazione del tutto particolare: fissandosi nell'occhio, ciascuno dei due protagonisti si ritrova immerso nel passato dell'altro. \nIl ragazzo cos\u00ec ripercorre la vita del lupo nel Grande Nord, con la madre, i fratellini e la bellissima sorellina Paillette, fino al giorno in cui si sacrifica per l'incantevole sorella. Dal canto suo il lupo rivive il pellegrinaggio del ragazzo attraverso i mille volti dell'Africa Gialla, dell'Africa Grigia e dell'Africa Verde, le sue doti di cantastorie, il suo particolare rapporto con gli animali, fino al suo arrivo in quello che lui e i genitori adottivi chiamano \"L'Altro Mondo\", il cosiddetto mondo civilizzato. \u00c8 qui che Africa ritrova tutti gli amici animali conosciuti durante i suoi viaggi. \nIl loro rapporto si fa cos\u00ec stretto da indurre il lupo a riaprire l'occhio che teneva chiuso non per cecit\u00e0, ma perch\u00e9 riteneva che lo spettacolo offerto dai visitatori dello zoo non meritasse di essere osservato con entrambi gli occhi. Le storie evocate gli hanno offerto la visione di un mondo degno di essere osservato con entrambi gli occhi."}
{"id": "2546770", "revid": "767487", "url": "https://it.wikipedia.org/wiki?curid=2546770", "title": "Catalogo L", "text": ""}
{"id": "2546771", "revid": "73125", "url": "https://it.wikipedia.org/wiki?curid=2546771", "title": "Catalogo LP", "text": ""}
{"id": "2546773", "revid": "392518", "url": "https://it.wikipedia.org/wiki?curid=2546773", "title": "Grounding", "text": ""}
{"id": "2546776", "revid": "73125", "url": "https://it.wikipedia.org/wiki?curid=2546776", "title": "Catalogo LDS", "text": ""}
{"id": "2546777", "revid": "16758", "url": "https://it.wikipedia.org/wiki?curid=2546777", "title": "Serie A 2008-2009 (hockey su ghiaccio)", "text": "La Serie A 2008-2009 di hockey su ghiaccio \u00e8 stata la 75\u00aa edizione del massiomo campionato italiano, ed \u00e8 stata organizzata dalla Federazione Italiana Sport del Ghiaccio e dalla Lega Italiana Hockey Ghiaccio.\nLe squadre.\nLa massima serie vede iscritte otto squadre: i pi\u00f9 volte campioni d'Italia dei Vipers Milano sono infatti stati sciolti per volont\u00e0 del presidente Alvise di Canossa. Le squadre sono dunque:\nLa formula.\nViene cambiata, rispetto alla stagione precedente, anche la formula: triplo girone di andata e ritorno (3 punti alla vincente nei tempi regolamentari, 2 punti alla vincente dopo i supplementari o i rigori, 1 punto alla sconfitta ai supplementari o rigori), con divisione per 3 per difetto dei punti al termine del secondo girone; le prime quattro squadre al termine dei gironi accedono ai play-off con semifinali e finale al meglio delle 7 gare; le squadre classificate agli ultimi quattro posti accedono ai play-out, con gare al meglio delle 5 gare; le due squadre sconfitte si incontrano al meglio delle 5 gare, con la vincente al 7\u00ba posto e la perdente allo spareggio con la vincitrice della Serie A2 per un posto nella Serie A 2009-10.\nRegular season.\nPrima fase.\nLa prima fase comprende i primi due gironi all'italiana di andata e ritorno.\nPrimo girone.\nL'andata del primo girone vide il Cortina dominare, 20 punti in 7 incontri, senza perdere neanche una partita. I bellunesi dimostravano di aver completamente superato le difficolt\u00e0 della stagione precedente: avevano infatti il miglior attacco e la miglior difesa. In crisi invece \u00e8 l'Asiago che dopo le prime due vittorie nelle due giornate inaugurali perdeva 5 incontri consecutivi ritrovandosi ultimo per poi risalire fino a met\u00e0 classifica. I campioni in carica dell'HC Bolzano e i vice-campioni del Renon si confermavano invece nelle prime posizioni.\nNel ritorno, il Bolzano - pur perdendo ai rigori lo scontro diretto - gradualmente si faceva sotto al Cortina fino ad agganciarlo in vetta a due giornate dal termine ed a superarlo nell'ultima giornata (32 punti contro 31). Terza forza al termine del primo girone restava il Renon, ma pi\u00f9 distanziato coi suoi 24 punti. Regnava invece l'equilibrio in coda con le altre cinque squadre racchiuse in 5 punti: Alleghe 19, Fassa 18, Val Pusteria e Asiago 15, Pontebba 14.\nSecondo girone.\nIl Cortina, nell'andata del secondo girone, \u00e8 tornato in testa da solo ed anzi lo ha chiuso con sei punti di vantaggio sul Bolzano secondo (52 a 46), vincendo anche lo scontro diretto al Palaonda, giocato pochi giorni dopo la vittoria degli altoatesini nel girone di Continental Cup, che per la prima volta li ha qualificati alla fase finale di una competizione europea. Quest'impresa era riuscita fino ad allora, fra le compagini italiane, solo ai Milano Vipers (per tre volte in Continental Cup, miglior risultato un secondo posto) e al Varese (una volta in Federation Cup, avventura conclusa con l'unica vittoria italiana di un trofeo continentale). Il Renon si \u00e8 confermato terza forza con 40 punti. Pi\u00f9 equilibrata era invece la coda della classifica con le altre 5 compagini raccolte in 4 punti, dai 25 dell'Alleghe ai 21 dell'Asiago fanalino di coda.\nNel ritorno il Cortina ha allungato sulle due inseguitrici Bolzano e Renon, mentre la lotta per la quarta piazza si \u00e8 risolta per un punto in favore del Val Pusteria sull'Asiago. Pi\u00f9 distanti le altre tre compagini, con il Fassa ultimo. I distacchi sono stati tuttavia ridotti: al termine della prima fase, infatti, i punti sono stati divisi per tre (e arrotondati per difetto).\nSeconda fase.\nAl termine delle prime due fasi il punteggio in classifica delle squadre \u00e8 stato diviso per tre (arrotondato per difetto), e le squadre si sono incontrate in un ultimo girone di andata e ritorno.\nLe prime quattro della prima fase si sono poi confermate anche nella seconda, ma si sono scambiate di posizione prima e terza in classifica. Tutte e tre le squadre altoatesine (SV Renon, HC Bolzano e HC Val Pusteria) hanno avuto dunque accesso ai play-off insieme col Cortina.\nTerza Fase.\nPlay-out.\nLe squadre classificate dal quinto all'ottavo posto al termine della seconda fase hanno dovuto disputare i play-out per non retrocedere. Le squadre si sono affrontate nelle semifinali secondo lo schema 5a vs 8a, 6a vs 7a. Le squadre uscite vittoriose dalla serie erano salve, le sconfitte si affrontavano nella finale per il settimo posto. La squadra vincitrice della finale era salva, la sconfitta doveva affrontare la vincitrice della Serie A2 per evitare la retrocessione. Tutte le serie si sono disputate al meglio delle cinque gare.\nSemifinali play-out.\nSerie al meglio delle 5 gare.\nGara 1\nGara 2\nGara 3\nGara 4\nGara 5\nAsiago Hockey AS e Alleghe Hockey Club si salvano.\nFinale per il 7\u00ba posto.\nGara 1\nGara 2\nGara 3\nGara 4\nLo Sport Ghiaccio Pontebba conclude al settimo posto. Lo Sportiva Hockey Club Fassa allo spareggio con la vincente della Serie A2, i Vipiteno Broncos.\nPlay-off.\nLe prime quattro squadre qualificate al termine della seconda fase (SV Renon, HC Bolzano, SG Cortina e HC Val Pusteria) si sono affrontate nei play-off scudetto. Gli accoppiamenti delle semifinali sono stati decisi secondo lo schema 1a vs 4a e 2a vs 3a. Tutte le serie si sono disputate al meglio delle sette gare.\nSemifinali.\nGara 1\nGara 2\nGara 3\nGara 4\nGara 5\nFinale scudetto.\nLa finale \u00e8 stata una riedizione di quella precedente, con le due compagini altoatesine di Renon e Bolzano a riaffrontarsi per l'assegnazione dello scudetto. Le due squadre si erano affrontate anche nella finale di Coppa Italia. Per il Renon \u00e8 la terza finale in quattro anni, senza che tuttavia la squadra sia mai riuscita ad aggiudicarsi il titolo.\nGara 1\nGara 2\nGara 3\nGara 4\nLHockey Club Bolzano vince il suo diciottesimo scudetto, il secondo consecutivo. Per la prima volta riesce anche nel \"grande slam\" dell'hockey italiano, avendo vinto nella stessa stagione anche Coppa Italia e Supercoppa italiana, impresa riuscita solo all'HCJ Milano Vipers nel 2002-2003."}
{"id": "2546778", "revid": "110157", "url": "https://it.wikipedia.org/wiki?curid=2546778", "title": "Guayape", "text": "Guayape \u00e8 un comune dell'Honduras facente parte del dipartimento di Olancho.\nIl comune risulta come entit\u00e0 autonoma gi\u00e0 nel censimento del 1801."}
{"id": "2546779", "revid": "287204", "url": "https://it.wikipedia.org/wiki?curid=2546779", "title": "Unione Sportiva Palermo Juventina 1942-1943", "text": "Questa voce raccoglie le informazioni riguardanti l'Unione Sportiva Palermo Juventina nelle competizioni ufficiali della stagione 1942-1943.\nStagione.\nQuesta fu la seconda ed ultima stagione in cui la societ\u00e0 adott\u00f2 questa denominazione; gi\u00e0 da quest'annata i colori sociali tornarono a essere il rosa e il nero.\nNeo-promossa in Serie B, la squadra dovette ritirarsi dopo aver disputato 24 partite, poi annullate, per la proclamazione della Sicilia come zona di guerra, che impediva al club di disputare le gare casalinghe: il campionato era rimasto dunque zoppo dopo 29 giornate.\nSempre per cause belliche, la formazione rosanero venne inoltre sospesa dalla Coppa Italia agli ottavi di finale, perdendo a tavolino la gara contro il , poi finalista della competizione: tale incontro, originariamente previsto il 27 settembre 1942, non ebbe luogo per rinuncia dei veneti. Quest'ultimi addussero, a motivo della mancata presenza, il poco preavviso nell'organizzazione della partita: il passaggio agli ottavi della Palermo-Juventina fu infatti decretato a tavolino dopo la mancata disputa del match di ripetizione con il , previsto il 24 settembre. Il ricorso fu accolto e si decise di disputare l'incontro successivamente in data da stabilirsi, ma a causa del seguente sbarco in Sicilia, la societ\u00e0 palermitana era stata poi impossibilitata a proseguire il torneo, sancendo cos\u00ec la vittoria del Venezia.\nRosa.\nPresidente: Giuseppe Agnello\nAltri giocatori: Dapas, Moschi, Riccione, Mario Tommaseo.\nStatistiche.\nStatistiche dei giocatori.\n\"Tra parentesi le presenze e le eventuali reti segnate\""}
{"id": "2546785", "revid": "110157", "url": "https://it.wikipedia.org/wiki?curid=2546785", "title": "Jano", "text": "Jano \u00e8 un comune dell'Honduras facente parte del dipartimento di Olancho.\nIl comune risulta come entit\u00e0 autonoma gi\u00e0 nel censimento del 1791.\nCentri abitati.\nIl territorio comunale comprende i seguenti centri abitati:"}
{"id": "2546791", "revid": "367445", "url": "https://it.wikipedia.org/wiki?curid=2546791", "title": "Capaci", "text": "Capaci (\"Capaci\" in ) \u00e8 un comune italiano di abitanti della citt\u00e0 metropolitana di Palermo in Sicilia.\nGeografia fisica.\nCapaci dista circa 18\u00a0km da Palermo e si trova a 75 metri s.l.m.; sorge su un'area pianeggiante a breve distanza dal mare Tirreno. Il centro abitato si sviluppa lungo un asse stradale molto antico, di epoca romana, che collega il Capoluogo con le citt\u00e0 pi\u00f9 importanti della Sicilia occidentale di Trapani, Marsala e Mazara del Vallo.\nOrigini del nome.\nIl significato del toponimo \"Capaci\" non \u00e8 stato ancora accertato: varie sono le ipotesi in proposito. Da alcune testimonianze \u00e8 accertato che nel XIX secolo il comune era conosciuto con il nome di \"Capece\".\nStoria.\nNumerosi reperti archeologici ancora da analizzare e collocare cronologicamente testimoniano un passato preistorico particolarmente interessante mentre si comincia a parlare di un primo insediamento stabile a partire dall'anno Mille, per opera dei Kalbiti, durante la dominazione islamica della Sicilia, anche se si iniziano ad avere notizie pi\u00f9 certe a partire dal 15 settembre 1241, quando l'imperatore Federico II di Svevia concede il feudo al milite Roberto di Palermo, poi giudice della Magna Regia Curia (dal 1250), per essersi mostrato fedele alla Corona, \u201ctria tenimenta terrarum\u2026\u201d vicino a Palermo, e cio\u00e8 il \u201ctenimentum Casalia dicto Rachal Sarcadi, tenimentum Casalia Capacis et tenimentum montis Columbrinis\u201d.\nIl termine Casalia, utilizzato per Capaci e Racalzarcati, fa presumere l'esistenza di un abitato rurale fortificato (quindi munito di una torre con corte o di un castello) all'interno del tenimentum cio\u00e8 del latifondo, questo dato ci riporta a riflettere sulla presenza di quei nuclei di fondazione saracena (Qarinas: Carini, Chinnisi: Cinisi, e naturalmente Rachal Sarcadi), largamente presenti in tutta la fascia costiera ancora in epoca normanna e sveva fino alla repressione federiciana seguita alle rivolte musulmane e il conseguente abbandono e spopolamento delle campagne che potrebbe indicare anche la sparizione del Casale gi\u00e0 al tempo della concessione.\nLa struttura dei casali fortificati si mantiene praticamente inalterata sino ai primi anni del XIII secolo, quando il difficile rapporto fra dominatori cristiani e minoranza musulmana si incrina definitivamente. La fuga dai casali di villani musulmani o saraceni cristianizzati sono segnalate in diversi luoghi della Val di Mazara, ma in particolare nel territorio di Carini; un documento del 1202 ricorda: in tenimento Carini, apud casale quod dicitur Zarchante. Il malessere era destinato a esplodere e a dare vita alle repressioni militari ordinate da Federico II che vedranno la distruzione di Jato ed Entella prima e di Cinisi e Carini successivamente e quindi anche dei casali di Capaci e Racalzarcati, con la deportazione degli abitanti ribelli a Lucera in Puglia.\nTuttavia in seguito a questi avvenimenti non \u00e8 facile stabilire se realmente i casali, diventati feudi, rimasero definitivamente spopolati, il dubbio nasce da alcuni documenti del XIV secolo che fanno pensare a luoghi cronologicamente abitati, a tal fine ci viene in aiuto un documento del 1333 in cui risulta menzionato un magister Nicolaus de Capachi faber e un altro documento, datato 1382, altrettanto importante, perch\u00e9, per la prima volta si fa menzione esplicita del castello di Capaci, risulta infatti redatto in Castro Capachi\u201d.\nNel corso del XV secolo, il territorio di Capaci fu donato da Donna Flora de Cesario al nipote, il nobile Luca de Homodei \u201csatis grata et accepta servitia sibi prestita\u201d, il nobile palermitano fece transitare i possedimenti capacensi ai suoi discendenti per tutto il Quattrocento; sar\u00e0 il nipote Francesco, figlio di Lando, che nel 1462 ottiene la facolt\u00e0 di poter effettuare il restauro del castello con la costruzione di una torre, in realt\u00e0 gi\u00e0 cominciata a edificare \u201csine nos licentia\u201d, il documento ci permette di avere indicazioni sulla nuova torre: \u201c\u2026non multus a parte maritima distat\u2026\u201d \u201c\u2026similiter mergulis circundatum ac latitudinis atque altitudinis necessaris\u2026\u201d.\nA partire dal XVI secolo il territorio di Capaci con quello di Falconeri, alla tonnara di Trapani e ad altri beni, fu trasferito alla famiglia Beccadelli Bologna. Nel 1506, Virginia Omodei, figlia di Francesco e moglie di Gilberto Beccadelli di Bologna, barone del castello e della terra di Sambuca, concede al figlio Francesco, il \u201cfeudum seu territorium Capacis cum Turri, magasenis, domibus tuguris vineis\u201d in occasione del matrimonio con Antonella Mastrantonio, figlia di Aloisio, barone di Aci.\nIl 18 marzo 1517, a Francesco viene concessa la licentia populandi e la facolt\u00e0 di aggregare in un'unica baronia i feudi di Falconeri, Monterosso, Capaci e altri possedimenti e di fondare e popolare una nuova terra da chiamare Capaci esercitandovi \u201c\u2026 il merum et mixtum imperium\u2026\u201d. Nella stragrande maggioranza delle licenze concesse in quell\"epoca si faceva obbligo al barone, oltre ai necessari riguardi verso la Corona, anche di alcune prescrizioni urbanistiche e indicazioni, come la necessit\u00e0 di costruire un castello o una torre, dotare il borgo di cinta muraria e di una chiesa per i bisogni spirituali degli abitanti. Ma per il feudo di Capaci tali prescrizioni non risultano in quanto questi edifici erano gi\u00e0 esistenti e infatti Francesco Beccadelli si sarebbe occupato solo di dare mandato per la costruzione di nuove case, sia nella baronia di Capaci sia nel feudo di Falconeri.\nA partire dal 1523 si cominci\u00f2 a sviluppare il centro abitato ai piedi della Montagnola Santa Rosalia, sovrastata dalle balze concave della \"Quarara\". Alla met\u00e0 dello stesso anno risalgono le fondamenta dell'antica chiesa madre (3 aprile 1523), centro di primario interesse religioso, artistico e culturale, edificata accanto al castello.\nIntorno al 1576 incominci\u00f2 il popolamento del centro, sotto le dipendenze del Barone Gilberto; nel 1619 Vincenzo Pilo e Calvello, sposa Donna Giulia Bologna che porta in dote il marchesato di Marineo, la Baronia di Capaci e tutti i territori di pertinenza. A partire dal suddetto anno buona parte dei possedimenti della famiglia Beccadelli di Bologna transitano nella Casata dei Pilo nobile famiglia siciliana di origine catalana. Nel 1820 a causa dei moti rivoluzionari i cittadini si ribellarono al potere feudale dei Pilo dando alle fiamme il Palazzo del Conte e costringendolo alla fuga. In seguito alla pestilenza di colera che colp\u00ec la Sicilia tra il 1835 e il 1837 anche a Capaci si verificarono disordini e omicidi, provocati da alcuni facinorosi provenienti da Palermo, che incolparono della diffusione della malattia i componenti delle famiglie pi\u00f9 facoltose del paese. Dopo lo sbarco di Garibaldi in Sicilia, molti capacioti, sotto la spinta rivoluzionaria di Rosolino Pilo, considerato loro concittadino perch\u00e9 discendente della famiglia che aveva retto le sorti del paese per ben due secoli, si unirono e parteciparono alle battaglie di Palermo e San Martino delle Scale.\nNei primi decenni del XVI secolo, con la riunificazione dei vari possedimenti in un'unica baron\u00eca l'agricoltura divenne l'attivit\u00e0 primaria sino alla met\u00e0 del 1900, periodo in cui ebbe un forte sviluppo il commercio ambulante che port\u00f2 i capacioti a spingersi, per lavoro, in ogni parte del mondo. Anche la pesca, praticata nella vicina Tonnara di Isola delle Femmine (frazione del Comune di Capaci sino alla fine del 1800) conobbe un'attivit\u00e0 molto redditizia e pot\u00e9 estendersi, con le famose barche denominate \"le capaciote\", sempre pi\u00f9 lontano fino a raggiungere le coste dell'Africa settentrionale. La citt\u00e0 di Susa sul Golfo di Hammamet, in Tunisia, ancor oggi reca la testimonianza di un intero quartiere che porta il nome di Capaci.\nSociet\u00e0.\nTradizioni religiose e folcloristiche.\nA Capaci esistono molte tradizioni di antica data ripetute solennemente ogni anno. Queste sono le pi\u00f9 importanti:\nLa strage dell'autostrada.\nIl 23 maggio 1992, sull'Autostrada A29, nei pressi dello svincolo di Capaci (ma in territorio di Isola delle Femmine, un comune adiacente), una carica di tritolo posta in un tunnel che passa sotto l'asfalto fu fatta esplodere dalla mafia e uccise il giudice antimafia Giovanni Falcone, sua moglie Francesca Morvillo, anch'ella magistrato, e tre agenti della scorta, Vito Schifani, Rocco Dicillo, Antonio Montinaro.\nEconomia.\nL'attivit\u00e0 agricola \u00e8 abbastanza notevole per quanto concerne la produzione di prodotti di agrumi e olive. \nPresenta anche una buona la produzione casearia, mentre a livello artigianale rilevante la lavorazione di ricami tipici.\nInfrastrutture e trasporti.\nCapaci \u00e8 attraversata dall Autostrada A29, della quale \u00e8 possibile usufruire attraverso uno svincolo distante circa 2\u00a0km dal centro abitato. Quest'Autostrada collega Capaci con Palermo, Mazara del Vallo, Trapani e con l'Aeroporto Internazionale di Palermo \"Falcone-Borsellino\", distante dal centro abitato circa 20\u00a0km.\nNel territorio del comune \u00e8 presente la stazione di Capaci, posta sulla ferrovia Palermo-Trapani e servita anche dai treni del servizio ferroviario metropolitano di Palermo.\nCapaci \u00e8 servita dalle Autolinee AST che la collegano con Palermo e con gli altri comuni adiacenti.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nGemellaggi.\nDal 13 settembre 2011 Capaci \u00e8 gemellato con la cittadina francese di Meythet."}
{"id": "2546792", "revid": "1649933", "url": "https://it.wikipedia.org/wiki?curid=2546792", "title": "La Uni\u00f3n (Olancho)", "text": "La Uni\u00f3n \u00e8 un comune dell'Honduras facente parte del dipartimento di Olancho.\nIl comune venne istituito nel 1877."}
{"id": "2546797", "revid": "119966926", "url": "https://it.wikipedia.org/wiki?curid=2546797", "title": "Agnes Lum", "text": "Carriera.\nNata ad Honolulu, nelle Hawaii, il 21 maggio del 1956 da padre cinese e da madre statunitense di origini indigene hawaiiane, Agnes Lum fu popolarissima in Giappone fra la seconda met\u00e0 degli anni settanta ed i primi anni ottanta come indossatrice di bikini, comparendo in televisione come protagonista di spot pubblicitari vestita solo di tale indumento, divenendo un vero e proprio simbolo dell'ideale di bellezza femminile. Fu soprannominata \"Lum-chan\" per evitare confusione con Agnes Chan, un'altra modella molto famosa nello stesso periodo. A lei si ispir\u00f2 la mangaka Rumiko Takahashi nella realizzazione del personaggio di Lam\u00f9 (in originale, appunto, \"Lum\"). Agnes Lum nel corso della propria carriera incise anche tre album musicali: \"Ame-agari no Dauntaun\", \"With Love\" e \"I Am Agnes Lum\". Successivamente l'ex-modella \u00e8 stata testimonial in alcuni spot pubblicitari televisivi. Dopo questo breve tentativo di acquisire notoriet\u00e0 anche come cantante, Agnes Lum si \u00e8 sposata e vive alle Hawaii.\nUna sua gigantografia appare in un frame di due pellicole di Jackie Chan del 1988, ovvero \"Police Story 2\" e \"Inspector Wear Skirt 2\" (quest'ultima solo prodotta dal divo di Hong Kong); la stessa Agnes, in varie interviste dell'epoca, ha sempre dichiarato di essere fan di Jackie Chan. Nel 1991 avrebbe dovuto prendere parte al cult di Jackie \"Armour of God II - Operation Condor\", ma per cause sconosciute non si fece nulla e il ruolo and\u00f2 a Ikeda Shoko."}
{"id": "2546798", "revid": "1543377", "url": "https://it.wikipedia.org/wiki?curid=2546798", "title": "Mangulile", "text": "Mangulile \u00e8 un comune dell'Honduras facente parte del dipartimento di Olancho.\nIl comune venne istituito nel 1882."}
{"id": "2546800", "revid": "1543377", "url": "https://it.wikipedia.org/wiki?curid=2546800", "title": "Manto (Honduras)", "text": "Manto \u00e8 un comune dell'Honduras facente parte del dipartimento di Olancho.\nIl comune risulta come entit\u00e0 autonoma gi\u00e0 nel censimento del 1701."}
{"id": "2546805", "revid": "1005847", "url": "https://it.wikipedia.org/wiki?curid=2546805", "title": "Elezioni presidenziali in Afghanistan del 2009", "text": "Le elezioni presidenziali in Afghanistan del 2009 si tennero il 20 agosto."}
{"id": "2546807", "revid": "73125", "url": "https://it.wikipedia.org/wiki?curid=2546807", "title": "Catalogo GJ", "text": ""}
{"id": "2546811", "revid": "76963", "url": "https://it.wikipedia.org/wiki?curid=2546811", "title": "Fumi Hirano", "text": ""}
{"id": "2546812", "revid": "1543377", "url": "https://it.wikipedia.org/wiki?curid=2546812", "title": "Patuca", "text": "Patuca \u00e8 un comune dell'Honduras facente parte del dipartimento di Olancho.\nIl comune venne istituito il 29 maggio 1992 con parte del territorio del comune di Juticalpa."}
{"id": "2546820", "revid": "110157", "url": "https://it.wikipedia.org/wiki?curid=2546820", "title": "Salam\u00e1 (Honduras)", "text": "Salam\u00e1 \u00e8 un comune dell'Honduras facente parte del dipartimento di Olancho.\nIl comune venne istituito nel 1829."}
{"id": "2546821", "revid": "287204", "url": "https://it.wikipedia.org/wiki?curid=2546821", "title": "Kroger St. Jude International 1995", "text": "Il Kroger St. Jude International 1995 \u00e8 stato un torneo di tennis giocato sul cemento indoor.\n\u00c8 stata la 25\u00aa edizione del \"Torneo di Memphis\", che fa parte della categoria ATP World Series nell'ambito dell'ATP Tour 1995.\nSi \u00e8 giocato al Racquet Club di Memphis negli USA, dal 13 al 20 febbraio 1995.\nCampioni.\nSingolare.\n Todd Martin ha battuto in finale Paul Haarhuis, 7-6(2), 6-4\nDoppio.\n Jared Palmer / Richey Reneberg hanno battuto in finale Tommy Ho / Brett Steven, 7-5, 6-3"}
{"id": "2546822", "revid": "1305772", "url": "https://it.wikipedia.org/wiki?curid=2546822", "title": "Salama", "text": ""}
{"id": "2546834", "revid": "1005847", "url": "https://it.wikipedia.org/wiki?curid=2546834", "title": "Elezioni presidenziali in Afghanistan del 2004", "text": "Le elezioni presidenziali in Afghanistan del 2004 si tennero il 9 ottobre."}
{"id": "2546839", "revid": "1005847", "url": "https://it.wikipedia.org/wiki?curid=2546839", "title": "Elezioni parlamentari in Afghanistan del 2005", "text": "Le elezioni parlamentari afghane del 2005 si sono svolte il 18 settembre 2005.\nCronologia.\nDalla presa di Kabul da parte degli integralisti talebani nel 1996, il parlamento afgano non esiste pi\u00f9.\nIl nome del parlamento era \"Shura-e Ahl-e Hal-a-Aqad\" (Consiglio per la Liberazione e la Conciliazione). Dopo la sconfitta dei talebani \u00e8 stata convocata nel giugno 2002 la Loya Jirgah (Grande Assemblea), assemblea straordinaria di personalit\u00e0 del paese e capi tribali, che ha confermato Karzai a capo del Governo, incaricando lo stesso governo di organizzare elezioni presidenziali e parlamentari entro due anni.\nDopo le elezioni presidenziali del 9 ottobre 2004 che hanno confermato Karzai alla presidenza, le elezioni parlamentari sono state ulteriormente rinviate.\nFinalmente, dopo oltre tre anni dalla Loya Jirgah, si sono tenute il 18 settembre 2005 in Afghanistan le elezioni parlamentari della Camera del Popolo (Wolesi Jirga) e quelle dei consigli provinciali. Il ritardo delle elezioni rispetto al calendario prefissato \u00e8 stato dovuto a difficolt\u00e0 logistiche e finanziarie, oltre che ai problemi legati alla insicurezza nel territorio. Continuano infatti gli scontri con la guerriglia dei talebani e il predominio di bande armate al servizio dei \"signori della guerra\" e dei trafficanti di oppio nelle province. Del resto, diversi candidati sono stati uccisi prima delle elezioni.\nI risultati finali sono stati annunciati il 12 novembre 2005, ma sono di difficile valutazione. Infatti, tutti i candidati concorrevano formalmente come indipendenti senza appartenenza partitica, anche se in realt\u00e0 potevano appartenere a un partito o fiancheggiarlo (ma ci\u00f2 non sempre era percepibile dalla gran massa degli elettori).\nDei 249 seggi, 10 erano riservati alla minoranza dei nomadi Kuchi e 68, il 25 % alle donne. Le donne elette sono per\u00f2 state alla fine il 28 %, oltre la quota minima prefissata. Questo fatto \u00e8 stato considerato molto positivo dagli osservatori internazionali, sia perch\u00e9 la rappresentanza femminile \u00e8 considerata meno propensa all'uso delle armi per risolvere i conflitti, sia perch\u00e9 il regime dei talebani, al potere a Kabul fino al 2001, aveva relegato le donne afgane in una condizione di netta inferiorit\u00e0 rispetto agli uomini.\nComunque, sembra che i \"signori della guerra\" e i loro seguaci abbiano la maggioranza in parlamento e nei consigli provinciali. La situazione non \u00e8 per\u00f2 molto chiara perch\u00e9 sono stati eletti anche molti personaggi poco rappresentativi a causa della particolare legge elettorale.\nI parlamentari (e i consiglieri provinciali) vengono infatti eletti in collegi provinciali, in ognuno dei quali vengono scelti un certo numero di deputati, in rapporto alla popolazione. Il voto \u00e8 singolo e non trasferibile, e vengono eletti i candidati con pi\u00f9 preferenze. Di conseguenza i pi\u00f9 votati ottengono percentuali considerevoli, ma un solo seggio ciascuno, mentre gli ultimi dell'elenco degli eletti hanno un numero di voti relativamente basso, ma ottengono in ogni caso un seggio.\nTroviamo quindi in parlamento persone che nel loro collegio hanno avuto oltre il 10 % accanto ad altri che hanno raggiunto s\u00ec e no l'1 %, quindi scarsamente rappresentativi delle scelte dell'elettorato. Questo sistema elettorale \u00e8 stato appoggiato tra gli altri proprio dal presidente Karzai, il quale intendeva in questo modo limitare il potere dei \"signori della guerra\", che con altri sistemi elettorali avrebbero dominato ancor di pi\u00f9 il parlamento.\nI candidati per i consigli provinciali sono stati 3025, mentre quelli per la Camera del Popolo erano 2707 (328 donne). Per distinguere i diversi candidati indipendenti, visto anche l'analfabetismo di buona parte della popolazione, \u00e8 stato assegnato loro un simbolo, oggetti come palle, automobili o fiori.\nL'affluenza \u00e8 stata stimata intorno al 50%, una partecipazione ancora abbastanza buona per un paese nelle condizioni dell'Afghanistan, ma considerevolmente pi\u00f9 bassa rispetto alle elezioni presidenziali dell'anno prima, superiore al 75%. La partecipazione al voto \u00e8 stata un po' pi\u00f9 alta nelle aree abitate da turkmeni, uzbechi e tagichi, generalmente sopra il 60%, e pi\u00f9 bassa nelle regioni abitate dai pashtun, in particolare quella sud-orientale dove sono pi\u00f9 forti i guerriglieri talebani, ma anche a Kabul, dove \u00e8 stata solo del 34%. Quest'ultimo dato \u00e8 stato letto da alcuni come un segnale di sfiducia nei confronti del presidente Karzai, visto che l'autorit\u00e0 del governo viene esercitata soprattutto nella capitale (tanto che Karzai \u00e8 soprannominato \"sindaco\" di Kabul)."}
{"id": "2546843", "revid": "125079219", "url": "https://it.wikipedia.org/wiki?curid=2546843", "title": "Toshio Furukawa", "text": "Carriera.\nDoppiatore veterano, da anni in forze alla Aoni Production, \u00e8 sposato con la collega Shino Kakinuma. Nel corso della propria carriera ha prestato la propria voce a importanti personaggi dell'animazione giapponese come Ataru Moroboshi (\"Lam\u00f9\"), Kagege (\"Keroro\"), Kai Shiden (\"Mobile Suit Gundam\"), Shin (\"Ken il guerriero\"), Asuma Shinohara (\"Mobile Police Patlabor\"), Piccolo (\"Dragon Ball Z\") e Portuguese D. Ace (\"One Piece\"). Inoltre \u00e8 il doppiatore di Spanky Ham nell'adattamento giapponese di \"Drawn Together\", Norville \"Shaggy\" Rogers nell'adattamento giapponese di \"Scooby Doo\" e di Arsenio Lupin III nel film \"Lupin III - La cospirazione dei Fuma\". Nell'ambito dei videogiochi, Furukawa ha doppiato Roy Campbell in \"\"."}
{"id": "2546846", "revid": "287204", "url": "https://it.wikipedia.org/wiki?curid=2546846", "title": "Biathlon ai XXI Giochi olimpici invernali", "text": "Nel biathlon ai XXI Giochi olimpici invernali, che si svolsero nel 2010 a Vancouver (Canada), vennero assegnate medaglie in dieci specialit\u00e0. Le gare si sono svolte dal 13 al 26 febbraio 2010 al Whistler Olympic Park di Vancouver."}
{"id": "2546850", "revid": "228587", "url": "https://it.wikipedia.org/wiki?curid=2546850", "title": "Live at London's Talk of the Town", "text": "Live at London's Talk of the Town \u00e8 un album live del gruppo musicale femminile R&amp;B statunitense Diana Ross &amp; The Supremes, pubblicato nel 1968 dalla Motown Records."}
{"id": "2546851", "revid": "300067", "url": "https://it.wikipedia.org/wiki?curid=2546851", "title": "San Antonio Spurs 1981-1982", "text": "La stagione 1981-82 dei San Antonio Spurs fu la 6\u00aa nella NBA per la franchigia.\nI San Antonio Spurs vinsero la \"Midwest Division\" della \"Western Conference\" con un record di 48-34. Nei play-off vinsero le semifinali di conference per 4-1 contro i Seattle SuperSonics, perdendo poi la finale di conference 4-0 contro i Los Angeles Lakers."}
{"id": "2546855", "revid": "110157", "url": "https://it.wikipedia.org/wiki?curid=2546855", "title": "Diana Ross &amp; the Supremes Sing and Perform &quot;Funny Girl&quot;", "text": "Diana Ross &amp; the Supremes Sing and Perform \"Funny Girl\" \u00e8 un album di cover dei brani del musical \"Funny Girl\", registrato dal gruppo musicale femminile R&amp;B statunitense Diana Ross &amp; The Supremes e pubblicato nel 1968 dalla Motown Records."}
{"id": "2546856", "revid": "123298748", "url": "https://it.wikipedia.org/wiki?curid=2546856", "title": "Roberto Ciccotelli", "text": "Carriera.\nA partire dalla fine degli anni 1960 \u00e8 per sei stagioni la prima punta (col numero 11 sulle spalle) del , con il quale conquista una promozione dalla Serie D alla Serie C nell'annata 1970-1971 (ben 19 gol in quella stagione) e sfiora la B nel 1972-73, andando in rete con regolarit\u00e0 anche nelle stagioni successive.\nNell'estate del 1975 viene acquistato dal che si accinge a disputare il primo campionato di Serie A della sua storia. Nei due anni in Umbria, chiuso nel ruolo di centravanti da Novellino, trova saltuariamente spazio da ala, alternandosi con Pellizzaro e Sollier nella prima stagione, con Scarpa e Cinquetti nella seconda. Nonostante disputi soli 31 incontri in due anni, riesce a realizzare il non disprezzabile numero di 6 reti in campionato.\nPer la stagione 1977-1978 passa alla , in Serie B, dove torna a essere schierato da centravanti segnando 2 reti in 18 presenze. Torna quindi nelle serie inferiori, contribuendo alla promozione del Giulianova in Serie C1 nella stagione 1979-1980."}
{"id": "2546860", "revid": "767487", "url": "https://it.wikipedia.org/wiki?curid=2546860", "title": "Ron Suart", "text": "Carriera.\nGiocatore.\nIn tutta la sua carriera, Suart ha distribuito le proprie presenze tra e Blackburn Rovers. Con il Blackpool ha raggiunto la finale di FA Cup nel 1948, ma non ha potuto giocarla a causa di un infortunio.\nAllenatore.\nSuart ha fatto la sua prima esperienza su una panchina divenendo giocatore-allenatore del Wigan, senza grandi successi. L'anno dopo \u00e8 stato ingaggiato (stavolta solo come manager) dal Scunthorpe United, con il quale ha vinto il campionato di Terza Divisione Nord, per poi tornare dall'amato Blackpool nel 1958.\nIl miglior risultato ottenuto con questo club \u00e8 stata una semifinale di Carling Cup nel 1962, persa contro il Norwich City. Nonostante la societ\u00e0 gli avesse fornito giocatori di tutto sommato grande rilievo, non riusc\u00ec mai ad ottenere piazzamenti significativi. Nel 1967, quattro mesi prima della fine del campionato (e della retrocessione della sua squadra in Second Division), si dimise dall'incarico. A tutt'oggi, rimane il secondo allenatore pi\u00f9 longivo della storia del club, dietro solo a Joe Smith.\nAll'inizio della stagione successiva, divenne il vice di Dave Sexton sulla panchina del , rimanendo tale per 7 anni. Quando, poi, Sexton si dimesse nell'ottobre 1974, divenne temporaneamente il manager del team londinese fino all'affidamento definitivo dell'incarico ad Eddie McCreadie. Mentre era vice di Sexton, la squadra vinse la FA Cup del 1970 e la Coppa delle Coppe del 1971."}
{"id": "2546864", "revid": "767487", "url": "https://it.wikipedia.org/wiki?curid=2546864", "title": "Il bacio della morte (film 1995)", "text": "Il bacio della morte (\"Kiss of Death\") \u00e8 un film del 1995 diretto da Barbet Schroeder. \u00c8 un rifacimento di \"Il bacio della morte\" del 1947.\nFu presentato fuori concorso al 48\u00ba Festival di Cannes.\nTrama.\nAppena uscito di galera, Jimmy Kilmartin viene convinto dal cugino Ronnie a rubare delle automobili, ma viene coinvolto in uno scontro a fuoco con la polizia. Viene arrestato e diventa un informatore della polizia, facendo i nomi di tutti i coinvolti tranne quello di suo cugino. Il boss Little Junior Brown, credendo che sia stato Ronnie, lo uccide. Jimmy viene rimesso in libert\u00e0, va nel locale di Little Junior e quando crede di essere sopraffatto arriva l'agente Calvin Hart, preavvisato, che lo arresta incastrandolo con la registrazione di Jimmy. Con l'incarcerazione di Little Junior, Jimmy pu\u00f2 considerarsi temporaneamente al sicuro."}
{"id": "2546865", "revid": "599013", "url": "https://it.wikipedia.org/wiki?curid=2546865", "title": "Diana Ross &amp; the Supremes Join the Temptations", "text": "Diana Ross &amp; the Supremes Join the Temptations \u00e8 un album che rappresenta la collaborazione fra il gruppo musicale femminile R&amp;B statunitense Diana Ross &amp; The Supremes ed i The Temptations, i due gruppi che all'epoca rappresentavano le maggiori vendite per la Motown Records. Pubblicato nel 1968, l'uscita dell'album coincise con la trasmissione dello speciale televisivo proprio dedicato ai due gruppi, ed ebbe un notevole successo."}
{"id": "2546869", "revid": "599013", "url": "https://it.wikipedia.org/wiki?curid=2546869", "title": "Francesco Musso", "text": "\u00c8 stato campione olimpico dei pesi piuma alle Olimpiadi di Roma del 1960.\nBiografia.\nPiemontese di Acqui Terme, bench\u00e9 nato in Francia, ha ottenuto risultati soprattutto nei dilettanti, dove ha svolto una carriera di valore assoluto.\nCarriera tra i dilettanti.\nDopo aver vinto la medaglia d'argento ai Campionati italiani nel 1957 a Bologna, si laurea Campione italiano dei pesi piuma, nel 1958, a Terni.\nPassato ai pesi leggeri, vince la medaglia d'oro ai Campionati mondiali militari, nel 1958, a Bologna e nel 1960, a Wiesbaden. Lo stesso anno, a Torino, \u00e8 ancora oro ai Campionati italiani, nei leggeri. In questa categoria, per\u00f2, milita anche il milanese Sandro Lopopolo. In vista delle Olimpiadi di Roma, il selezionatore azzurro Natalino Rea, decide di far scendere di categoria Musso, per farlo combattere nuovamente nei piuma.\nL'astuzia di Rea ebbe pieno successo. Alle Olimpiadi, Musso vinse tutti e cinque gli incontri, conquistando cos\u00ec la medaglia d'oro dei pesi piuma, contro lo jugoslavo Miloslav Paunovic (4-1), il sudcoreano Soon Chun-Song (5-0), il sovietico Boris Nikanorov (3-2), il finlandese Jorma Limmonen (5-0) e, in finale, il polacco Jerzy Adamski (4-1). Lopopolo, a sua volta, vinse la medaglia d'argento dei leggeri.\nComplessivamente, Musso combatt\u00e9 82 incontri tra i dilettanti, con 65 vittorie, 10 sconfitte e 7 pari.\nCarriera tra i professionisti.\nMusso pass\u00f2 al professionismo subito dopo le Olimpiadi, nei pesi leggeri. Perse l'imbattibilit\u00e0 al 18\u00b0 match, il 28 maggio 1962, a Bologna, contro Jean Dantas. \nNon ha mai combattuto per titoli nazionali o internazionali. Gli unici suoi incontri all'estero, rispettivamente a Helsinki contro Olli M\u00e4ki e a Madrid contro Manuel Calvo si sono conclusi con una sconfitta. Quello con Calvo, il 12 agosto 1966 fu il suo ultimo incontro, dopo di che abbandon\u00f2 l'attivit\u00e0 agonistica.\nIl suo record, tra i professionisti, \u00e8 stato di 28 incontri, di cui 24 vinti e 4 persi."}
{"id": "2546874", "revid": "729019", "url": "https://it.wikipedia.org/wiki?curid=2546874", "title": "United States Army Corps of Engineers", "text": "Lo United States Army Corps of Engineers, in italiano: Corpo di Ingegneri dell'Esercito degli Stati Uniti, abbreviato in USACE, \u00e8 la sezione dell'esercito statunitense specializzata in ingegneria e progettazione, equivalente quindi al Corpo ingegneri italiano. Anche se generalmente viene associata con dighe, canali e ripari contro le inondazioni negli Stati Uniti, lo USACE \u00e8 in realt\u00e0 coinvolto in una vasta gamma di opere pubbliche di sostegno per la nazione attraverso il mondo sotto il comando dello United States Department of Defense."}
{"id": "2546880", "revid": "74801", "url": "https://it.wikipedia.org/wiki?curid=2546880", "title": "Ernesto Formenti", "text": "Fu medaglia d'oro alle Olimpiadi di Londra del 1948, campione italiano nella categoria dei pesi piuma, rivale e avversario del grande Duilio Loi \nBiografia.\nErnesto Formenti nasce a Cassina Savina in Cesano Maderno (MB) il 2 agosto 1927 dalla madre Maria e dal padre Domenico. A 17 anni, su consiglio del proprio medico per irrobustire il gracile fisico afflitto da un'accentuata scoliosi, si iscrive all'Accademia Pugilistica Seregnese, sotto la guida dell'allenatore Gigi De Laurentis e del presidente Pio Formentini. \nCarriera dilettantistica.\nPochi mesi dopo il suo ingresso in palestra, debutta a Milano in un torneo pugilistico ufficiale, il Torneo Novizi. Vince tre incontri prima del limite e uno ai punti, laureandosi campione lombardo novizi nei pesi mosca (categoria ). Nel 1946 disputa il suo primo incontro all'estero, sconfiggendo prima del limite il campione svizzero Frey. L'anno dopo conquista il titolo di campione lombardo dilettanti e nel 1948 a Milano si laurea campione italiano dilettanti nei pesi piuma (categoria ). \nNella selezione per rappresentare l'Italia alle Olimpiadi di Londra del 1948, il suo destino s'incrocia con quello del triestino Duilio Loi. Questi era il pugile su cui contava principalmente l'Italia per l'oro nei piuma. Il selezionatore Steve Klaus, per\u00f2, gli proib\u00ec di fumare la sua abituale sigaretta dopo i pasti. Loi fece armi e bagagli e se ne and\u00f2 dal ritiro. Fu cos\u00ec che a Londra and\u00f2 Formenti. \nSconfisse al primo turno Farkas (Ungheria) e, nonostante la frattura alla mano sinistra occorsagli durante il match, uno dopo l'altro Martin (Canada), Savoie (Irlanda), Antkiewicz (Polonia) e, il 13 agosto 1948, in finale, Shepherd (Sudafrica), conquistando il titolo di campione olimpico dei pesi piuma.\nNel 1949 a Firenze Formenti difende il titolo di campione italiano dilettanti . Nello stesso anno \u00e8 convocato nella squadra europea per combattere con quella dei dilettanti degli Stati Uniti a Chicago. Batte il pari peso Jesse Burnett, detentore del \"Guanto d'Oro\" di New York/Chicago.\nCarriera da professionista.\nFormenti esordisce vittoriosamente tra i professionisti il 23 luglio 1949, mettendo KO Giuliano Salardi. Il 20 giugno 1950 al Vigorelli di Milano, si laurea campione italiano dei pesi piuma battendo Alvaro Cerasani. Quest'ultimo si vendica mettendolo KO al primo round il 6 settembre successivo ma in un match non valido per il titolo. \nFormenti difende comunque vittoriosamente il titolo battendo Nicola Funari e Altidoro Polidori. Nel 1952, ancora al Vigorelli, combatte contro il campione europeo Ray Famechon, in un match non valido per il titolo. L'incontro finisce in parit\u00e0.\nPassa poi nei pesi leggeri (categoria ) e, nel 1953, sfida Duilio Loi per il titolo italiano. \u00c8 sconfitto per knock-out tecnico alla nona ripresa. Loi lo batte nuovamente nel corso dell'anno per kot al decimo round. Il 10 aprile 1954 batte ai punti, in casa del suo avversario, l'ottimo e ancora imbattuto Giancarlo Garbelli.\nConclude la carriera di pugile il 16 giugno 1954, a soli 26 anni.\nDopo il ritiro.\nPer dieci anni \u00e8 istruttore di pugilato all'Accademia Pugilistica Seregnese, alla Ginnastica Comense e all'Accademia Pugilistica di Cesano Maderno. A Como guida Fulvio Tognetti alla conquista del titolo di campione del mondo militari. Viene nominato Cavaliere della Repubblica per meriti sportivi. Muore a Seregno il 5 ottobre 1989 all'et\u00e0 di 62 anni. Viene sepolto nel cimitero della natale Cassina Savina.\nUn busto in bronzo di Ernesto Formenti, opera dello scultore Antonio Denova, \u00e8 visibile presso il complesso scolastico di Cassina Savina. A lui \u00e8 inoltre intitolata l'accademia pugilistica della citt\u00e0 di Cesano Maderno."}
{"id": "2546881", "revid": "373458", "url": "https://it.wikipedia.org/wiki?curid=2546881", "title": "US Army Corps of Engineers", "text": ""}
{"id": "2546882", "revid": "373458", "url": "https://it.wikipedia.org/wiki?curid=2546882", "title": "USACE", "text": ""}
{"id": "2546883", "revid": "287204", "url": "https://it.wikipedia.org/wiki?curid=2546883", "title": "Kalati Basket Napoli", "text": "Il Kalati Basket Napoli \u00e8 stata una societ\u00e0 di pallacanestro femminile di Napoli.\nNel 2004-05 ha preso parte alla Serie A2 ed \u00e8 giunta al nono posto.\nNel luglio 2005 rinuncia a partecipare alla Serie A2 per motivi economici e al suo posto viene ripescata la Ginnastica Triestina."}
{"id": "2546884", "revid": "156341", "url": "https://it.wikipedia.org/wiki?curid=2546884", "title": "Kalati Napoli", "text": ""}
{"id": "2546885", "revid": "373458", "url": "https://it.wikipedia.org/wiki?curid=2546885", "title": "U.S. Army Corps of Engineers", "text": ""}
{"id": "2546894", "revid": "481666", "url": "https://it.wikipedia.org/wiki?curid=2546894", "title": "Jean Darling", "text": "Carriera.\nNel 1926, all'et\u00e0 di 4 anni, Dorothy Jean LeVake ebbe l'occasione della sua vita partecipando ad un provino per la celebre serie \"Our Gang\" di Hal Roach. Dopo che il suo nome fu cambiato in \"Jean Darling\", apparve in 35 episodi della serie e fu l'unica attrice, fra quelle apparse negli episodi degli anni venti, sopravvissuta alla fine del cinema muto.\nDopo aver lasciato la serie, la Darling continu\u00f2 infatti ad apparire in varie pellicole, fra le quali \"Nel paese delle meraviglie\", l'adattamento che Laurel &amp; Hardy fecero dello spettacolo musicale \"Babes in Toyland\", e \"Jane Eyre - L'angelo dell'amore\", in cui interpret\u00f2 la giovane Jane; entrambi i film risalgono al 1934.\nSeguirono una serie di spettacoli e show radiofonici. La Darling inizi\u00f2 a studiare canto e nel 1940 ottenne una borsa di studio per la New York Municipal Opera Association. Rifiut\u00f2 un'offerta di partecipare accanto a Mickey Rooney a uno dei film della serie su \"Andy Hardy\", prodotti dalla MGM.\nScelse invece la strada di Broadway, debuttando nel musical \"Count Me In\" nel 1942. La carriera sul palcoscenico della Darling ebbe una svolta con l'interpretazione di Carrie Pipperidge nella produzione originale di \"Carousel\" nel 1945, dove apparve in 850 performance consecutive, stabilendo un record di presenze, e registrando anche un disco come cantante.\nIl ruolo di Carrie le consent\u00ec di ottenere parti in radio ed in TV negli anni cinquanta, fino alla conduzione di un suo personale show televisivo sulla NBC a New York, \"A Date with Jean Darling\". Fu poi conduttrice di un altro show giornaliero, \"The Singing Knit-Witch\", trasmesso dalla KHJ-TV di Hollywood.\nDopo il matrimonio con l'attore Reuben Bowen, si trasfer\u00ec dal 1974 a Dublino, dove divenne molto conosciuta dal pubblico irlandese grazie al successo dei suoi 50 racconti del mistero pubblicati sull\u2019\"Alfred Hitchcock Mistery Magazine\" con lo pseudonimo di \"Aunt Poppy\".\nNel 2008 torn\u00f2 ad esibirsi come cantante sul palcoscenico del Teatro Verdi di Pordenone, ospite d'onore della XXVII edizione delle \"Giornate del Cinema Muto, \"e in seguito \u00e8 tornata a Pordenone anche nel 2013.\nMuore all'et\u00e0 di 93 anni a R\u00f6dermark, in Germania, il 4 settembre 2015, a causa di un'infezione polmonare. La notizia \u00e8 stata confermata dal suo amico Ren\u00e9 Riva, attore e cantante olandese, che l'aveva diretta nel 2013 nel cortometraggio muto \"The Butler's Tale\"."}
{"id": "2546897", "revid": "103852906", "url": "https://it.wikipedia.org/wiki?curid=2546897", "title": "Questione d'amore", "text": "Questione d'amore, \u00e8 il primo album del cantante napoletano Alessio, pubblicato nel 2002."}
{"id": "2546898", "revid": "697352", "url": "https://it.wikipedia.org/wiki?curid=2546898", "title": "One of Us Must Know (Sooner or Later)", "text": "One of Us Must Know (Sooner or Later) \u00e8 un singolo di Bob Dylan pubblicato nel 1966 e tratto dall'album \"Blonde on Blonde\". \u00c8 stato registrato alla fine del 1965; alla sessione parteciparono anche alcuni membri degli Hawks, gruppo che poi avrebbe cambiato nome in The Band. Durante la stessa sessione venne registrata solamente un'altra canzone, \"Can You Please Crawl Out Your Window?\", pubblicata come singolo l'anno prima. La canzone consiste in una confessione in prima persona di un uomo alla donna che \u00e8 tragicamente uscita dalla sua vita. Come singolo raggiunse la 33ma posizione nella classifica del Regno Unito.\nSecondo Jonathan Singer, fu Paul Griffin a suonare il pianoforte nella canzone.\nLes Frankdin ha reinterpretato la canzone in stile Phil Spector nel suo album \"If Your Memory Serves You Well\" nel 2006."}
{"id": "2546900", "revid": "767487", "url": "https://it.wikipedia.org/wiki?curid=2546900", "title": "Messaggi d'amore", "text": "Messaggi d'amore, \u00e8 il secondo album di Alessio, del 2004"}
{"id": "2546902", "revid": "1908527", "url": "https://it.wikipedia.org/wiki?curid=2546902", "title": "Alberich", "text": "Alberich (in Italiano \"Alberico\") \u00e8 un nano dotato di poteri magici appartenente alla mitologia e delle saghe epiche franco merovinge nate intorno al V-VIII secolo dopo Cristo. Il nome significa letteralmente \"re degli elfi\", ma \u00e8 conosciuto anche come re dei nani. Possiede la capacit\u00e0 di rendersi invisibile grazie ad un cappuccio fatato (nel Canto dei Nibelunghi) o ad un elmo creato dal fratello Mime (nel ciclo de \"L'Anello del Nibelungo\").\nNella mitologia germanica.\nNel poema \"La canzone dei Nibelunghi\" egli \u00e8 un nano che protegge il tesoro dei Nibelunghi e che viene sopraffatto da Sigfrido.\nNel ciclo di opere di Wagner \"L'anello del Nibelungo\", Alberich \u00e8 il re dei Nibelunghi, una razza di nani, ed \u00e8 l'antagonista principale. Il personaggio di Wagner \u00e8 basato principalmente su \"La canzone dei Nibelunghi\" e su Andvari della mitologia norrena.\nAlcuni studiosi ritengono che personaggi come Oberon e Elegast possano essere ispirati ad Alberich.\nNella cultura di massa.\nAnime e manga.\nNell'anime \"I cavalieri dello zodiaco\" il personaggio di \"Alberich di Megres\", malvagio Cavaliere di Asgard, \u00e8 parzialmente basato su Alberich.\nAlberich \u00e8 il nome di un nibelungo comparso nel manga Harlock Saga e nell'omonimo anime di Leiji Matsumoto.\nNella storia \u00e8 fratello di Meeme, donna membro della ciurma di capitan Harlock.\nQui appare come principale antagonista assieme al re degli dei Wotan.\nTelevisione.\nNel film TV \"La saga dei Nibelunghi\" il personaggio \u00e8 interpretato da Sean Higgs e segue le vicende della storia cos\u00ec come viene proposta nella sua variante germanica: assale Sigfrido per tentare di rubargli il tesoro; fallisce e per aver salva la vita gli consegna il magico Tarnhelm, un elmo magico che consente di cambiare aspetto. Successivamente preparer\u00e0, su richiesta del figlio Hagen, una pozione che far\u00e0 innamorare alla follia il re di Xanten di Crimilde. Verr\u00e0 poi ucciso da Hagen quando minaccer\u00e0 di rivelare al re Gunther tutta la verit\u00e0 sulle malefatte del figlio, pronto a sottrarre il tesoro a Sigfrido e persino al suo stesso sovrano."}
{"id": "2546906", "revid": "104832066", "url": "https://it.wikipedia.org/wiki?curid=2546906", "title": "Emozioni della nostra et\u00e0", "text": "Emozioni della nostra et\u00e0, \u00e8 il terzo album di Alessio, del 2006"}
{"id": "2546913", "revid": "1305772", "url": "https://it.wikipedia.org/wiki?curid=2546913", "title": "Ceppo", "text": ""}
{"id": "2546915", "revid": "986213", "url": "https://it.wikipedia.org/wiki?curid=2546915", "title": "Maddalena Sibilla di Hohenzollern", "text": "Biografia.\nMaddalena Sibilla crebbe, insieme alle sue sorelle, nel Castello di K\u00f6nigsberg, divenendo una fervida protestante ed un'ammiratrice del sovrano svedese Gustavo Adolfo.\nVenne data in moglie al principe Elettore Giovanni Giorgio I di Sassonia, che spos\u00f2 a Torgau il 19 luglio 1607. A causa dell'educazione ricevuta, Maddalena Sibilla ebbe a soffrire dell'iniziale atteggiamento favorevole tenuto dal marito nei confronti degli Asburgo durante la prima fase della Guerra dei Trent'Anni, culminata con la Pace di Praga del 1635, assai favorevole allo schieramento cattolico. In accordo con le sue convinzioni, ella sostenne la causa dei prigionieri svedesi che lavoravano nella fortezza di Dresda e mantenne l'amicizia che la legava alla regina svedese Maria Eleonora, sua nipote. Promosse la pittura e la poesia presso la corte sassone. Rimasta vedova l'8 ottobre 1656, si ritir\u00f2 nella Frau Kurf\u00fcrstin-Haus di Dresda. Mor\u00ec nel 1659 e fu sepolta nella Cattedrale di Freiberg.\nFigli.\nMaddalena Sibilla diede al marito i seguenti figli:"}
{"id": "2546921", "revid": "287204", "url": "https://it.wikipedia.org/wiki?curid=2546921", "title": "Gr\u012bgorios Xenopoulos", "text": "Collaboratore di numerose riviste elleniche, divise la sua produzione fra romanzi di successo quali \"Margherita Stefe\", del 1893 e \"Ricchi e Poveri\" del 1919 e una produzione drammatica molto interessante, dovuta alla sua grande v\u00e8rve compositiva.\nMolto accurato nei suoi lavori, sempre teso a conciliare le esigenze dei suoi lettori e del suo pubblico con quelle della critica, Xenopoulos \u00e8 stato un autore di rilievo nel panorama letterario greco."}
{"id": "2546922", "revid": "767487", "url": "https://it.wikipedia.org/wiki?curid=2546922", "title": "Tutte le donne della mia vita", "text": "Tutte le donne della mia vita \u00e8 un film del 2007 per la regia di Simona Izzo.\n\u00c8 uscito nelle sale italiane il 13 aprile 2007, incassando solo \u20ac 811.000.\nTrama.\nDavide \u00e8 un rinomato chef internazionale. Ha un unico grande difetto: la totale incapacit\u00e0 di legarsi alle responsabilit\u00e0. Per questo motivo non ha mai voluto aprire un ristorante tutto suo, n\u00e9 tantomeno \u00e8 riuscito a mantenere un rapporto stabile con le donne che hanno attraversato la sua vita.\nQuando viene licenziato dal ristorante in cui lavora a causa della relazione che ha con la moglie del proprietario, torna nella nativa Stromboli dove ha un incidente subacqueo. All'interno della camera iperbarica, si trova a ripercorrere i momenti pi\u00f9 importanti della sua vita con le donne che ne hanno fatto parte, a partire dalla madre Diletta, una donna che si occupa di curare gabbiani e gatti; Monica, forse la donna pi\u00f9 importante della sua vita, da cui Davide ha avuto il figlio Tommaso; Isabella con cui da anni intrattiene un rapporto quasi esclusivamente epistolare; Stefania e le sue mille manie per riuscire a dimenticarlo.\nL'incidente a Stromboli lo fa riflettere sulle cose pi\u00f9 importanti della sua vita: dopo avere scoperto che il suo vero padre in realt\u00e0 \u00e8 un'altra persona, da cui ha ereditato tutta la sua creativit\u00e0, Davide inizia a prendere per la prima volta le decisioni importanti, alle quali in passato si era sottratto: aprir\u00e0 un ristorante tutto suo a Stromboli, il posto dov'\u00e8 nato e dove ha passato l'infanzia, e sar\u00e0 anche un padre pi\u00f9 presente."}
{"id": "2546923", "revid": "113146", "url": "https://it.wikipedia.org/wiki?curid=2546923", "title": "Bliny", "text": "I bliny (; al singolare \"blin\", \u0431\u043b\u0438\u043d) sono delle focaccine a base di farina e lievito, di forma circolare e del diametro di 10-15 centimetri. Sono tipiche della cucina russa e simili agli olad'i e alle cr\u00eapes, ma con la differenza che, rispetto a queste ultime, necessitano di lievitazione.\nAccompagnamento.\nSi servono tradizionalmente con panna acida per accompagnare il caviale o il salmone affumicato o le uova di salmone. I bliny caldi vengono arrotolati dopo che vi si \u00e8 adagiata sopra una cucchiaiata di smetana con salmone o caviale; possono essere mangiati anche con la confettura, o marmellata (\"\u0432\u0430\u0440\u0435\u043d\u044c\u0435\"), o con la ricotta (\"\u0442\u0432\u043e\u0440\u043e\u0433\"). Esiste anche una versione salata, con l'impasto preparato con grano saraceno, preferibilmente accompagnata da caviale o aringhe con panna.\nTradizionalmente vengono preparati per la festa della maslenica."}
{"id": "2546924", "revid": "834552", "url": "https://it.wikipedia.org/wiki?curid=2546924", "title": "Gruppa Krovi", "text": "Gruppa Krovi (in russo \u0413\u0440\u0443\u043f\u043f\u0430 \u041a\u0440\u043e\u0432\u0438; in italiano \"gruppo sanguigno\") \u00e8 il sesto album in studio del gruppo rock sovietico Kino, pubblicato nel 1988.\nDescrizione.\nDopo la pubblicazione sovietica, l'album \u00e8 stato rilasciato negli Stati Uniti nel 1989 dalla Capitol Records . La Title Track \"Gruppa Krovi\" \u00e8 un inno anti-guerra. \nDopo la richiesta di alcuni fan, la stessa canzone \u00e8 stata tradotta e registrata in inglese con il titolo \"Blood Type\".\n\u00c8 stato ristampato nel 1996 dalla Moroz Records.\nLa copertina.\nLa copertina richiama l'avanguardia russa post-guerra di artisti come El Lissitzky."}
{"id": "2546925", "revid": "599013", "url": "https://it.wikipedia.org/wiki?curid=2546925", "title": "Antonio Col\u00f3m", "text": ""}
{"id": "2546927", "revid": "287204", "url": "https://it.wikipedia.org/wiki?curid=2546927", "title": "San Antonio Spurs 1982-1983", "text": "La stagione 1982-83 dei San Antonio Spurs fu la 7\u00aa nella NBA per la franchigia.\nI San Antonio Spurs vinsero la \"Midwest Division\" della \"Western Conference\" con un record di 53-29. Nei play-off vinsero la semifinale di conference con i Denver Nuggets (4-1), perdendo poi la finale di conference con i Los Angeles Lakers (4-2)."}
{"id": "2546930", "revid": "670021", "url": "https://it.wikipedia.org/wiki?curid=2546930", "title": "Visita di Nixon in Cina del 1972", "text": "La visita di Nixon in Cina del 1972 fu un importante passo nella normalizzazione delle relazioni tra gli Stati Uniti e la Repubblica Popolare Cinese. L'evento rappresenta la prima visita in assoluto di un presidente americano nel Paese asiatico, che a quel tempo considerava gli U.S.A. tra i suoi rivali pi\u00f9 accesi.\nIl quadro storico.\nDurante gli anni sessanta la Cina dovette riconoscere il fallimento del tentativo di minare l'autorit\u00e0 sovietica all'interno del movimento socialista e la Rivoluzione culturale aveva inferto un duro colpo alla credibilit\u00e0 internazionale del governo di Pechino decretando un pericoloso isolamento. Dal punto di vista cinese, inoltre, gli Stati Uniti avevano cessato di essere la minaccia di un tempo in seguito all'andamento della Guerra del Vietnam e alla crisi del dollaro. Di conseguenza la dirigenza cinese ritenne opportuno riavvicinarsi agli americani per risolvere i propri problemi.\nDal canto loro gli Stati Uniti erano intenzionati a ricostruire le relazioni tra i due Paesi, interrottesi nel 1949, soprattutto in chiave di contenimento anti-sovietico. La Cina inoltre rappresentava un ottimo sbocco di mercato. Nel 1967 Nixon scriveva che era \"del tutto impossibile lasciare la Cina fuori dalla comunit\u00e0 delle nazioni\". Il riavvicinamento tra i due Paesi avvenne in maniera graduale. Dapprima, nell'estate del 1969, il governo di Washington decise di eliminare alcune restrizioni commerciali. Successivamente, nel 1971, la squadra americana di tennistavolo fu invitata a partecipare ad un torneo in Cina, dando inizio alla cosiddetta diplomazia del ping pong.\nLa visita.\nLa visita di Nixon fu preparata grazie agli incontri segreti di Henry Kissinger effettuati tra il 9 e l'11 luglio del 1971, dopo i viaggi in Pakistan.\nIl viaggio di Nixon ebbe luogo tra il 21 febbraio e il 28 febbraio 1972, visitando le citt\u00e0 di Pechino, Hangzhou e Shanghai. Appena arrivato, Nixon incontr\u00f2 subito Mao Zedong. Il Segretario di Stato William Pierce Rogers venne escluso dal viaggio e l'unico americano presente oltre al Presidente era Winston Lord, membro del National Security Council, che sar\u00e0 poi nominato Ambasciatore degli Stati Uniti in Cina. Per non creare ulteriori imbarazzi a Rogers, Lord non compare in nessuna foto ufficiale.\nNixon tenne molti incontri anche con Zhou Enlai, grande diplomatico e capo del governo cinese, e al termine del viaggio co-firm\u00f2 il comunicato di Shanghai, un documento di politica estera che ha posto le basi per le relazioni bilaterali sino-americane.\nI risultati degli incontri.\nGli americani abbandonarono la \"teoria delle due Cine\", riconoscendo l'indivisibilit\u00e0 del Paese e impegnandosi a ritirare tutte le forze militari di stanza sull'isola di Taiwan. In cambio i cinesi riconobbero sostanzialmente la supremazia statunitense nel Pacifico. Nel documento infatti dichiararono \"di volersi opporre a qualsiasi tentativo perpetrato da una terza potenza per affermare la propria supremazia nell'area. Di fatto rappresentava un avvertimento all'Unione Sovietica.\nNella cultura di massa.\nLa visita ha ispirato a John Adams nel 1987 l'opera lirica \"Nixon in China\"."}
{"id": "2546933", "revid": "599013", "url": "https://it.wikipedia.org/wiki?curid=2546933", "title": "Geoff Crompton", "text": ""}
{"id": "2546937", "revid": "112662834", "url": "https://it.wikipedia.org/wiki?curid=2546937", "title": "Maserati Quattroporte (1979)", "text": "La terza serie di Maserati Quattroporte venne prodotta dal 1979 al 1990 dalla casa automobilistica italiana Maserati all'epoca dell'acquisizione da parte del gruppo Benelli. La \"Quattroporte III\" \u00e8 stata una dei modelli pi\u00f9 longevi di casa Maserati.\nIl contesto.\nTerminata l'era Citro\u00ebn, la casa del \"Tridente\" entr\u00f2 a far parte del gruppo Benelli che pose come amministratore del marchio Maserati l'imprenditore Alejandro de Tomaso gi\u00e0 fondatore dell'omonimo marchio automobilistico sportivo. La Benelli dedic\u00f2 subito una notevole attenzione per risollevare le sorti della neo-acquisita azienda, concentrando il business produttivo sulla Quattroporte; se la precedente generazione, seppur valida, non vide mai uno sbocco produttivo a causa delle errate strategie di marketing imposte dalla Citro\u00ebn, la terza serie ebbe il compito di riportare il nome Quattroporte nell'olimpo delle autovetture di lusso come fu per la prima generazione della berlina Maserati debuttata nel 1963.\nPer la \"Quattroporte III\" si inizi\u00f2 a lavorare gi\u00e0 dalla fine del 1975. Il progetto \"AM 330 Berlina Quattroporte\" prevedeva l'adozione di un telaio di base completamente nuovo sviluppato sfruttando il motore in posizione anteriore-longitudinale che trasferiva la potenza alle ruote motrici posteriori (abbandonando l'anomalo schema a trazione anteriore imposto per la seconda serie di Quattroporte). Il design della \"Quattroporte III\" venne affidato a Giorgetto Giugiaro per il centro stile Italdesign: la linea seguiva lo stile di tendenza negli anni settanta e ottanta ovvero una carrozzeria tutta spigoli, caratterizzata dalla presenza di numerose linee parallele, e una coda molto corta che rendevano la linea della \"Quattroporte III\" simile ad una coup\u00e9. Il frontale reintrodusse la grande calandra cromata di forma rettangolare che ospitava il marchio del \"Tridente\", la fanaleria sdoppiata di forma squadrata richiamava la prima serie di Quattroporte.\nGrande cura per i particolari della fiancata: il montante posteriore accoglieva il logo Maserati ma abbandonava i profili aerodinamici per cedere allo stile moderno e pulito quindi pi\u00f9 armonico rispetto al passato, l'abitacolo interno invece riprendeva molto dall'andamento della carrozzeria: la linea della plancia era molto spigolosa, il grande quadro strumenti posto dietro il volante era ispirato alla strumentazione delle Alfa Romeo prodotte in quell'epoca mentre l'arredamento era composto da plastiche bicolori abbinate ad inserti in legno. La selleria era disponibile sia in tessuto che alcantara o pelle. La dotazione di serie comprendeva l'impianto di climatizzazione a controllo manuale con diffusori estesi anche al divano posteriore; disponibile di serie anche un impianto audio con speaker integrati nel mobile centrale-posteriore con presa di corrente da 12V e ingresso per le cuffie.\nLa carrozzeria della \"Quattroporte III\" era offerta nelle sole verniciature metallizzate di colorazione \"Argento\", \"Azzurro\" (blu cielo), \"Blu Sera\" (un blu scuro), \"Marrone Colorado\" (un colore marrone noce) e \"Oro Longchamp\" (verniciatura in colore oro) mentre altre colorazioni venivano offerte solo su richiesta per rispettare le esigenze della clientela pi\u00f9 facoltosa. Per gli interni erano disponibili le colorazioni \"Naturale\" (un marroncino chiaro) ma dal 1985 venne offerto anche il colore \"Ivorio\", \"Panna\" e solo per il Medio Oriente il \"Bianco\".\nL'estetica globale della \"Quattroporte III\" conferiva un'idea di solidit\u00e0 e di imponenza nonostante le dimensioni fossero minori rispetto al passato. Gli unici elementi oggetto di critiche erano gli ampi fascioni dei paraurti non verniciati imbottiti di gomma per seguire gli standard di omologazione in vigore negli Stati Uniti.\nLa versione Limousine.\nLa \"Quattroporte III Limousine\" fu prodotta a partire dal 1986 dopo la prima mondiale avvenuta nell'aprile dello stesso anno al Salone dell'automobile di Torino.\nLa Limousine era caratterizzata dalla carrozzeria allungata fino a 5,56 metri con un passo incrementato di 65\u00a0cm e un telaio di base rivisto nella geometria delle sospensioni per adattarsi al meglio alla notevole mole dell'autovettura. L'esemplare in esposizione era verniciato in bianco e adottava numerosi accessori inediti come il sedile del passeggero ruotabile fino a 180\u00b0 in modo da garantire una facilit\u00e0 d'accesso, mini-bar con frigorifero e televisione per i passeggeri posteriori, climatizzatore automatico bizona, impianto audio potenziato, vetri posteriori oscurati, divisorio in cristallo tra la prima e seconda file di sedili e tavolino con presa di corrente.\nLa lussuosa Quattroporte Royale.\nIl 14 dicembre del 1986 la Quattroporte sub\u00ec un profondo aggiornamento; il restyling port\u00f2 anche ad un cambio di denominazione in Quattroporte Royale per sottolineare la maggiore vocazione verso il lusso. La nuova grande berlina (chiamata dagli appassionati semplicemente \"Royale\") esteticamente non sub\u00ec modifiche evidenti, vennero introdotti dei cerchi in lega cromati dal nuovo disegno (ispirati ai medesimi cerchi adottati dalla \"Quattroporte II\"), il paraurti anteriore integrava dei nuovi indicatori di direzione, vi furono anche nuove modanature cromate e i dischi dei freni vennero maggiorati.\nL'interno invece sub\u00ec modifiche pi\u00f9 importanti: nuovi inserti in legno e radica di noce, venne introdotto un orologio a lancette in argento con sfondo color crema che ospitava il \"Tridente\" Maserati, mensole in legno estraibili dalle portiere posteriori, pannelli delle porte e rivestimento del pomello del cambio in pelle color crema, climatizzatore automatico bizona, rifiniture pregiate, telefono portatile, frigo-bar e infine il pacchetto fumatori.\nLa meccanica venne migliorata con l'introduzione di un assetto dalla taratura pi\u00f9 morbida, differenziale \"Sensitork\", cambio automatico a 3 rapporti e nuovo motore potenziato a 300 cavalli. La \"Quattroporte Royale\" venne assemblata in 53 esemplari destinati prevalentemente ad una clientela scelta. Tra le 53 \"Royale\" \u00e8 la celebre \"Calliope\", auto istituzionale del Presidente della Repubblica Sandro Pertini, con la carrozzeria in tinta metallizzata \"blu sera\" e interni in velluto marrone per i sedili e pelle bordeaux per i pannelli portiere. Targata Roma90044D, l'auto presidenziale entr\u00f2 in servizio il 27 febbraio 1983 e, come da consuetudine degli addetti al garage del Quirinale, venne denominata \"Calliope\" (in greco \"dalla bella voce\"), in omaggio alla musicalit\u00e0 del suo potente \"V8\".\nProfilo tecnico.\nLunga 4,91 metri la terza serie di Quattroporte reintrodusse la meccanica a trazione posteriore. Il pianale di nuova concezione adottava sospensioni a ruote indipendenti configurate secondo lo schema a bracci multipli, sia all'avantreno che al retrotreno. Come motorizzazioni venivano adottati i nuovi 8 cilindri a V di 90\u00b0 alimentati a benzina da oltre 4,0 litri con distribuzione a 2 valvole per cilindro che garantivano delle prestazioni da granturismo a prezzo di costi di esercizio notevoli: il consumo medio non superava i 6\u00a0km/l. La \"Quattroporte III\" poggiava su pneumatici 225/70 VR15 ed aveva un impianto frenante composto da quattro dischi autoventilati. Un'importante novit\u00e0 fu l'introduzione del differenziale a slittamento limitato \"Sensitork\" disponibile dal 1984 per tutti gli esemplari di \"Quattroporte III\".\nLa gamma si componeva del nuovo 4.136 cm\u00b3 V8 capace di erogare la potenza massima di 255 cavalli a 6.000 giri al minuto tramite una trasmissione manuale a 5 rapporti della ZF. Le prestazioni dichiarate erano pari ai 230 km/h di velocit\u00e0 massima mentre il rapporto di compressione era di 8.5:1. La coppia motrice massima dichiarata era di 376 N m disponibili a 3.800 giri/min. La \"Quattroporte III\" aveva una massa complessiva pari a 1.780 kg.\nAccanto al compatto 4.2 era disponibile il pi\u00f9 grande 4.930\u00a0cm\u00b3 V8 che erogava la potenza massima di 280 cavalli disponibili a 5.500 giri garantendo all'auto una velocit\u00e0 di punta pari a 238 km/h. La coppia massima era pari a 392 N m erogati a 3.800 giri/min mentre il consumo si stabilizzava tra i 5 e i 6\u00a0km/l di media. Il 4.9 V8 era disponibile sia con trasmissione manuale a 5 rapporti che con un cambio automatico a 3 rapporti prodotto dalla Borg Warner che garantiva una velocit\u00e0 massima ridotta a 230\u00a0km/h. Il peso della \"Quattroporte III\" equipaggiata con il 4.9 V8 era pari a 1931\u00a0kg.\nUn'esclusiva riservata alla \"Quattroporte Royale\" era il motore 4.9 V8 potenziato a 300 cavalli disponibili a 5.600 giri/min. I tecnici Maserati dedicarono questo motore pi\u00f9 potente alla nuova versione lussuosa, in modo da garantire una notevole fluidit\u00e0 di marcia e delle ottime prestazioni nonostante la massa dell'autovettura fosse stata incrementata fino a 1.938\u00a0kg a causa della dotazione di accessori pi\u00f9 ricca. La velocit\u00e0 di punta era pari a 230\u00a0km/h e il cambio manuale non era disponibile, sostituito dal classico automatico a 3 rapporti. Lo scatto da 0 a 100\u00a0km/h era contenuto in circa 10 secondi mentre il consumo medio si attestava sui 5,5\u00a0km/l.\nLa produzione.\nLa terza serie di Quattroporte entr\u00f2 in produzione verso la fine del 1979 e rimase in produzione fino al 1990 dopo il profondo aggiornamento del 1986. Furono prodotti 2.141 esemplari, delle quali 2.088 autovetture tra \"Quattroporte III\" e \"Quattroporte Limousine\" e 53 \"Quattroporte Royale\". La denominazione Quattroporte venne ripresa solo nel 1994 per la compatta berlina sportiva derivata dal telaio della Maserati Biturbo."}
{"id": "2546938", "revid": "633110", "url": "https://it.wikipedia.org/wiki?curid=2546938", "title": "709. Infanterie-Division", "text": "La 709. Infanterie-Division fu una divisione di fanteria della Wehrmacht. Istituita nel 1941, combatt\u00e9 contro gli Alleati in Normandia e si arrese in seguito alla caduta di Cherbourg.\nStoria.\nLa 709. Infanterie-Division venne ufficialmente istituita il 3 maggio 1941. Inquadrata nella \"7. Armee\", fu utilizzata per svolgere attivit\u00e0 di occupazione in Francia. In particolare, venne schierata in Normandia in funzione antisbarco. Il suo settore operativo era nella penisola di Cotentin. L'unit\u00e0 comprendeva un certo numero di battaglioni Ost, formati da prigionieri di guerra sovietici che preferivano combattere per la Germania piuttosto che stare in un campo di prigionia (ad esempio, tra le varie unit\u00e0 di questo tipo, due battaglioni del \"739. Grenadier-Regiment\" erano composti da georgiani). Inoltre, gli elementi pi\u00f9 validi della divisione furono trasferiti a combattere al fronte russo.\nIl 6 giugno 1944, la divisione si ritrov\u00f2 a difendere la zona di sbarco nota come Utah Beach. Gli uomini della 709., in gran parte, non avevano esperienza di combattimento. Per\u00f2 conoscevano il territorio, ed erano ben addestrati per la difesa. Combattendo contro la 4\u00aa Divisione americana, e contro i paracadutisti, l'unit\u00e0 perse circa 4.000 soldati in 10 giorni, su un totale di 12.000 effettivi. Successivamente, la divisione ripieg\u00f2 sulla fortezza di Cherbourg. Qui, insieme al \"922. Grenadier-Regiment\" della 243. Infanterie-Division, and\u00f2 a costituire il gruppo da combattimento Cherbourg, che fu tolto al comando dell'LXXXIV Armeekorps. Quindi, tutta la responsabilit\u00e0 della difesa del settore di Cherbourg fin\u00ec per ricadere sul comandante della 709. Karl-Wilhelm von Schlieben. Questi capitol\u00f2 il 26 giugno 1944, anche se gli ultimi difensori deposero le armi quattro giorni dopo.\nLa 709. Infanterie-Division venne ufficialmente sciolta il 26 luglio 1944."}
{"id": "2546939", "revid": "48344", "url": "https://it.wikipedia.org/wiki?curid=2546939", "title": "Solare termico", "text": ""}
{"id": "2546941", "revid": "216401", "url": "https://it.wikipedia.org/wiki?curid=2546941", "title": "Gran Premi della Montagna", "text": ""}
{"id": "2546948", "revid": "1543377", "url": "https://it.wikipedia.org/wiki?curid=2546948", "title": "Felline", "text": "Felline \u00e8 una frazione di 1.408 abitanti del comune di Alliste in provincia di Lecce.\nGeografia fisica.\nIl centro urbano di Felline \u00e8 situato a 45 m s.l.m., nel sud Salento; il punto pi\u00f9 elevato del territorio circostante raggiunge gli 86 metri in localit\u00e0 \"Madonna dell'Alto\". Dista poco meno di 3\u00a0km dal capoluogo comunale, 5,5\u00a0km da Posto Rosso sul litorale ionico e circa 53\u00a0km da Lecce.\nToponimo.\nL'etimologia di Felline deriverebbe dal termine latino \"figlinae\", ossia laboratori artigianali per la produzione della ceramica. Si ha testimonianza infatti di una fornace, attiva fino al I secolo a.C., intorno alla quale si svilupp\u00f2 probabilmente un piccolo nucleo abitato.\nStoria.\nIl territorio \u00e8 stato abitato fin dalla preistoria come testimoniato dalla presenza di alcuni menhir. Il primo nucleo abitato \u00e8 sorto probabilmente nel III secolo a.C. in periodo romano. Numerosi ritrovamenti archeologici fanno ipotizzare che Felline sia sorto come sobborgo della vicina citt\u00e0 messapica di Ugento, laddove era presente un importante centro per la produzione della ceramica. Il terreno argilloso si prestava infatti direttamente alla produzione in loco.\nCon la caduta dell'Impero romano d'Occidente, Felline conobbe un periodo di declino. Indicato nei testi antichi come \"terra di greci\", presenta numerose testimonianze bizantine. Data la vicinanza al mare fu pi\u00f9 volte distrutta e rischi\u00f2 di scomparire definitivamente a causa delle invasioni di Saraceni e Veneziani (1480). Secondo la tradizione parte della popolazione scampata ai massacri fond\u00f2 i vicini centri di Melissano e di Alliste, paesi entrambi non visibili direttamente dal mare.\nTra il 1560 e il 1570, proprio contro la minaccia turca, venne eretta lungo la costa la \"Torre Sinfon\u00f2\".\nIn et\u00e0 medievale il casale di Felline fu assegnato da Tancredi d'Altavilla alla famiglia Bonsecolo, la quale edific\u00f2 il castello. Fra il XV e il XVI secolo il feudo appartenne ai De Noha. Dal XVI al XVIII secolo si avvicendarono le famiglie Tolomei, Cappello, Pignatelli, Acquaviva, De Capua e d'Amore. Gli ultimi feudatari furono gli Oliva e infine gli Scategni, che governarono il feudo fino al 1806, anno dell'eversione feudale.\nMonumenti e luoghi d'interesse.\nArchitetture religiose.\nChiesa abbaziale Madonna dell'Alto.\nLa piccola chiesetta della Madonna dell'Alto, posta sulla sommit\u00e0 dell'omonima serra, fu edificata dai monaci basiliani intorno al X secolo. Presenta un semplice prospetto e l'interno, che misura m 7,10 x 16,60, \u00e8 ad aula unica con volta a botte. Conserva alcuni affreschi bizantineggianti raffiguranti la SS. Trinit\u00e0 e la Madonna col Bambino benedicente, quest'ultimo datato 1577. Esistono anche altre tracce di affreschi databili al XV secolo ma non decifrabili.\nNelle immediate vicinanze \u00e8 situata la \"Specchia Madonna dell'Alto\", ancora in ottimo stato conservativo. \nAbside di Santa Sofia.\nL'abside di Santa Sofia \u00e8 ci\u00f2 che rimane della chiesa omonima risalente alla fine del XIV secolo. L'abside conserva ancora i suoi affreschi originari raffiguranti una Crocifissione, Sant'Antonio da Padova e Santa Deodata di Nicea. Con i recenti restauri \u00e8 emerso che la chiesa apparteneva a un nucleo abitativo medievale e che aveva orientamento est-ovest, come di tradizione orientale. Inoltre sono stati individuati i resti dei muri perimetrali della costruzione nascosti sotto il manto stradale.\nChiesa di Santa Potenza.\nLa Chiesa della Madonna della Luce o della Nativit\u00e0 della Vergine, erroneamente chiamata di Santa Potenza, venne eretta nella seconda met\u00e0 del XV secolo. Situata a circa 1\u00a0km dal centro di Felline, la chiesa \u00e8 in pessime condizioni statiche ed \u00e8 priva di copertura. Dei tre altari originari, rimane in piedi solo quello della Nativit\u00e0. Adiacente alla chiesa rimangono in piedi pochi ruderi dell'antica \"Casa dell'Oblato\".\nChiesa Madre.\nLa Chiesa Madre, sede della Parrocchia dedicata a San Leucio Martire, risale al XVI secolo. Sub\u00ec non pochi rifacimenti nel corso dei secoli; gli interventi settecenteschi trasformarono l'edificio in stile barocco.\nPresenta un sobrio prospetto arricchito da un portale rinascimentale inquadrato in due colonne di pietra leccese. L'interno, a navata unica, \u00e8 ricco di stucchi e di decorazioni. Il presbiterio, delimitato da una balaustra marmorea, ospita un altare maggiore realizzato in marmo policromo di Carrara che costituisce uno dei pochi esempi d'arte napoletana settecentesca nel Salento. Una pala, pure di marmo, si erge sull'altare e fa da cornice ad una tela fiamminga, raffigurante l'Ultima Cena.\nDi pregevole fattura sono anche gli altari laterali dedicati a Sant'Antonio da Padova, a San Michele Arcangelo, a San Giuseppe e alla Madonna del Rosario.\nLungo i muri laterali sono posizionati numerosi medaglioni contenenti tele del pittore ruffanese Saverio Lillo. Le tele raffigurano: San Mattia, San Bartolomeo, San Giacomo Minore, San Filippo, Sant'Andrea, San Giovanni, San Giuda Taddeo, San Tommaso, San Pietro, la Visitazione della Beata Vergine, la Madonna del Carmine, la Nativit\u00e0 di Maria Vergine, la Presentazione di Ges\u00f9 al Tempio e l'eccidio dei Martiri di Otranto.\nChiesa Madonna Immacolata.\nLa Chiesa della Madonna Immacolata, a ridosso della cinta muraria, risale alla fine del Cinquecento e fu costruita sui resti di una preesistente struttura dedicata alla Madonna della Luce. La chiesa \u00e8 sede della \"Congregazione dell'Immacolata\" fondata nel 1620.\nPresenta una facciata decorata da un ornato portale barocco, sormontato da una nicchia contenente la statua dell'Immacolata. L'interno, ormai quasi spoglio dell'originario arredamento, presentava lungo le pareti laterali, gli stalli dei confratelli e del priore. Vi era anche un settecentesco pulpito in legno appoggiato sul pilastro centrale sinistro.\nArchitetture civili.\nCase a corte e palazzi.\nIl centro storico del paese si estende all'interno delle mura medievali, delle quali oggi rimangono solo brevi tratti. Il borgo \u00e8 caratterizzato da piccole e strette stradine sulle quali si affacciano antiche case a corte con balconi e finestre rinascimentali. Fra le diverse dimore signorili, si distinguono per importanza artistica, i palazzi \"De Rinaldis\", con annessa cappella dedicata a Sant'Oronzo, e \"Trianni\". Importante testimonianza di aggregazione e ritrovo della gente del posto \u00e8 l'antico forno pubblico rimasto intatto.\nArchitetture militari.\nCastello.\nEretto dalla famiglia Bonsecolo nel XII secolo, il castello di Felline fu rimaneggiato nel corso dei secoli successivi ad opera delle famiglie feudatarie che si avvicendarono nell'amministrazione del feudo. Tra gli interventi pi\u00f9 importanti si segnalano quelli commissionati dalla famiglia Tolomei nel XVI secolo e quelli promossi dal duca Francesco Pignatelli nel XVII secolo.\nIn origine il castello si attestava sul versante settentrionale della cinta muraria, ormai demolita. Attualmente l'edificio presenta un impianto quadrangolare, rinforzato ai vertici da altrettante torri: quadrate quelle sul fronte, circolari quelle sulla parte posteriore. Il prospetto principale \u00e8 caratterizzato da una lunga balconata sorretta da mensole in carparo e da un portale d'ingresso con cornice a bugne, un tempo sormontato da stemma gentilizio (non pi\u00f9 esistente). Le grandi sale del piano nobile recano una decorazione ad affresco, attualmente ricoperta da uno strato di scialbo.\nSiti archeologici.\nMenhir Ninfeo e Terenzano.\nI due menhir presenti nel territorio di Felline costituiscono la testimonianza che il territorio fu abitato sin dall'Et\u00e0 del bronzo. Il menhir Ninfeo sorge nei pressi dell'omonima masseria, a circa 5\u00a0km dal centro abitato. Presenta una base rettangolare ed \u00e8 alto 2,60 m. Il menhir Terenzano, incorporato in un muretto a secco, ha un'altezza di 2,50 m e nelle vicinanze si notano dei grandi massi che molto probabilmente dovevano appartenere ad un dolmen.\nNinfeo.\nIl Ninfeo di Felline \u00e8 una delle poche testimonianze, ancora esistenti, delle antiche credenze pagane del territorio salentino. Di origine greco-romana, il ninfeo \u00e8 ubicato in un comprensorio alla base della serra di Alliste di circa due Km di diametro in cui sono comprese due masserie (Canne e Ninfeo), varie fonti di acqua dolce,una vegetazione lussureggiante e una grotta, nella quale si adoravano il Dio Pan e le ninfe Naiadi. Varie sono le testimonianze della presenza umana date dal ritrovamento di reperti dal paleolitico superiore fino all'et\u00e0 romana.\nGalleria d'immagini.\nFoto interni della Chiesa Madre"}
{"id": "2546949", "revid": "123851681", "url": "https://it.wikipedia.org/wiki?curid=2546949", "title": "Il concerto (album)", "text": "Il concerto, \u00e8 il quarto album di Alessio, del 2007, ed \u00e8 il suo primo album live. \u00c8 stato pubblicato sia su CD che su DVD"}
{"id": "2546950", "revid": "287204", "url": "https://it.wikipedia.org/wiki?curid=2546950", "title": "San Antonio Spurs 1983-1984", "text": "La stagione 1983-84 dei San Antonio Spurs fu l'8\u00aa nella NBA per la franchigia.\nI San Antonio Spurs arrivarono quinti nella \"Midwest Division\" della \"Western Conference\" con un record di 37-45, non qualificandosi per i play-off."}
{"id": "2546953", "revid": "113933181", "url": "https://it.wikipedia.org/wiki?curid=2546953", "title": "Tanta strada", "text": "Tanta strada, \u00e8 il quinto album di Alessio, del 2008 con distribuzione internazionale dell'etichetta Edel Music. Nel 2020 esce la versione ristampata con distribuzione Zeus Record."}
{"id": "2546956", "revid": "767487", "url": "https://it.wikipedia.org/wiki?curid=2546956", "title": "ABN AMRO World Tennis Tournament 1995", "text": "L'ABN AMRO World Tennis Tournament 1995 \u00e8 stato un torneo di tennis giocato sul sintetico indoor. \n\u00c8 stata la 23\u00aa edizione del ABN AMRO World Tennis Tournament, \nche fa parte della categoria ATP World Series nell'ambito dell'ATP Tour 1995.\nSi \u00e8 giocato all'Ahoy Rotterdam indoor sporting arena di Rotterdam in Olanda Meridionale, \ndal 27 febbraio al 6 marzo 1995.\nCampioni.\nSingolare.\n Richard Krajicek ha battuto in finale Paul Haarhuis, 7\u20136(5), 6\u20134\nDoppio.\n Martin Damm / Anders J\u00e4rryd hanno battuto in finale Tom\u00e1s Carbonell / Francisco Roig, 6\u20133, 6\u20132"}
{"id": "2546968", "revid": "200568", "url": "https://it.wikipedia.org/wiki?curid=2546968", "title": "DHMO", "text": ""}
{"id": "2546970", "revid": "921202", "url": "https://it.wikipedia.org/wiki?curid=2546970", "title": "Nicola Traini", "text": "\u00c8 tuttora detentore del record di realizzazioni in Serie A con la maglia della (4).\nCarriera.\nGiocatore.\nDopo gli inizi di carriera nella , in Serie C, disputa un'ottima stagione 1970-1971 in Serie B con la maglia del , quando schierato prevalentemente all'ala destra realizza 9 reti. Dopo un altro campionato cadetto con i grifoni, nell'estate del 1972 passa ai rivali della che si accingono a disputare il primo campionato di Serie A della loro storia. Esordisce in massima serie il 26 novembre 1972, in Ternana- (2-1); non trova mai la rete nei successivi 19 incontri disputati in campionato, non riuscendo a evitare la retrocessione dei rossoverdi che chiudono ultimi in classifica.\nPassa quindi al , in B, dove con 8 realizzazioni contribuisce al quarto posto finale dei lariani, a 4 punti dalla promozione. Torna poi alla Ternana, riapprodata nel frattempo in massima serie. La stagione 1974-1975, rispetto a due anni prima, vede gli umbri nuovamente retrocessi (questa volta al penultimo posto, davanti al ), ma Traini riesce a realizzare 4 reti su 21 incontri disputati, fra cui una contro la campione d'Italia in carica, e un'altra nel prestigioso successo sul , risultando il migliore cannoniere stagionale dei rossoverdi nonch\u00e9 il loro migliore di sempre in massima serie.\nDopo un altro anno a Terni, con 22 presenze e 6 reti, si trasferisce ad dove per\u00f2 delude, causa una sola rete in 30 incontri. Rientra poi a San Benedetto del Tronto, sempre fra i cadetti, per disputare nella stagione 1977-1978 il suo ultimo campionato ad alto livello, con 22 presenze e una rete. In carriera ha totalizzato complessivamente 40 presenze e 6 reti in Serie A, e 176 presenze e 29 reti in Serie B.\nAllenatore.\nUna volta appesi gli scarpini al chiodo, si stabilisce definitivamente a Terni intraprendendo l'attivit\u00e0 di allenatore, principalmente in realt\u00e0 giovanili della Conca ternana. Fra gli altri, ha lavorato per tredici anni nel vivaio rossoverde e, in seguito, della ; club, questo ultimo, in cui dal febbraio al settembre del 2008 \u00e8 stato anche tecnico della prima squadra, ottenendo al termine della stagione 2007-2008 la vittoria del campionato umbro di Promozione e il salto in Eccellenza. Dall'estate del 2012 \u00e8 responsabile del settore giovanile dell'Olympia Thyrus, societ\u00e0 dell\"hinterland\" ternano."}
{"id": "2546974", "revid": "107831", "url": "https://it.wikipedia.org/wiki?curid=2546974", "title": "Carlo Orlandi (pugile)", "text": "Biografia.\nCarriera da dilettante.\nSordomuto, si avvicin\u00f2 alla boxe in una palestra di Porta Romana, a Milano. Per l'aspetto fisico e il colorito scuro fu soprannominato \"El negher di Porta Romana\". A dispetto della sua sordit\u00e0, divenne presto un ottimo dilettante conquistando il titolo di campione italiano dei pesi leggeri nel 1928 sul ring della sua Milano.\nInviato a rappresentare l'Italia alle Olimpiadi di Amsterdam del 1928, torn\u00f2 a casa con la medaglia d'oro dei pesi leggeri. Batt\u00e9 uno dopo l'altro lo spagnolo Roberto Sanz, il rhodesiano Cecil Bissett, il campione uscente danese Hans Jacob Nielsen e, in finale, lo statunitense Stephen Halaiko.\nCarriera da Professionista.\nDivenuto professionista nel 1929, Orlandi divenne campione italiano dei leggeri l'anno successivo battendo Cleto Locatelli. Con questi, che fu il suo grande rivale, combatt\u00e9 in tutto sei volte, con tre vittorie, due pari e una sola sconfitta.\nDifese vittoriosamente il titolo italiano battendo ai punti Saverio Turiello, da cui era stato sconfitto per squalifica in precedenza e pareggiando con Locatelli. Poi intraprese una sfortunata tourn\u00e9e in Argentina e fu dichiarato decaduto dal titolo nazionale dei leggeri, oltre che squalificato per otto mesi per indegnit\u00e0 dal regime fascista. Tornato sul ring, consegu\u00ec la sua unica sconfitta contro il talentuoso Locatelli ma il 19 marzo 1933 riconquist\u00f2 la cintura di Campione italiano battendo nuovamente a Milano Saverio Turiello.\nNel marzo del 1934, Orlandi conquist\u00f2 anche il titolo di campione d'Europa, battendo ai punti, sempre a Milano, il belga Francois Sybille. Lo difese vittoriosamente battendo ai punti, ancora a Milano, il tedesco Richard Stegemann. Tra i due incontri, una vittoria ai punti contro l'astro nascente Aldo Spoldi, che gli succeder\u00e0 sul trono europeo.\nIl 14 luglio 1935, Orlandi sub\u00ec una dura punizione dal portoricano Pedro Monta\u00f1ez, uno dei pi\u00f9 grandi pesi leggeri di tutti i tempi, che lo sconfisse a Milano per knock-out tecnico al decimo round. Rimase venti mesi lontano dal ring e fu dichiarato decaduto dal titolo di campione continentale dei leggeri.\nRientr\u00f2 nel 1937, nei welter, inanellando una discreta striscia di quattordici vittorie consecutive, battendo il campione d'Europa Philippe Wouters a Milano, senza titolo in palio. Poi fu battuto da Wouters nella rivincita a Bruxelles e pareggi\u00f2 un ennesimo match con Locatelli. La sua scalata verso il titolo italiano dei welter fu fermata il 20 novembre 1938 per KOT al 9\u00ba round da Saverio Turiello, che pure aveva battuto in precedenza per ben quattro volte.\nNei successivi 28 incontri consegu\u00ec 25 vittorie, un pari e due sconfitte. Sinch\u00e9 il 18 aprile 1941 Orlandi combatt\u00e9 per la cintura nazionale dei welter che conquist\u00f2 battendo a Roma Michele Palermo, ai punti. La difese battendo lo stesso Palermo nuovamente ai punti. Detenne il titolo fino al maggio del 1942, quando fu sconfitto da Egisto Peyre.\nConcluse dignitosamente la carriera, combattendo altre 17 volte, con quattordici vittorie, un pari e due sconfitte. Ha abbandonato la boxe nel 1944, con un bilancio di 98 vittorie (12 prima del limite), 19 sconfitte e 10 pari, su 127 incontri disputati.\nDopo il ritiro.\nDopo il ritiro Carlo Orlandi si mise a lavorare nell'officina milanese del fratello. La scomparsa di quest'ultimo lo gett\u00f2 nell'estrema povert\u00e0 e pass\u00f2 gli ultimi anni passando da un ospizio all'altro. La sua unica entrata erano i pochi soldi che il suo amico-rivale, Saverio Turiello, gli mandava saltuariamente dall'America. \u00c8 morto per problemi cardio circolatori a settantatre anni, nel 1983.\nBibliografia.\nAlessandro Bisozzi, \"Il Campione. Storia vera di Carlo Orlandi da Milano,\" Ultra Edizioni, Roma, 2019. ISBN-13: 978-88-6776-817-2"}
{"id": "2546976", "revid": "767487", "url": "https://it.wikipedia.org/wiki?curid=2546976", "title": "The Dark Age", "text": "The Dark Age (\"L'era oscura\" in inglese) \u00e8 il quinto album in studio del gruppo musicale power metal italiano White Skull. Si tratta del primo album registrato con il cantante Gustavo Gabarr\u00f2. Il disco \u00e8 basato sul tema dell'Inquisizione.\nDell'album \u00e8 disponibile anche la versione in spagnolo (il cantante Gus \u00e8 argentino) con il nome di \"La Era Oscura\"."}
{"id": "2546978", "revid": "1543377", "url": "https://it.wikipedia.org/wiki?curid=2546978", "title": "Michael Cordy", "text": "Ha trascorso gran parte della sua infanzia in Africa, in India e a Cipro.\nIn Gran Bretagna ha frequentato la The King's School di Canterbury, poi l'Universit\u00e0 di Leicester e l'Universit\u00e0 di Durham.\nDopo aver lavorato circa dieci anni come responsabile marketing per molte aziende ha deciso di diventare romanziere. \nIl suo primo libro, \"The Miracle Strain\" fu pubblicato nel 1997.\nAttualmente vive nei pressi di Londra con la moglie e la figlia."}
{"id": "2546980", "revid": "599013", "url": "https://it.wikipedia.org/wiki?curid=2546980", "title": "Aureliano Bolognesi", "text": "Biografia.\nNato nel quartiere genovese di Sestri Ponente, professionista dal 1954, si ritir\u00f2 dopo un paio di stagioni, a soli 26 anni per colpa di una lussazione alla spalla."}
{"id": "2546982", "revid": "420108", "url": "https://it.wikipedia.org/wiki?curid=2546982", "title": "Endler", "text": ""}
{"id": "2546984", "revid": "420108", "url": "https://it.wikipedia.org/wiki?curid=2546984", "title": "Poecilia Endler", "text": ""}
{"id": "2546986", "revid": "420108", "url": "https://it.wikipedia.org/wiki?curid=2546986", "title": "Poecilia di Endler", "text": ""}
{"id": "2546987", "revid": "767487", "url": "https://it.wikipedia.org/wiki?curid=2546987", "title": "The XIII Skull", "text": "The XIII Skull (\"Il tredicesimo teschio\" in inglese) \u00e8 il sesto album in studio del gruppo musicale power metal italiano White Skull. Si tratta del secondo album registrato con il cantante Gustavo \"Gus\" Gabarr\u00f2."}
{"id": "2546988", "revid": "420108", "url": "https://it.wikipedia.org/wiki?curid=2546988", "title": "Poecilia endleri", "text": ""}
{"id": "2546989", "revid": "767487", "url": "https://it.wikipedia.org/wiki?curid=2546989", "title": "Lophotus lacepede", "text": "Il pesce liocorno (Lophotus lacepede) \u00e8 un pesce di mare appartenente alla famiglia Lophotidae, dell'ordine Lampridiformes.\nDistribuzione e habitat.\nSi tratta di una specie pressoch\u00e9 cosmopolita in acque tropicali e subtropicali, nota per il mar Mediterraneo occidentale, l'Oceano Atlantico adiacente, il mare Arabico, la California, l'Australia, eccetera. Sembra abbastanza raro ovunque ma forse \u00e8 solo una specie difficile da osservare. Nei mari italiani \u00e8 noto dappertutto ma non \u00e8 comune.\nQuesta specie ha uno stile di vita pelagico e si incontra in acque poco profonde, di solito in mare aperto, a molte miglia dalla riva.\nDescrizione.\nQuesto pesce ha un aspetto molto strano ed assolutamente inconfondibile. Il corpo \u00e8 molto compresso lateralmente ed abbastanza alto, tende ad assottigliarsi verso la coda mentre dalla, parte della testa \u00e8 molto alto ed ha un profilo anteriore pressoch\u00e9 rettilineo. L'occhio \u00e8 relativamente grande, la bocca protrattile. La pinna dorsale \u00e8 unica e lunghissima, parte dall'estremit\u00e0 anteriore con un primo raggio curiosamente allungato ed ispessito a mo' di corno e termina in prossimit\u00e0 della piccolissima pinna caudale. Anche la pinna anale, le pinne pettorali e le ventrali sono molto piccole, anzi, queste ultime possono mancare.\nLa colorazione dell'animale vivo non \u00e8 molto ben nota, il dorso ed i fianchi sono blu-nero con vistose macchie rotonde argentee, dopo la morte i colori virano verso un azzurrino argenteo abbastanza uniforme. Tutte le pinne sono di colore rosso vivo.\nSi tratta di un pesce di notevoli dimensioni, che pu\u00f2 raggiungere i 2 metri di lunghezza.\nAlimentazione.\nGli adulti si cibano di pesciolini pelagici e di calamari, i giovani sono planctofagi.\nRiproduzione.\nUova e larve sono pelagiche, queste ultime hanno un lunghissimo primo raggio nella pinna dorsale.\nBiologia.\nIgnota. Possiede una sacca che produce un liquido nero che pu\u00f2 essere espulso dall'ano, si suppone che abbia funzioni difensive, come nei molluschi cefalopodi.\nPesca.\nAvviene con palamiti o con reti a strascico, in maniera casuale. La carne, a detta dei pochi che l'hanno assaggiata, pare sia ottima."}
{"id": "2546990", "revid": "281901", "url": "https://it.wikipedia.org/wiki?curid=2546990", "title": "Pesce liocorno", "text": ""}
{"id": "2546992", "revid": "281901", "url": "https://it.wikipedia.org/wiki?curid=2546992", "title": "Lophotes lacepede", "text": ""}
{"id": "2546994", "revid": "281901", "url": "https://it.wikipedia.org/wiki?curid=2546994", "title": "Lophotes lacepedei", "text": ""}
{"id": "2546995", "revid": "281901", "url": "https://it.wikipedia.org/wiki?curid=2546995", "title": "Lophotus lacepedei", "text": ""}
{"id": "2546999", "revid": "155634", "url": "https://it.wikipedia.org/wiki?curid=2546999", "title": "US Open 2009 - Singolare maschile", "text": "Dopo 5 vittorie consecutive a New York, Roger Federer deve arrendersi in finale a Juan Mart\u00edn del Potro che interrompe a 40 la striscia di vittorie consecutive di Roger nel torneo vincendo con il punteggio di 3-6 7-65 4-6 7-64 6-2. Dopo Guillermo Vilas che vinse nel 1977 un altro argentino torna a vincere gli US Open, lo fa da testa di serie numero 6 e battendo in semifinale Rafael Nadal e poi il detentore del maggior numero di Slam Roger Federer. A causa del maltempo la finale si \u00e8 dovuta giocare di luned\u00ec.\nWildcard.\nGiocatori che hanno ricevuto una wildcard:\nGiocatori che hanno ricevuto una wildcard per le qualificazioni:\nQualificazioni.\nGiocatori passati dalle qualificazioni:"}
{"id": "2547006", "revid": "1543377", "url": "https://it.wikipedia.org/wiki?curid=2547006", "title": "Circuito internazionale di Corea", "text": "Il circuito internazionale di Corea (\"Korean International Circuit\") \u00e8 un circuito situato nella provincia della Sud Jeolla, a pochi km da Gwangju, in Corea del Sud. Ha ospitato tutte e quattro le edizioni del Gran Premio di Corea di Formula 1 (dal 2010 al 2013).\nStoria.\nIl disegno del tracciato \u00e8 stato affidato all'ingegnere tedesco Hermann Tilke che ha curato la realizzazione anche di altre piste del calendario. Esso \u00e8 composto da due parti, una parte permanente ed una temporanea; quest'ultima \u00e8 posta lungo il lato del porto e gli spettatori potranno guardare il gran premio dal lungomare, dagli alberghi e dalle loro barche. Le simulazioni effettuate al computer prima della gara d'esordio della Formula 1 nel 2010, stimavano in circa un minuto e quarantaquattro secondi il tempo necessario per percorrere un giro completo della pista. La velocit\u00e0 media avrebbe dovuto essere di 195\u00a0km/h, mentre la punta massima di 315\u00a0km/h, da raggiungere al termine del lungo rettifilo tra le curve 2 e 3. Il carico aerodinamico richiesto alle vetture avrebbe dovuto essere simile a quello necessario sulla pista di Suzuka. I giudizi dei piloti sulla pista sono comunque positivi: Michael Schumacher afferma di essere sorpreso dalla pista in maniera positiva, mentre Robert Kubica la definisce \"dieci volte migliore di quella di Abu Dhabi\". La zona Paddock \u00e8 usata solo durante il gran premio, mentre per il resto dell'anno \u00e8 destinata ad altri utilizzi con possibili strutture quali negozi, ristoranti e caff\u00e8, che per\u00f2 non sono state ancora completate; la struttura, di fatto, rimane nelle condizioni in cui si trovava al momento della sua inaugurazione. Il completamento dei lavori era previsto per il tardo 2009, poi slittato a met\u00e0 2010. Il 10 dicembre 2009 gli organizzatori hanno affermato che il circuito sarebbe stato pronto per il 5 giugno 2010, pur non negando le difficolt\u00e0 nei reperire i fondi necessari per la costruzione e l'organizzazione del gran premio; gli stessi hanno inoltre escluso la possibilit\u00e0 che il gran premio possa tenersi di notte. Nel luglio 2010 la KAVO, la societ\u00e0 promotrice della struttura, ha affermato che la pista sar\u00e0 pronta per la fine di agosto 2010. Il 4 settembre 2010, in occasione dell'inaugurazione del circuito, ha percorso alcuni giri anche una vettura di Formula 1, una Red Bull guidata da Karun Chandhok. \nIl primo Gran Premio di Corea di Formula 1 era previsto per il 24 ottobre. Il 26 settembre 2010 il patron del \"Circus\" Bernie Ecclestone aveva comunque messo in dubbio la possibilit\u00e0 che il gran premio venisse disputato. L'ultima e decisiva ispezione di Charlie Whiting si \u00e8 tenuta luned\u00ec 11 ottobre 2010, per constatare se i lavori svolti fossero in regola e il circuito fosse in grado di ospitare l'evento. La decisione definitiva, attesa per il 13 ottobre, \u00e8 stata comunicata con un giorno di anticipo, ed \u00e8 stata positiva. Vi furono per\u00f2 delle lamentele in merito allo stato dell'asfalto e alla difficolt\u00e0 per le scuderie di raggiungere il circuito. \u00c8 stata modificata l'entrata ai \"box\" considerata troppo pericolosa dai piloti, in quanto la differenza di velocit\u00e0 fra chi percorre quel punto del circuito e chi entra in \"pit-lane\" \u00e8 troppo elevata. La gara \u00e8 stata caratterizzata da una forte pioggia, tanto che le vetture partono dietro la vettura di sicurezza, prima di fermarsi per l'esposizione della bandiera rossa. Il gran premio viene ripreso, sempre dietro la \"safety car\" (che guida il gruppo per 17 giri), dopo circa un'ora, col rischio che l'oscurit\u00e0 della sera piombi sul circuito negli ultimi giri. Le condizioni della pista, rese difficili anche a causa del poco tempo passato dalla stesura dell'asfalto che trasuda olio per la forte pioggia, non sono migliorate di molto. Alla fine, la gara terminer\u00e0 con la vittoria di Fernando Alonso su Ferrari, davanti a Lewis Hamilton su McLaren-Mercedes e a Felipe Massa, anch'esso su Ferrari.Tra il 26 e il 28 novembre 2010, il circuito avrebbe dovuto ospitare anche il Korea Super Prix, una gara di Formula 3 con dei test nella giornata del venerd\u00ec, le qualifiche al sabato assieme a una breve gara, seguiti la domenica dalla gara principale. Il 3 novembre 2010 \u00e8 stata ufficializzata la sua cancellazione, dovuta a problemi tecnici dell'impianto. Per l'edizione 2011, a seguito delle critiche ricevute dal circuito nella stagione passata, viene allontanato il muretto della curva 17 dalla pista e lo stesso disegno della curva viene modificato. Durante le prove libere vi \u00e8 un incidente tra Nico Rosberg e Jaime Alguersuari: il pilota della Mercedes \u00e8 arrivato lungo alla prima curva, finendo per centrare la vettura del pilota spagnolo che con la sua Toro Rosso stava appunto prendendo la via della pista. Per tale motivo il tedesco ha anche consigliato di modificare il disegno della corsia di rientro in pista dai \"box\", giudicata troppo pericolosa rispetto alla conformazione della prima curva del tracciato. La FIA ha deciso di far installare delle indicazioni luminose nel punto della pista per agevolare la sicurezza dei piloti. Nell'edizione 2012 gli organizzatori del Gran Premio, pur avendo perduto uno degli sponsor principali del circuito, assicurano la presenza della gara in calendario anche per gli anni futuri vincolata a una rinegoziazione con Bernie Ecclestone dei termini dell'accordo. Nel corso del weekend del gran premio viene annunciato il prolungamento del contratto fino al campionato 2016.\nNella prima bozza del calendario 2014 il Gran Premio, ancora soggetto all'approvazione definitiva, viene spostato da ottobre ad aprile; lo stesso viene confermato anche nelle due bozze successive. Nella versione definitiva del calendario 2014, la corsa viene esclusa a causa dei problemi finanziari. Dopo il Consiglio Mondiale della FIA, tenutosi a Doha nel dicembre 2014, la Federazione ha inserito nel calendario 2015 il Gran Premio di Corea, nonostante le difficolt\u00e0 economiche denunciate dagli organizzatori. Il 7 gennaio 2015, il Gran Premio viene escluso definitivamente dal calendario iridato sempre a causa dei problemi economici."}
{"id": "2547008", "revid": "1431409", "url": "https://it.wikipedia.org/wiki?curid=2547008", "title": "Reiko Aylesworth", "text": "Biografia.\nNata a Chicago (nell'Illinois), ma cresciuta a Springfield, il 9 dicembre 1972 da una famiglia di origini gallesi, olandesi e giapponesi, fin da giovanissima inizia ad interessarsi alla recitazione, ma quando con la famiglia si trasferisce a Seattle, studia neuroscienze all'Universit\u00e0 di Washington, con l'intento di diventare neurochirurgo. Mentre studia all'universit\u00e0, partecipa a diversi produzioni teatrali locali, grazie alle quali si fa notare da alcuni talent scout della ABC.\nLa sua carriera inizia nel 1993, quando ottiene il ruolo di Rebecca Lewis nella soap opera \"Una vita da vivere\", successivamente \u00e8 guest star di un episodio di \"Law &amp; Order - I due volti della giustizia\". Lavora in altre produzioni televisive e nello stesso periodo lavora a teatro in tre produzioni \"Off-Broadway\". Nel 1998 debutta sul grande schermo con piccolo ruolo nella commedia romantica \"C'\u00e8 posta per te\", in seguito recita in \"Destini incrociati\" e \"Man on the Moon\". Dopo aver partecipato alle sfortunate serie televisive \"All Solus\" e \"The American Embassy\", entrambe cancellate dopo solo sei episodi, si sottopone ad un provino per la parte di Nina Myers nella serie televisiva \"24\", ma il ruolo viene affidato a Sarah Clarke. Quando sono iniziati i casting per la seconda stagione, la Aylesworth si presenta al provino per il ruolo di Kate Warner, ma le viene preferita Sarah Wynter. Tuttavia, i produttori rimangono molto colpiti da lei e successivamente entra nel cast nel ruolo di Michelle Dessler, che interpreta dalla seconda alla quinta stagione.\nTerminata l'esperienza televisiva con \"24\", torna al cinema recitando in \"The Killing Floor - Omicidio ai piani alti\" con Marc Blucas e \"Mr. Brooks\" con Kevin Costner. Nel 2007 ha un ruolo di spicco nell'horror fantascientifico \"Aliens vs. Predator 2\". Torna a lavorare per la televisione lavorando nella quattordicesima stagione di \"E.R. - Medici in prima linea\", dove interpreta la guida spirituale dell'ospedale Julia Dupree, e successivamente si fa notare per l'interpretazione di Amy Goodspeed della quinta stagione di \"Lost\"."}
{"id": "2547011", "revid": "287204", "url": "https://it.wikipedia.org/wiki?curid=2547011", "title": "US Open 2009 - Singolare femminile", "text": "Serena Williams era la detentrice del titolo, ma ha perso in semifinale contro Kim Clijsters che ha battuto in finale Caroline Wozniacki 7-5 6-3.\nQualificazioni.\nGiocatrici passate dalle qualificazioni:"}
{"id": "2547013", "revid": "217830", "url": "https://it.wikipedia.org/wiki?curid=2547013", "title": "Gran Premio motociclistico della Repubblica Ceca 1998", "text": "Il Gran Premio motociclistico della Repubblica Ceca 1998 corso il 23 agosto, \u00e8 stato il decimo Gran Premio della stagione 1998 e ha visto vincere la Honda di Max Biaggi nella classe 500, Loris Capirossi nella classe 250 e Marco Melandri nella classe 125."}
{"id": "2547018", "revid": "842", "url": "https://it.wikipedia.org/wiki?curid=2547018", "title": "WASP-18b", "text": ""}
{"id": "2547022", "revid": "287204", "url": "https://it.wikipedia.org/wiki?curid=2547022", "title": "Kotiate", "text": "Il Kotiate \u00e8 un tipo di arma tradizionale manuale dei M\u0101ori, la popolazione indigena della Nuova Zelanda.\nUn Kotiate \u00e8 un bastone corto fatto generalmente in legno o fanone. Kotiate significa tagliare o dividere il fegato (koti = tagliare in due o dividere; ate = fegato) ed \u00e8 probabilmente estrapolato dalla sua forma; che ricorda quella del lobo di un fegato umano."}
{"id": "2547023", "revid": "60451", "url": "https://it.wikipedia.org/wiki?curid=2547023", "title": "Pesi mosca", "text": "I Pesi mosca sono una categoria di peso del pugilato.\nLimiti di peso.\nNel pugilato moderno il peso dei contendenti non deve superare:\nProfessionisti.\nAlcuni tra i migliori rappresentanti della categoria sono stati:"}
{"id": "2547024", "revid": "292162", "url": "https://it.wikipedia.org/wiki?curid=2547024", "title": "Terzo caso di Sciacca", "text": ""}
{"id": "2547036", "revid": "62004", "url": "https://it.wikipedia.org/wiki?curid=2547036", "title": "Ronde van Vlaanderen voor Vrouwen 2008", "text": ""}
{"id": "2547039", "revid": "767487", "url": "https://it.wikipedia.org/wiki?curid=2547039", "title": "Tales from the North", "text": "Tales from the North (in inglese \"Racconti dal Nord\") \u00e8 il terzo album in studio del gruppo musicale power metal italiano White Skull. \u00c8 il terzo album con Federica De Boni alla voce. Il tema portante sul quale si basa il disco sono i Vichinghi.\nIn alcune tracce compare come ospite il cantante dei Grave Digger Chris Boltendahl."}
{"id": "2547041", "revid": "767487", "url": "https://it.wikipedia.org/wiki?curid=2547041", "title": "Prahos", "text": "I prahos o parahos sono imbarcazioni malesi e indonesiane usate dai pescatori, dai pirati e dai commercianti nel XIX secolo.\nDescrizione e caratteristiche.\n\"Praho\" \u00e8 un termine abbastanza generico che pu\u00f2 riferirsi a navi a basso scafo, leggere, snelle, con uno o pi\u00f9 alberi, ma anche a piccole imbarcazioni a scafo alto a remi e vele, facilmente manovrabili e con basso pescaggio, che furono molto ammirate dagli europei nell'Ottocento.\nNormalmente sono armati di un bilanciere e dotati di feritoie per le pagaie. Possono avere da uno a pi\u00f9 cannoni e in coperta spesso si poteva trovare una tettoia che si interrompeva a poppa, ove si trova il timone e gli alberi. \nSalgari.\nIl termine Prahos \u00e8 spesso usato da Salgari nei suoi libri del ciclo sui Pirati della Malesia, e la stessa nave di Sandokan, la \"Marianna\", \u00e8 un praho. I Tigrotti di Mompracem avevano per\u00f2 migliorato i propri velieri onde affrontare vantaggiosamente le navi nemiche, avendo loro tolto la tettoia, soppresso il bilanciere, scomodo durante gli abbordaggi, dato allo scafo forme pi\u00f9 svelte e alla prua una solidit\u00e0 a tutta prova, e persino armato i prahos con grossi cannoni da caccia e alcune lunghe spingarde e rivestito il ponte e le murate con grosse piastre metalliche. Avevano conservato per\u00f2 le enormi vele che sovente raggiungono i 40 metri, gli alberi flessibili ma resistenti e le fibre di rotang, che si trovano pi\u00f9 facilmente delle cime, soprattutto nel Borneo."}
{"id": "2547044", "revid": "237256", "url": "https://it.wikipedia.org/wiki?curid=2547044", "title": "Aleksandr Uljanov", "text": ""}
{"id": "2547047", "revid": "105951915", "url": "https://it.wikipedia.org/wiki?curid=2547047", "title": "Quartiere di Porta del Foro", "text": "Il quartiere di Porta del Foro (conosciuto anche come Porta S.Lorentino) \u00e8 uno dei 4 quartieri storici della citt\u00e0 di Arezzo; ogni anno sfida gli altri quartieri nella tradizione storica della \"Giostra del Saracino\" nelle due edizioni di Giugno e Settembre.\nI colori ufficiali sono il giallo e il cremisi.\nIl giornale periodico \"Lancia in Resta\".\nIl rettore \u00e8 Roberto Felici mentre il capitano \u00e8 Dante Nocentini.\nI giostratori attuali sono Gabriele Innocenti e Davide Parsi.\nTerritorio.\nIl quartiere comprende il settore nord-ovest della citt\u00e0, inoltre ad esso sono associate le antiche Cortine di Porta del Foro, la Visconteria di Montagna (ossia il Casentino) e la Visconteria della Valdambra oltre l'arno. La sede del quartiere si trova presso i locali di Porta del Foro; questa \u00e8 la porta meglio conservata della citt\u00e0 anche se il rifacimento degli anni '30 ne ha modificato la forma. L'oratorio del quartiere \u00e8 la chiesa di San Domenico nella piazza dedicata a Vittorio Fossombroni ove si trova il palazzo della famiglia. La chiesa \u00e8 famosa poich\u00e9 custodisce il crocifisso di San Domenico ad Arezzo opera del Cimabue.\nLa porta.\nPorta San Lorentino, detta anche Fiorentina, era una delle quattro porte della cinta medicea del sec. XVI. Nel 1644 essa venne ristrutturata e fu allora che, forse, fu tolta la Madonna col Bambino in pietra gi\u00e0 collocata sulla porta Tarlatesca. Alla destra di chi entra dalla porta si trova il baluardo di S. Lorentino, durante la costruzione del quale, nel 1553, fu trovata la statua della Chimera d'Arezzo.\nLa Porta del Foro, che ha dato il nome al quartiere, si apriva molto pi\u00f9 a monte nell'attuale via Garibaldi, sulla zona del Foro Romano, che presumibilmente si trovava dove attualmente \u00e8 il Prato.\nLa Porta veniva anche detta \"la Porta delle forche \", poich\u00e9 nel '600 e '700 vi passava la processione che accompagnava al supplizio i condannati a morte. L'aspetto attuale della porta deriva da una ristrutturazione del 1932.\nCasate della citt\u00e0 e del contado.\nLe casate legate al quartiere sono quelle dei Grinti di Catenaia, dei Sassoli, degli Ubertini, dei Tarlati di Pietramala e le casate Cattani della Chiassa e dei Conti Guidi di Romena.\nSanti protettori.\nI santi protettori del quartiere sono san Lorentino e san Pergentino, fratelli martiri vissuti ad Arezzo nella prima met\u00e0 del III secolo. La chiesa ad essi dedicata si trova fuori dalle mura cittadine ed \u00e8 stata ristrutturata e riconsacrata recentemente.\nElenco delle vittorie.\nIl quartiere ha vinto 27 giostre delle 128 fino ad ora disputate, l'ultima vittoria risale al 22 giugno 2019."}
{"id": "2547048", "revid": "726373", "url": "https://it.wikipedia.org/wiki?curid=2547048", "title": "Edel &amp; Starck", "text": "Edel &amp; Starck \u00e8 una serie televisiva tedesca, incentrata sui casi dello studio legale di due avvocati, Felix Edel e Sandra Starck; fra situazioni intricate, assurde e a volte perfino pericolose, i due civilisti fanno del loro meglio per supportare i loro clienti e vincere le cause affidategli, e ogni tanto contribuiscono anche a riappacificare i contendenti. Spesso i casi li vedono insieme o su fronti opposti, contribuendo a far scattare nei due qualche scintilla di romanticismo ed attrazione reciproca, oppure ostilit\u00e0 malcelata con taglienti battute ironiche.\nDescrizione.\nIn Belgio, Svizzera, Qu\u00e9bec e Italia \u00e8 stato mantenuto il titolo originale, mentre in Francia la serie \u00e8 intitolata \"Duo de ma\u00eetres\". \u00c8 composta da 52 episodi della durata di circa 46 minuti.\nProdotta da Marc Terjung e girata nel 2002-2005 dalla produttrice berlinese Phoenix Film per il canale televisivo Sat.1. In Belgio \u00e8 diffusa dalla RTL-TVi, in Francia da France 3 in Svizzera da TSR e RSI e a Monte Carlo da 13\u00e8me rue.\nIn Italia venne trasmessa prima da Rai 2 e poi da Comedy Central."}
{"id": "2547049", "revid": "237256", "url": "https://it.wikipedia.org/wiki?curid=2547049", "title": "Aleksandr Ul'janov", "text": ""}
{"id": "2547050", "revid": "1442080", "url": "https://it.wikipedia.org/wiki?curid=2547050", "title": "ABN AMRO World Tennis Tournament 1995 - Singolare", "text": "Il singolare dell'ABN AMRO World Tennis Tournament 1995 \u00e8 stato un torneo di tennis facente parte dell'ATP Tour.\nMichael Stich era il detentore del titolo, ma quest'anno non ha partecipato.\nRichard Krajicek ha battuto in finale 7\u20136(5), 6\u20134, Paul Haarhuis."}
{"id": "2547051", "revid": "71482", "url": "https://it.wikipedia.org/wiki?curid=2547051", "title": "Korean International Circuit", "text": ""}
{"id": "2547054", "revid": "729019", "url": "https://it.wikipedia.org/wiki?curid=2547054", "title": "Polivideo", "text": "La Polivideo S.A. era una societ\u00e0 di produzione svizzera, con sede principale a Locarno, fallita nel 2018.\nDescrizione.\nProduceva soap opera, cortometraggi, lungometraggi e documentari con la collaborazione della RSI. La societ\u00e0 collaborava anche con le televisioni estere: RAI, LA7, Mediaset, ABC, France T\u00e9l\u00e9visions, e con attori italiani (per esempio con Enzo Iacchetti in un film del 2007). La \"Polivideo\" lavorava anche insieme al TEPSI per la realizzazione di alcune \"piece\" teatrali. Negli anni l'azienda si \u00e8 occupata anche di produzione esecutiva, Mediaset le ha affidato infatti la diretta de Il gal\u00e0 della pubblicit\u00e0 su Canale 5."}
{"id": "2547055", "revid": "13833", "url": "https://it.wikipedia.org/wiki?curid=2547055", "title": "Plebiscito in Carinzia del 1920", "text": ""}
{"id": "2547060", "revid": "173617", "url": "https://it.wikipedia.org/wiki?curid=2547060", "title": "Ring Magazine upsets of the year", "text": "Ogni anno dal 1945, la rivista \"Ring Magazine\" nomina l'incontro che si \u00e8 concluso nel modo pi\u00f9 contrario alle aspettative generali, sconvolgendo quindi ogni previsione.\nAlcuni degli upset furono semplici ed isolate defaillance di grandi campioni (ad es. la vittoria di Andre Routis su Tony Canzoneri), oppure evidenziarono l'inizio del loro declino.\nAltri invece segnalarono ufficialmente agli occhi del pubblico le doti di pugili fino a quel momento non ancora conosciuti secondo la loro effettiva grandezza (ad es. Gene Tunney, Sandy Saddler) e l'ascesa di carriere che avrebbero portato alla conquista di titoli mondiali.\nIn altri casi si tratt\u00f2 invece di clamorose sconfitte di campioni mondiali che lasciarono il posto ad outsider di cui non era considerata possibile la vittoria (ad es. Primo Carnera, James J. Braddock, Ingemar Johansson)."}
{"id": "2547061", "revid": "155634", "url": "https://it.wikipedia.org/wiki?curid=2547061", "title": "Campionato italiano di hockey in-line 2008-2009", "text": "La Serie A1 maschile di hockey in-line 2008-09 fu la 13\u00aa edizione della manifestazione organizzata dalla FISR. La \"regular season\" si svolse tra il 15 novembre 2008 e il 26 aprile 2009.\nRegolamento.\nLe 12 squadre partecipanti disputarono un girone unico con partite di andata e ritorno, cui fecero seguito i play-off scudetto, ai quali presero parte, a partire dagli ottavi, le squadre classificate alle prime otto posizioni in graduatoria al termine della \"regular season\". Le squadre classificate all'11\u00ba e al 12\u00ba posto retrocessero in Serie A2.\nle squadre classificate al 9\u00ba e al 10\u00ba posto pi\u00f9 le classificate al 3\u00b0 e al 4\u00b0 della Serie A2 disputarono i play-out.\nA manifestazione in corso, Milano 17 RAMS rinunci\u00f2 al campionato e fu esclusa; vennero riaggiornati calendario e classifica."}
{"id": "2547062", "revid": "287204", "url": "https://it.wikipedia.org/wiki?curid=2547062", "title": "Blossfeldia liliputana", "text": "La Blossfeldia liliputana \u00e8 una pianta succulenta della famiglia delle Cactaceae, originaria dell'Argentina nord occidentale (province di Jujuy, Salta e Catamarca) e della Bolivia meridionale (dipartimento di Potos\u00ed).\nIn piena maturazione la pianta arriva a misurare 10-12 millimetri di diametro ed \u00e8 per questo considerata il cactus pi\u00f9 piccolo al mondo."}
{"id": "2547065", "revid": "599013", "url": "https://it.wikipedia.org/wiki?curid=2547065", "title": "Dala\u00ef Lama", "text": ""}
{"id": "2547067", "revid": "1373059", "url": "https://it.wikipedia.org/wiki?curid=2547067", "title": "Ligue 2 2009-2010", "text": "La Ligue 2 2009-2010 \u00e8 stata la 71\u00aa edizione del secondo campionato di calcio pi\u00f9 importante in Francia. La stagione \u00e8 iniziata il 7 agosto 2009 ed \u00e8 terminata il 7 maggio 2010.\nClassifica finale.\nSquadra campione.\nRosa Caen 2009-2010\nVerdetti finali.\n\"Promosse\"\n\"Retrocesse\""}
{"id": "2547069", "revid": "339392", "url": "https://it.wikipedia.org/wiki?curid=2547069", "title": "Polivideo SA", "text": ""}
{"id": "2547070", "revid": "110157", "url": "https://it.wikipedia.org/wiki?curid=2547070", "title": "Horehound", "text": "Horehound \u00e8 il primo album del gruppo alternative rock e blues rock americano The Dead Weather, pubblicato nel luglio del 2009.\nLo stile dell'album si aggira intorno ad un rock duro e cupo, improntato su un hard-blues particolare dai risvolti ipnotici."}
{"id": "2547071", "revid": "780783", "url": "https://it.wikipedia.org/wiki?curid=2547071", "title": "Calendario internazionale femminile UCI", "text": "Il calendario internazionale femminile UCI riunisce le principali gare femminili di ciclismo su strada organizzate dalla Unione Ciclistica Internazionale. \u00c8 composto da circa 70 eventi ed include anche le gare dell'UCI Women's World Tour e dei Campionati del mondo di ciclismo su strada.\nClassificazione degli eventi.\nLe corse, sia a tappe che in linea, si dividono in quattro calendari:\nClassifiche.\nA seconda della tipologia della corsa, vengono attribuiti diversi punteggi, in base ai quali vengono stilate tre classifiche distinte: individuale, per squadra e per nazione.\nViene calcolata mensilmente sommando i punti ottenuti da ogni atleta, nelle corse disputate dopo la compilazione della classifica precedente. Contemporaneamente vengono anche sottratti i punti ottenuti nello stesso periodo dell'anno precedente.\nViene calcolata sommando i punteggi ottenuti dalle quattro migliori piazzate nella classifica individuale.\nViene calcolata sommando i punteggi ottenuti dalle cinque migliori piazzate nella classifica individuale.\nPunteggi.\nAggiornati al 2016."}
{"id": "2547072", "revid": "6923", "url": "https://it.wikipedia.org/wiki?curid=2547072", "title": "Tewhatewha", "text": "Una tewhatewha (o tewha-tewha) \u00e8 un'arma-bastone M\u0101ori. \u00c8 plasmata come un'accetta e una volta, prima di essere usato in battaglia, veniva impiegato nelle cerimonie."}
{"id": "2547079", "revid": "889336", "url": "https://it.wikipedia.org/wiki?curid=2547079", "title": "BBC African Footballer of the Year", "text": "Il premio BBC African Footballer of the Year \u00e8 conferito annualmente al miglior calciatore africano in base ai voti degli ascoltatori di BBC Radio."}
{"id": "2547081", "revid": "838137", "url": "https://it.wikipedia.org/wiki?curid=2547081", "title": "ABN AMRO World Tennis Tournament 1995 - Doppio", "text": "Il doppio dell'ABN AMRO World Tennis Tournament 1995 \u00e8 stato un torneo di tennis facente parte dell'ATP Tour.\nJeremy Bates e Jonas Bj\u00f6rkman eranoi detentori del titolo, ma quest'anno non hanno partecipato.\nMartin Damm e Anders J\u00e4rryd hanno battuto in finale 6\u20133, 6\u20132, Tom\u00e1s Carbonell e Francisco Roig."}
{"id": "2547083", "revid": "339392", "url": "https://it.wikipedia.org/wiki?curid=2547083", "title": "Chiesa degli Operatori Sanitari Cattolici", "text": ""}
{"id": "2547085", "revid": "3115", "url": "https://it.wikipedia.org/wiki?curid=2547085", "title": "Genocidio culturale", "text": "Genocidio culturale \u00e8 la distruzione deliberata dell'eredit\u00e0 culturale di una popolazione o di una nazione per ragioni politiche, militari, religiose, ideologiche, etniche o razziali.\nLa legge internazionale.\nGi\u00e0 nel 1933, Raphael Lemkin propose una componente culturale del genocidio, che egli chiam\u00f2 \"vandalismo\".\nComunque, i responsabili della convenzione del 1948 sui genocidi lasci\u00f2 cadere il concetto dalle loro considerazioni. La definizione legale di genocidio \u00e8 lasciata non specificata circa l'esatta natura in cui il genocidio \u00e8 fatto, se \u00e8 la distruzione di un gruppo razziale, religiosso, etnico o nazionale.\nL'articolo 7 di una bozza del 1994 della dichiarazione delle Nazioni Unite sui diritti delle popolazioni indigene usa l'espressione \"genocidio culturale\" ma non definisce che cosa significhi. L'articolo completo \u00e8 questo:\n\u00c8 da notare che questa dichiarazione \u00e8 apparsa solo in una bozza. La dichiarazione delle Nazioni Unite sui diritti delle popolazioni indigene \u00e8 stata adottata dall'Assemblea Generale delle Nazioni Unite durante la sua 62 esima sessione presso il palazzo di vetro dell'ONU a New York il 13 settembre 2007, ma parla solo di \"genocidio\", non di \"genocidio culturale\", sebbene l'articolo non sia cambiato.\nAccanto al suo valore legale, il termine ha acquisito un valore retorico come un'espressione che \u00e8 usata per protestare contro la distruzione dell'eredit\u00e0 culturale."}
{"id": "2547090", "revid": "1718925", "url": "https://it.wikipedia.org/wiki?curid=2547090", "title": "Elefante TV", "text": "Elefante TV \u00e8 stato un circuito televisivo italiano a diffusione nazionale.\nStoria.\nElefante TV nacque nel gennaio 1979 ad opera dei fratelli Leo e Guelfo Marcucci, attivi nel settore farmaceutico degli emoderivati e come ripetitoristi dei canali esteri TV Koper-Capodistria, Radiotelevisione Svizzera Italiana e Telemontecarlo attraverso la societ\u00e0 S.I.T. (Societ\u00e0 Impianti Televisivi), che aveva la base operativa a Castelvecchio Pascoli, frazione di Barga, in provincia di Lucca.\nIl circuito origin\u00f2 dalla precedente esperienza televisiva di TVS Telexpress, che diverr\u00e0 poi la capofila del network, diffuso sulla quasi totalit\u00e0 del territorio nazionale da una serie di emittenti locali, alcune di propriet\u00e0 della S.I.T., altre solamente affiliate.\nTra quelle di propriet\u00e0, nei primi anni di vita della syndication, si annoveravano, oltre a TVS Telexpress di Lucca (poi rinominata Tele Ciocco), Telexpress 2 di Bologna per l'Emilia-Romagna, Telenord Milano per la Lombardia, Tele Urbe e Tele Navona di Roma, Tele San Marco di Rovigo per il Triveneto, Teledue di Torino, Tele Radio Express di Genova e Telesud di Napoli. Il direttore di Elefante Tv era il toscano Paolo Tambini, volto noto del panorama televisivo nazionale. Il palinsesto dei primi anni Ottanta era di buon livello e uno dei programmi di punta era il notiziario \"Echomondo\".\nA met\u00e0 del decennio la rete vir\u00f2 progressivamente verso una programmazione prettamente commerciale, cedendo spazi consistenti ad inserzionisti esterni. Di quel periodo erano le televendite di Vanna Marchi, le dirette dedicate agli articoli di gioielleria e antiquariato, le trasmissioni del mago Otelma e i contenitori commerciali con rubriche di vario genere di Roberto Artigiani. Verso la fine del 1986 inizi\u00f2 a comparire sui teleschermi la dicitura \"Video Shop\" in contemporanea a quella del canale.\nNel 1987 una parte delle frequenze di Elefante TV passarono a Videomusic, partorita dallo stesso gruppo Marcucci o furono utilizzate per ripetere il segnale della TV svizzera in lingua italiana TSI, mentre il resto del circuito fu rilevato da Giorgio Mendella di Intermercato, che il 21 maggio 1988 gli cambi\u00f2 nome in Rete Mia.\nNel 1990 una quota del 50% sulle frequenze rimaste ai Marcucci pass\u00f2 a Giorgio Corbelli, che le utilizz\u00f2 per diffondere la programmazione commerciale della propria rete, Telemarket, fino ad allora visibile solo nella maggior parte dell'Italia settentrionale. A quel punto il logo di Elefante pass\u00f2 dal bianco al verde, colore sociale di Telemarket. Il gruppo Marcucci, detenendo la restante quota del 50%, cur\u00f2 la parte informativa, una striscia di 15 minuti giornalieri denominata prima \"Elefante Notizie\" e poi \"T-News\", realizzata negli studi romani della famiglia. Il capitale residuo dei Marcucci passer\u00e0 definitivamente nelle mani di Corbelli verso la fine degli anni Novanta."}
{"id": "2547092", "revid": "275260", "url": "https://it.wikipedia.org/wiki?curid=2547092", "title": "Nel Paese delle Meraviglie", "text": ""}
{"id": "2547094", "revid": "149727", "url": "https://it.wikipedia.org/wiki?curid=2547094", "title": "Burg (bei Magdeburg)", "text": ""}
{"id": "2547098", "revid": "1543377", "url": "https://it.wikipedia.org/wiki?curid=2547098", "title": "Tennis Channel Open 1995", "text": "Il Tennis Channel Open 1995 \u00e8 stato un torneo di tennis giocato sul cemento.\n\u00c8 stata l'8\u00aa edizione del Tennis Channel Open,che fa parte della categoria World Series nell'ambito dell'ATP Tour 1995.\nSi \u00e8 giocato a Scottsdale in Arizona dal 4 marzo all'11 marzo 1995.\nCampioni.\nSingolare.\n Jim Courier ha battuto in finale Mark Philippoussis 7-6 (7-2), 6-4\nDoppio.\n Trevor Kronemann / David Macpherson hanno battuto in finale Luis Lobo / Javier S\u00e1nchez 4-6, 6-3, 6-4"}
{"id": "2547101", "revid": "2039561", "url": "https://it.wikipedia.org/wiki?curid=2547101", "title": "Artemide (azienda)", "text": "Artemide \u00e8 una azienda specializzata nella produzione di accessori per l'illuminazione (lampade, lampadari, punti luce), fondata da Ernesto Gismondi e Sergio Mazza nel 1959. Il marchio \u00e8 stato caratterizzato fin dall'inizio da una grande attenzione verso il design che le ha permesso nel corso degli anni di vincere numerosi premi internazionali per i suoi prodotti.\nTra i nomi pi\u00f9 prestigiosi del design italiano, Artemide \u00e8 anche una delle aziende leader mondiali nell'illuminazione residenziale e professionale d'alta gamma.\nStoria e organizzazione.\nRiceve il suo primo premio gi\u00e0 nel 1967 il prestigioso Compasso d'Oro per la lampada Eclisse, disegnata da Vico Magistretti. A questo premio ne seguono poi molti altri, a livello nazionale e internazionale, rendendo Artemide una delle aziende simbolo nel settore delle lampade di design.\nNel 1996 Artemide fa proprio un nuovo manifesto, in cui si identifica ancora oggi: con il motto \"The Human Light\" l'azienda milanese sottolinea la propria volont\u00e0 di mettere la luce al servizio dell'uomo e delle sue esigenze. La filosofia di Artemide viene subito recepita dal pubblico e il successo del marchio va via via crescendo, dimostrato anche dalla sua presenza nei punti vendita pi\u00f9 prestigiosi e nei maggiori musei d'arte moderna a livello mondiale.\nFin dalla sua nascita, Artemide collabora con i nomi pi\u00f9 importanti del design internazionale, perseguendo obiettivi ambiziosi per quanto riguarda la tecnologia, l'estetica e il rispetto per l\u2019ambiente.\nDesign.\nLe lampade \"Tizio\" e \"Tolomeo\" sono tra i prodotti che hanno contribuito a rendere famosa l'azienda diventando icone del design. Progettata nel 1986 da Michele De Lucchi e Giancarlo Fassina, la lampada a braccio Tolomeo \u00e8 stata realizzata in diversi modelli tutti caratterizzati da un innovativo meccanismo di sospensione che rappresentano un'evoluzione delle tradizionali molle gi\u00e0 impiegate sulle lampade a braccio.\nNegli ultimi anni Artemide ha realizzato anche importanti progetti architettonici quali il quartier generale della Pirelli e l'autodromo di formula 1 di Shanghai.\nPremi Compasso d'oro.\nL'azienda ha vinto sei volte il Premio Compasso d'oro:"}
{"id": "2547103", "revid": "1543377", "url": "https://it.wikipedia.org/wiki?curid=2547103", "title": "Premi Emmy 1963", "text": "La consegna dei Premi Emmy 1963 (15\u00aa edizione) fu tenuta all'Hollywood Palladium a Los Angeles (California) il 26 maggio 1963. La cerimonia fu presentata da Joey Bishop. Per le candidature, furono presi in considerazione i programmi trasmessi tra il 15 aprile 1962 e il 14 aprile 1963."}
{"id": "2547104", "revid": "339392", "url": "https://it.wikipedia.org/wiki?curid=2547104", "title": "Juromaru", "text": ""}
{"id": "2547105", "revid": "767487", "url": "https://it.wikipedia.org/wiki?curid=2547105", "title": "Gitmo - Le nuove regole della guerra", "text": "Gitmo - Le nuove regole della guerra (\"Gitmo: Krigets nya spelregler\"), noto anche con il titolo internazionale Gitmo: The New Rules of War, \u00e8 un documentario svedese pubblicato nel 2006 da Erik Gandini e Tarik Saleh.\nTrama.\nNel 2003, quando il cittadino svedese Mehdi Ghezali si trovava detenuto a Guantanamo da oltre un anno e la sua vicenda comincia ad attirare l'attenzione dei media svedesi, Erik e Tarik iniziano a filmare il documentario e visitano la base di \"Gitmo\". Mehdi Ghezali verr\u00e0 rilasciato nel 2004 e potr\u00e0 essere intervistato."}
{"id": "2547106", "revid": "71433", "url": "https://it.wikipedia.org/wiki?curid=2547106", "title": "Where in the World is Osama Bin Laden?", "text": ""}
{"id": "2547110", "revid": "767487", "url": "https://it.wikipedia.org/wiki?curid=2547110", "title": "Dizzy (Goo Goo Dolls)", "text": "Dizzy \u00e8 un singolo del gruppo rock statunitense Goo Goo Dolls pubblicato nel 1999 e contenuto nell'album \"Dizzy Up the Girl\"."}
{"id": "2547112", "revid": "287204", "url": "https://it.wikipedia.org/wiki?curid=2547112", "title": "Lago di Larecchio", "text": "Il lago di Larecchio \u00e8 un bacino artificiale situato in valle Isorno, valle minore dell'Ossola. \nDescrizione.\nIl lago si trova a 1853\u00a0m s.l.m. in una conca naturale incassata tra le montagne; negli anni 1936-38 qui venne costruita una diga per scopi idroelettrici, sommergendo gli alpeggi di \"Larecchio Dentro\" e \"Larecchio Fuori\".\nEmissario del lago \u00e8 il rio Tonello che si getta nel Torrente Isorno.\nEscursionismo.\nIl lago \u00e8 una meta di escursioni ed \u00e8 raggiungibile in alcune ore di cammino dalla valle Isorno o dalla val Vigezzo."}
{"id": "2547113", "revid": "46291", "url": "https://it.wikipedia.org/wiki?curid=2547113", "title": "Lamium album", "text": "La falsa ortica bianca (nome scientifico Lamium album ) \u00e8 una piccola pianta erbacea perenne dai bianchi fiori labiati appartenente alla famiglia delle Lamiaceae.\nEtimologia.\nUno dei primi studiosi dell'antichit\u00e0 ad usare il nome generico di questo fiore (\"Lamium\") \u00e8 stato Plinio (Como, 23 \u2013 Stabia, dopo l'8 settembre 79), scrittore e naturalista latino, il quale ci indica anche una possibile etimologia: questo termine discenderebbe da un vocabolo greco \"\u201dlaimos\u201d\" il cui significato \u00e8 \u201cfauci \u2013 gola\u201d. Ma potrebbe discendere anche da altre parole greche: \"\u201dlamos\u201d\" (= larga cavit\u00e0), oppure dal nome di una regina libica \"\u201dL\u00e0mia\u201d\". In quest'ultimo caso il collegamento esiste in quanto le mamme greche, per far star buoni i loro bambini, descrivevano questa regina come un mostro capace di ingoiarli (come del resto fa il fiore di questa pianta quando un bombo entra nel tubo corollino in cerca del nettare). Il colore dell'infiorescenza ha invece determinato L'epiteto specifico \"\u201dalbum\u201d\" ( = bianco, in lingua latina).\nIl binomio scientifico attualmente accettato (\"Lamium album\") \u00e8 stato proposto da Carl von Linn\u00e9 (Rashult, 23 maggio 1707 \u2013Uppsala, 10 gennaio 1778), biologo e scrittore svedese, considerato il padre della moderna classificazione scientifica degli organismi viventi, nella pubblicazione \"Species Plantarum\" del 1753.\nDescrizione.\nLa pianta in genere \u00e8 poco pelosa anche se alcune parti (le foglie) sono quasi tomentose. L'altezza oscilla fra i 30 e i 50\u00a0cm (massimo 100\u00a0cm in condizioni ottimali). La forma biologica \u00e8 emicriptofita scaposa (H scap), ossia \u00e8 una pianta erbacea, perenne con gemme svernanti al livello del suolo e protette dalla lettiera o dalla neve, dotata di un asse fiorale pi\u00f9 o meno eretto e con poche foglie.\nRadici.\nLe radici sono secondarie da rizoma e molto lunghe.\nFoglie.\nLe foglie, tutte picciolate e a forma ovale-lanceolata, sono cordiformi alla base, mentre all'apice sono acuminate. Lungo il fusto sono disposte in modo opposto a due a due e sono prive di stipole. La superficie \u00e8 pubescente quasi tomentosa (specialmente ai margini), il bordo \u00e8 irregolarmente dentato o crenato e sulla pagina inferiore sono presenti delle evidenti nervature. Il colore delle foglie \u00e8 verde scuro e spesso si presentano con delle macchie rosso-brunastre quasi violette nella zona centrale della pagina superiore. Lunghezza del picciolo: 1 \u2013 2\u00a0cm (fino a 6\u00a0cm quelli pi\u00f9 lunghi). Dimensione delle foglie: larghezza 3 \u2013 4\u00a0cm; lunghezza 4 \u2013 5\u00a0cm.\nInfiorescenza.\nL'infiorescenza \u00e8 portata in vari verticilli ascellari sovrapposti lungo il fusto. Ogni verticillo \u00e8 composto da pi\u00f9 fiori (6 \u2013 15) disposti circolarmente poggianti su due grandi brattee fogliose (o semplicemente foglie) lievemente staccate dall'infiorescenza vera e propria ma comunque sub-sessili. Le brattee del verticillo seguente sono disposte in modo alternato. Il colore del fiore \u00e8 bianco (quasi giallastro) con macchie interne giallo-brune che servono da guida agli insetti pronubi.\nFiore.\nI fiori sono ermafroditi, zigomorfi (il calice \u00e8 attinomorfo), tetraciclici (con i quattro verticilli fondamentali delle Angiosperme: calice\u2013 corolla \u2013 androceo \u2013 gineceo) e pentameri (calice e corolla formati da cinque elementi). Sono inoltre omogami (autofecondanti), senza profumo (o solo un leggero aroma balsamico, per\u00f2 sgradevole) ma ricchi di nettare. Lunghezza del fiore: 20 \u2013 25\u00a0mm.\nFrutti.\nIl frutto \u00e8 una nucula acheniforme (schizocarpo); pi\u00f9 precisamente \u00e8 una drupa (ossia una noce) con quattro semi (uno per ovulo derivato dai due carpelli divisi a met\u00e0). Questo frutto nel caso delle Lamiaceae viene chiamato \u201cclausa\u201d. Le quattro parti in cui si divide il frutto principale, sono ancora dei frutti (parziali) ma monospermici (un solo seme) e privi di endosperma. I frutti si trovano all'interno del calice persistente. Dimensione della nucula: larghezza 1,5\u00a0\u2013 1,7\u00a0mm; lunghezza 3 - 3,5\u00a0mm.\nFitosociologia.\nDal punto di vista fitosociologico la specie di questa voce appartiene alla seguente comunit\u00e0 vegetale:\nSistematica.\nLa famiglia di appartenenza della specie (Lamiaceae), molto numerosa con circa 250 generi e quasi 7000 specie, ha il principale centro di differenziazione nel bacino del Mediterraneo e sono piante per lo pi\u00f9 xerofile (in Brasile sono presenti anche specie arboree). Per la presenza di sostanze aromatiche, molte specie di questa famiglia sono usate in cucina come condimento, in profumeria, liquoreria e farmacia. Il genere \"Lamium\" si compone di circa 20 - 30 specie gravitanti nella maggioranza dei casi attorno al bacino del Mediterraneo, una decina delle quali vivono spontaneamente in Italia. Nelle classificazioni meno recenti la famiglia Lamiaceae viene chiamata Labiatae.\nLa pianta di questa voce fa parte della sezione \"Lamiotypus\", sezione caratterizzata dall'avere il tubo corollino contratto nella parte basale, un anello di peli nelle fauci della corolla e delle antere irsute.\nIl numero cromosomico di \"L. album\" \u00e8: 2n = 18.\nSottospecie.\nPer questa specie sono riconosciute le seguenti sottospecie:\nSinonimi.\nLa specie di questa voce ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nSinonimi della sottospecie \"barbatum\"\nSinonimi della sottospecie \"crinitum\"\nSpecie simili.\nQuesta pianta pu\u00f2 facilmente essere scambiata per un'ortica (anche se le due specie appartengono a famiglie diverse: Urticaceae \u00e8 la famiglia per le \u201cortiche\u201d vere). La specie di questa voce si distingue soprattutto per la sezione del fusto: quadrata nelle piante del genere \"Lamium\", circolare nelle \u201cortiche\u201d vere e proprie. Mentre le foglie sono molto simili: da qui il nome comune (\u201cFalsa ortica\u201d) derivato da credenze antiche anche se naturalmente queste piante sono totalmente prive di peli urticanti e quindi non pungono (da qui un altro nome popolare: \u201cOrtica morta\u201d). Molto simili tra di loro sono invece alcune specie dello stesso genere che vivono nella fascia alpina. L'elenco seguente mette in risalto le differenze morfologiche di queste specie:\nUsi.\nCucina.\nIn qualche caso queste piante vengono utilizzate come ortaggio: se lessate hanno un sapore paragonabile agli spinaci. In Francia i giardinieri di Vitry (nei pressi della Senna) fanno un'eccellente minestra. \u00c8 utilizzata anche come pianta mielifera.\nGiardinaggio.\nL'utilizzo di questa specie da parte dell'uomo \u00e8 circoscritto principalmente al giardinaggio grazie anche alla sua vistosa fioritura, ma anche al fogliame variegato. Inoltre, se la pianta \u00e8 sistemata in una zona riparata ma fresca, la fioritura viene mantenuta per lunga parte dell'anno in quanto i fiori si succedono quasi ininterrottamente fino in agosto inoltrato."}
{"id": "2547114", "revid": "121699854", "url": "https://it.wikipedia.org/wiki?curid=2547114", "title": "Interporto di Jesi", "text": "L'interporto Marche o interporto di Jesi \u00e8 una struttura di scambio per trasporti intermodali ubicata nell'area della Coppetella di Jesi, collegata con il porto di Ancona, l'aeroporto di Ancona-Falconara Raffaello Sanzio e posto in prossimit\u00e0 della strada statale 16 Adriatica e dell'autostrada A14 (sull'asse nord-sud), della ferrovia Roma-Ancona e della strada statale 76 della Val d'Esino, in direzione est-ovest.\n\u00c8 gestito dalla societ\u00e0 Interporto Marche SpA, il cui azionista di maggioranza \u00e8 Sviluppo Marche SpA.\nLo scopo della struttura \u00e8 quello di favorire lo sviluppo commerciale e occupazionale dell'area umbro-marchigiana.\nI lavori per la realizzazione del complesso sono iniziati il 22 settembre 2002, in seguito alla L. 30 maggio 1995, n. 204. ed agli accordi con l'autorit\u00e0 portuale di Ancona. \u00c8 stato inaugurato il 21 novembre 2009.\nI collegamenti con le infrastrutture di trasporto adiacenti si sono concluse il 13 luglio 2009 per quanto riguarda la ferrovia Orte-Falconara Marittima, mentre il 22 luglio 2010 \u00e8 stato aperto lo svincolo dedicato lungo la SS 76.. Rimane in fase di ultimazione la realizzazione della stazione ferroviaria prevista per il 2011.\nAllo stato dei lavori, nel 2010, l'interporto copre un'area di oltre 500\u00a0000 m\u00b2, di cui il 10% circa coperto; alla conclusione le superfici dovrebbero raddoppiarsi."}
{"id": "2547120", "revid": "2134764", "url": "https://it.wikipedia.org/wiki?curid=2547120", "title": "Vladimir Da\u0161i\u0107", "text": "Carriera.\nDopo aver giocato nelle giovanili del Budu\u0107nost, inizia la sua carriera da cestista professionista esordendo con la Prima Squadra della stessa societ\u00e0 nel 2004 nel Campionato montenegrino dove resta sino al 2009. Nello stesso anno si trasferisce in Spagna nella Liga ACB dove gioca per la prima parte della stagione con la maglia del Real Madrid; il finale di stagione lo disputa con il Gran Canaria. Dall'ottobre del 2010 gioca in Italia nella Serie A con la Virtus Roma. Nel 2008 ha partecipato con la Nazionale del Montenegro al Campionato Europeo Under 20 in cui \u00e8 stato migliore realizzatore (22,80 punti/partita) e leader nelle palle recuperate (2,60 palle recuperate/partita)."}
{"id": "2547121", "revid": "287204", "url": "https://it.wikipedia.org/wiki?curid=2547121", "title": "Vladimir Dasic", "text": ""}
{"id": "2547122", "revid": "2036605", "url": "https://it.wikipedia.org/wiki?curid=2547122", "title": "Hiberna", "text": ""}
{"id": "2547125", "revid": "767487", "url": "https://it.wikipedia.org/wiki?curid=2547125", "title": "Gary Goodridge", "text": "Soprannominato \"Big Daddy\", ha vinto il torneo K-1 World Grand Prix 2005 in Hawaii.\nCome lottatore di MMA ha vinto il primo torneo International Vale Tudo, \u00e8 stato finalista del torneo UFC 8 e semifinalista del torneo UFC 10.\n\u00c8 considerato un pioniere degli sport da combattimento, ed ha combattuto nelle migliori organizzazioni mondiali di kickboxing e MMA quali K-1, UFC, Pride e Affliction."}
{"id": "2547126", "revid": "1442080", "url": "https://it.wikipedia.org/wiki?curid=2547126", "title": "Tennis Channel Open 1995 - Singolare", "text": "Il singolare del Tennis Channel Open 1995 \u00e8 stato un torneo di tennis facente parte dell'ATP Tour.\nJim Courier ha battuto in finale Mark Philippoussis 7-6 (7-2), 6-4."}
{"id": "2547130", "revid": "2036605", "url": "https://it.wikipedia.org/wiki?curid=2547130", "title": "Castra aestiva", "text": ""}
{"id": "2547142", "revid": "2036605", "url": "https://it.wikipedia.org/wiki?curid=2547142", "title": "Castra hiberna", "text": ""}
{"id": "2547144", "revid": "2036605", "url": "https://it.wikipedia.org/wiki?curid=2547144", "title": "Castra stativa", "text": ""}
{"id": "2547145", "revid": "2183489", "url": "https://it.wikipedia.org/wiki?curid=2547145", "title": "Cyril Abidi", "text": "Soprannominato \"Marseille Bad Boy\", \u00e8 salito alla ribalta nel 2000 quando ha sconfitto Peter Aerts."}
{"id": "2547147", "revid": "110157", "url": "https://it.wikipedia.org/wiki?curid=2547147", "title": "Gretl", "text": "gretl \u00e8 un software per econometria e per l'analisi statistica; nelle sue prime versioni era particolarmente orientato all'analisi di serie storiche (in inglese \"Time series\"), ma le sue versioni moderne offrono uno spettro piuttosto onnicomprensivo di moderni metodi econometrici. Comprende anche un linguaggio di scripting cosicch\u00e9 l'utente evoluto possa scrivere procedure per esigenze particolari; alcune di queste procedure vengono rese pubbliche dagli autori attraverso i cosiddetti \"pacchetti di funzioni\", che offrono funzionalit\u00e0 aggiuntive rispetto al pacchetto base.\n\u00c8 stato inizialmente creato da Allin Cottrell (Wake Forest University) sviluppando il lavoro di Ramu Ramanathan, docente UCLA. Oggi il team di sviluppo \u00e8 considerevolmente pi\u00f9 grande. Allin Cottrell rimane il leader del progetto.\n\u00c8 rilasciato con licenza Gnu."}
{"id": "2547148", "revid": "729019", "url": "https://it.wikipedia.org/wiki?curid=2547148", "title": "Braccio Baglioni", "text": "Fu signore di Bettona, Cannara, Perugia (\"de facto\"), Spello, Sterpeto e Tordandrea.\nBiografia.\nEra il primogenito, tra cinque maschi (Carlo I, Guido I, Sforza I e Rodolfo I), di Malatesta I Baglioni e Giacoma Fortebraccio, sorella del condottiero Braccio da Montone. Venne avviato alla carriera militare e combatt\u00e9 in diverse occasioni nelle guerre che contrapponevano in quel tempo i tanti piccoli Stati sovrani che esistevano nell'Italia centrale. Nel 1437, alla morte del padre Malatesta, gli succedette nelle signorie di Bettona, Cannara e Spello che costituirono il primo nucleo del cosiddetto \"Stato Nuovo\" baglionesco.\nMatrimoni.\nNel maggio 1437 il diciottenne Braccio spos\u00f2 Toderina Fregoso, proveniente da una delle casate nobiliari pi\u00f9 importanti della Repubblica di Genova. Dalla loro unione nacquero tre figlie (Leandra, Braccesca e Francesca) e l'unico figlio maschio di Braccio, Grifone (1457-1477). Questi, padre del pi\u00f9 famoso Grifonetto, nato postumo, mor\u00ec in battaglia a Pontericcioli.\nNel giugno 1462, vedovo, si rispos\u00f2 con Anastasia Sforza, figlia del conte di Santa Fiora Bosio I.\nGoverno (1438-1478).\nDivenuto signore di Perugia nel 1438, esercit\u00f2 su Perugia una \"signoria occulta\" (ovverosia non caratterizzata da un totale controllo dei poteri civici, in quanto la citt\u00e0 apparteneva allo Stato della Chiesa che non la riconosceva formalmente). Sfruttando la sua posizione di capitano delle milizie della Santa Sede, esercit\u00f2 sulla citt\u00e0 un'influenza che ne sanc\u00ec presto la supremazia. Braccio Baglioni fu soprattutto soldato, che signore. Coraggioso sul campo di battaglia ma anche avveduto stratega prima del combattimento, pronto nel conquistare nuove terre al suo casato, spietato nella vendetta quando giudicava di non potersi fidare di un nemico vinto, ma che ottenuta la pace non avrebbe esitato a riprendere le armi contro di lui. Fu amatissimo dalle sue truppe ed i suoi capitani erano considerati da lui come amici. Tuttavia fuori dei cruenti campi di battaglia e delle campagne militari, Braccio era uomo colto e gentile e malgrado fosse abituato alla rude vita militare, manteneva raffinati rapporti di amicizia con gli altri grandi signori della penisola con frequenti scambi di corrispondenza, ed ospitando presso di lui aristocratici condottieri, principi della chiesa e ed ambascerie, che passavano dalla citt\u00e0. I Varano di Camerino, gli Sforza, i Della Rovere, i Medici e gli ambasciatori delle Serenissima conobbero la splendida ospitalit\u00e0 di Braccio Baglioni. Quando il marchese Borso d'Este si rec\u00f2 a Roma nel 1471 per ricevere dal papa Paolo II, la corona ducale, facendo sosta a Perugia, con la sua corte composta da dame, gentiluomini e dignitari, venne alloggiato nel palazzo di Braccio, mentre la scorta armata venne alloggiata in comodi attendamenti fatti preparare appositamente fuori della mura di citt\u00e0. Per congratularsi con l'imminente dignit\u00e0 che stava per essergli conferita, Braccio don\u00f2 a Borso d'Este due splendidi cavalli arabi, della razza migliore e ad ogni personaggio del seguito fu donata una moneta d'oro appositamente coniata a ricordo del passaggio a Perugia.\nL'amicizia con Lorenzo il Magnifico.\nOltre all'amicizia che li un\u00ec, i due nobili personaggi, Braccio e Lorenzo, malgrado la differenza d'et\u00e0, ben trenta anni, ebbero in comune l'appellativo di \"Magnifico\" che entrambi ebbero si meritarono per una serie di qualit\u00e0 speciali che li distinsero come la saggezza nel governo, intelligenza politica, passione per l'arte e la cultura, lungimiranza e mecenatismo. Dal punto di vista politico Lorenzo pensava pi\u00f9 in grande, perch\u00e9 la potenza di Firenze era molto maggiore di quella di Perugia, ma il pensiero che univa Lorenzo e Braccio era lo stesso ed era quello che forgiava gli spiriti pi\u00f9 illuminati dei pr\u00ecncipi del Rinascimento. Entrambi infatti, grazie alla potenza familiare e al favore delle magistrature cittadine, sapevano muoversi bene in nel complesso degli interessi e di alleanze che venivano intessute per anni e poi all'occorrenza in breve disfatte, in quella che era \"politica degli equilibri\".\nBraccio mecenate.\nIl mecenatismo di Braccio chiam\u00f2 alla sua corte Francesco Maturanzio, che si occup\u00f2 della storia e della genealogia baglionesca, lo scienziato Niccol\u00f2 Rinaldi da Sulmona, cui Braccio commission\u00f2 un trattato medico sulla peste, Giovanni Campano, fine letterato, che fu ambasciatore presso la corte papale, il poeta veronese Leonardo Montagna, artisti come Piero della Francesca, Pinturicchio e Raffaello Sanzio, allievo di Pietro Vannucci e Benedetto Bonfigli, tra i maggiori pittori di Perugia. Un suo ritratto, eseguito dal Bonfigli, si trova alla Galleria nazionale dell'Umbria.\nBraccio e la stampa.\nA differenza dei ricchi che possedevano i libri, abituati ai codici miniati e che disdegnavano l'acquisto dei libri stampati, considerandoli cosa modesta e volgare, Braccio invece, volle sostenere questa attivit\u00e0 invitando stampatori dalla Germania, fornendo loro un lavoro ben remunerato e facendo loro costruire una dimora nei pressi del suo palazzo, in modo che essi potessero esercitare il loro mestiere in tutta tranquillit\u00e0, fondando con loro una societ\u00e0 commerciale che favorisse la diffusione del libro a stampa. In questo modo Braccio dimostr\u00f2 di essere non solo colto mecenate delle arti, ma anche uomo d'intuizione, considerando di grande utilit\u00e0 la nuova scoperta che consentiva di mettere in circolazione i classici ad un costo pi\u00f9 basso e rendendoli accessibili anche alla borghesia. Di questa contingenza ne approfittarono subito gli studenti dell'Ateneo perugino che poterono usufruire de codici pubblicati a stampa su cui studiare, tanto che si dovette chiamare un secondo nucleo di stampatori dalla Germania per curare l'edizione del famoso giureconsulto perugino Baldo e di altri testi giuridici. Su ordine di Braccio, venne anche fatto stampare una edizione della grammatica di Sulpizio Veroli, una delle prime opere di codifica delle norme linguistiche della lingua italiana diffuse a stampa.\nLa generosit\u00e0 di Braccio.\nI biografi narrano che chi avesse avuto bisogno e fosse ricorso a lui per un prestito, mai rifiutava e non metteva il tasso d'interesse alla restituzione e non era raro che rifiutasse addirittura il rimborso. Se accadeva che le richieste lo avessero colto sprovvisto di contanti, mandava uno dei suoi servitori a vendere vasi d'argento, anelli e stoffe preziose per soddisfare i richiedenti. Cos\u00ec come egli dava generosamente e senza ostentazione, altrettanto accettava con cordiale spontaneit\u00e0 qualsiasi dono, specie da persone umili, lodando le qualit\u00e0 di ci\u00f2 che aveva ricevuto per poi ricambiare il donatore quando poteva. Tutti i suoi sottoposti, servitori, artigiani e mercanti e chiunque che lavorava per lui veniva onorato e ricompensato oltre misura. In tempi di carestia Braccio acquistare, fuori Perugia e a sue spese, carichi di grano e di farina per metterli in vendita a pressi bassissimi, in modo che anche i meno abbienti ne potessero comperare. Molte furono le opere benefiche da lui fondate e sostenute fra cui la Confraternita di Farmacia che distribuiva gratuitamente medicine e medicamenti vari ai pi\u00f9 poveri.\nBraccio amava rallegrare la cittadinanza con giostre e tornei, alle cui prove di forza e di abilit\u00e0, partecipava egli stesso. Usava spesso dire che un popolo nato per la guerra come quello perugino, era meglio che sfogasse l'aggressivit\u00e0 nei ludi cavallereschi piuttosto che nelle lotte di parte e nei duelli di strada. Feste e banchetti all'aperto nei parchi cittadini venivano offerti al popolo in occasione delle frequenti ricorrenze religiose e specialmente nei giardini pensili che egli possedeva sopra le mura etrusche o in altri luoghi di sua propriet\u00e0 come gli \u201cOrti di San Pietro\u201d, presso l'antica omonima basilica, coltivati ad alberi da frutto, querce, ulivi e fiori profumati, sempre aperti a tutti quanti avessero voluto usufruire del loro verde ristoro. I perugini si vantavano che gli Orti di Braccio, come li chiamavano, erano pi\u00f9 belli di quelli delle Esperidi. Pare che questo giardino fosse il preferito di Braccio stesso che vi aveva fatto costruire un tempietto di marmo a pianta ottagonale, che il rifacimento settecentesco dei giardini del Frontone avrebbe completamente snaturato, quanto il luogo divenne sede dell'Arcadia perugina. In quei giardini si tenevano in estare, conviti silvestri, intrattenimenti musicali e danze, fra gioconde compagnie di giovani e di fanciulle. Fra gli intrattenimenti offerti alla cittadinanza da Braccio, in occasione di speciali ricorrenze come quelle dei santi patroni, di nozze e di genetliaci familiari, c'erano le corse dei cavalli di cui egli era appassionato e poi finte battaglie in costume da antichi romani, funamboli, saltimbanchi e giocolieri.\nOpere pubbliche a Perugia.\nBraccio attu\u00f2 una politica di espansione ed abbellimento della citt\u00e0, furono costruite nuove strade e signorili palazzi. Tra il 1429 ed il 1433, su impulso di suo padre, era stato ampliato il Palazzo dei Priori, vennero edificate altre chiese e cappelle private. Fu realizzato un imponente palazzo gentilizio come residenza privata della famiglia, di cui oggi rimane solo la parte inglobata nella Rocca Paolina. L'edificio fu decorato da Domenico Veneziano con un ciclo di pitture aventi come oggetto le nobili casate perugine e i grandi condottieri del passato; questi affreschi non esistono pi\u00f9, sebbene risultassero gi\u00e0 deteriorati al tempo di Giorgio Vasari.\nLa facciata della sontuosa dimora, iniziata da Malatesta I e caratterizzata da un'alta torre, era adorna di graffiti e di sculture. All'interno, nella sala di rappresentanza, campeggiava il dipinto raffigurante Perugia e i personaggi che pi\u00f9 la illustrarono. Dietro il palazzo si estendevano grandi giardini pensili, siti sulle mura etrusche.\nSuccessione.\nLa morte tragica e improvvisa del suo unico figlio maschio costitu\u00ec una grande afflizione per il sessantenne Braccio, fondatore dello \"Stato baglionesco\": lasci\u00f2 il patrimonio al piccolo nipote Federico Grifonetto, sotto la tutela della madre Atalanta, ma la signoria fu usurpata dagli zii Guido I, Rodolfo I e Astorre I. Tale situazione porter\u00e0, nel 1500, alle giornate drammatiche delle \"nozze di sangue\" con lo sterminio di molti esponenti della famiglia.\nMorte.\nDopo una vita avventurosa, Braccio scomparve a Perugia l'8 dicembre del 1479. In segno di lutto, dopo la sua sepoltura, le trentasette bandiere e i sette stendardi che Braccio aveva tolto ai nemici di guerra nelle sue battaglie vittoriose, vennero \u201cstrascinate\u201d per la citt\u00e0 per pi\u00f9 giorni e la cerimonia dello strascinamento venne ripetuta anche nel trigesimo della morte, per poi essere di nuovo tutti riappesi nella chiesa di Santa Maria dei Servi dove li aveva deposti quali ex voto alla Madonna, chiesa e nella quale volle essere sepolto invece che in San Francesco al Prato, sede delle tombe della famiglia. Le sue ossa andarono disperse, alla met\u00e0 del Cinquecento, durante la demolizione della chiesa, come di gran parte delle costruzioni della vetta del Colle Landone, da parte di papa Paolo III, quando Perugia venne tolta definitivamente alla signoria dei Baglioni, restando per tre secoli sotto il pesante giogo del Regno della Chiesa, come vennero ugualmente rimosse anche le altre sepolture dei Baglioni da San Francesco al Prato, in disprezzo di quella famiglia di valorosi condottieri di cui la Santa Sede si era avvalsa per tanto tempo, ma che ne avevano sempre fieramente contrastato le mire pontificie sulla citt\u00e0 di Perugia."}
{"id": "2547149", "revid": "131011", "url": "https://it.wikipedia.org/wiki?curid=2547149", "title": "Nur Muhammad Taraki", "text": ""}
{"id": "2547150", "revid": "599013", "url": "https://it.wikipedia.org/wiki?curid=2547150", "title": "Gianfranco Platto", "text": "Carriera.\n\"Jolly\" difensivo in grado di ricoprire pi\u00f9 ruoli della linea arretrata ma anche quello di mediano, proveniente dal fertile vivaio dell'Atalanta, dopo alcuni anni alla in Serie C nell'estate 1972 passa al , disputando 26 incontri di una stagione sfortunata che vede i virgiliani retrocedere per la seconda volta consecutiva.\nPlatto resta comunque in B passando alla , con cui conquista immediatamente la promozione in massima serie. Disputa da titolare (24 presenze complessive, esordio il 6 ottobre 1974, Fiorentina-Ternana 2-0) il campionato di Serie A 1974-1975 vincendo spesso la concorrenza del pi\u00f9 blasonato Dario Dolci, restando poi in Umbria per altri due campionati di Serie B, conclusi dai rossoverdi nella parte bassa della classifica. Prosegue quindi la carriera in Serie C.\nIn carriera ha totalizzato complessivamente 24 presenze in Serie A e 116 in Serie B.\nDirigente.\nDalla stagione sportiva 2018/19 \u00e8 il Responsabile del Settore Giovanile della Societ\u00e0 F.C.D. CHIARI, militante nel Campionato Regionale di Prima Categoria Lombarda."}
{"id": "2547152", "revid": "767487", "url": "https://it.wikipedia.org/wiki?curid=2547152", "title": "Derek Shulman", "text": "Carriera.\nCominci\u00f2 la carriera musicale con i Simon Dupree and the Big Sound, insieme ai suoi fratelli Ray e Phil, verso la fine degli anni '60.\nPi\u00f9 tardi, nel 1970, fond\u00f2 con i fratelli i gi\u00e0 citati Gentle Giant, cantando e suonando talvolta il basso elettrico.\nCoinvolti in questa avventura musicale sono oltre a Derek, Phil ai fiati, Ray al basso e violino, Gary Green alla chitarra, Kerry Minnear alle tastiere e John Weathers alla batteria. \nLa musica da loro prodotta \u00e8 da considerarsi rock progressivo. Il gruppo si sciolse pi\u00f9 avanti, nel 1980, non appena i componenti della band si accorsero che la vena sperimentale che li aveva contraddistinti si era esaurita in seguito agli ultimi album quali Civilian o Giant for a Day.\nDerek si dedic\u00f2 alla produzione, lanciando gruppi come Bon Jovi, Dream Theater, Pantera, Slipknot e Nickelback."}
{"id": "2547154", "revid": "466539", "url": "https://it.wikipedia.org/wiki?curid=2547154", "title": "Yo\u00ef Crosse", "text": "\u00c8 nota anche come Yo\u00ef Maraini o con il nome d'arte di Yo\u00ef Pawlowska.\nBiografia.\nFiglia dell'inglese Andrew Frederick Crosse (1852-1925) (figlio di Andrew Crosse e della seconda moglie Cornelia Augusta Hewett Berkeley) e della polacca Emilia Pawlowszky (1854-1892) (figlia di Johann von Jaroslaw-Pawlowszky e di Maria Winkler) , nacque in Ungheria, dove il padre si occupava di agricoltura. Yo\u00ef aveva due sorelle ed un fratello pi\u00f9 piccoli: Gabriella Mathild Crosse (1879-?), Alfred Cromwell Crosse (1882-?) e Wilhelmine Hedwig Crosse (1885-?).\nSpos\u00f2 nel 1896 in primo matrimonio James Francis Buckley, originario di Bryncaerau, Llanelli, dal quale ebbe due figli: Wilma Susan Morwen Buckley (12 novembre 1899-?) e Gabriel James Ifor Buckley (16 ottobre 1904-?). \nSpos\u00f2 a Londra il 26 marzo 1914 lo scultore Antonio Maraini, del quale era la modella. Dalla loro unione nacquero Fosco Maraini e Grato Maraini. Sin dal 1912 visse con il marito a Firenze, assiduamente presente nei circoli intellettuali della citt\u00e0."}
{"id": "2547158", "revid": "767487", "url": "https://it.wikipedia.org/wiki?curid=2547158", "title": "Sinfonie dal mondo delle cose perse", "text": "Sinfonie dal mondo delle cose perse \u00e8 l'EP di debutto dei Proteus 911."}
{"id": "2547159", "revid": "112981625", "url": "https://it.wikipedia.org/wiki?curid=2547159", "title": "Augusto Levi", "text": "Biografia.\nLa sua produzione letteraria, in dialetto triestino, copre molti generi, dalle commedie ai drammi, dal romanzo popolare alla poesia, fino alle canzonette.\nNel 1878 pubblica un lavoro dedicato alla congiura di Marco Ranfo. Poi fecero seguito alcuni romanzi a sfondo fiabesco e il dramma in atti intitolato \"Martiri triestini\".\nEgli partecip\u00f2 numerose volte all'annuale \"Concorso della canzonetta popolare triestina\", riuscendo a vincerne sette edizioni: la prima nel 1892, l'ultima nel 1905. Scrisse il testo de \"Blang\u00e9mose alla Colonia americana\", canzonetta musicata poi da Franz von Supp\u00e9.\nAltre opere dello stesso tipo sono \"Doman xe Quaresima\", \"Vien qua mora...\", \"Basemose\", \"El bel tenor\", \"Sessolotte\".\nNel 1889 Levi pubblic\u00f2 un volumetto intitolato \"Patria\", che presentava una raccolta di sonetti, dedicati ai personaggi di maggior spicco della storia triestina, fra i quali Lucio Fabio Severo, Ireneo della Croce, Antonio Burlo, ed ai monumenti ed agli angoli pi\u00f9 caratteristici della citt\u00e0.\nLevi era attivo anche nell'editoria. Nella sua tipografia si stampava il quotidiano L'Indipendente, su cui, nel 1898, fu pubblicato a puntate Senilit\u00e0 di Italo Svevo."}
{"id": "2547161", "revid": "280159", "url": "https://it.wikipedia.org/wiki?curid=2547161", "title": "Piazza Vigliena", "text": ""}
{"id": "2547168", "revid": "6923", "url": "https://it.wikipedia.org/wiki?curid=2547168", "title": "Marco Egidio Allegri", "text": "Biografia.\n\u00c8 conosciuto soprattutto a causa della sua vicinanza a Gabriele D'Annunzio, assieme al quale fu uno dei protagonisti dell'impresa di Fiume. Quella con D'Annunzio fu pi\u00f9 che un'amicizia, dato che anche il celebre poeta fu iniziato all'Ordine Martinista, assumendo il nome iniziatico \u201cAriel\u201d.\nPersonaggio molto noto della Massoneria del Novecento, Allegri resta soprattutto legato allo sviluppo e la conservazione in Italia del Martinismo, la corrente spirituale nata dagli insegnamenti del mistico francese Louis Claude de Saint-Martin. Come massone, Allegri giunger\u00e0 ai vertici del Rito Scozzese Antico e Accettato, nel quale verr\u00e0 insignito del 33\u00ba grado. Il 23 novembre 1923 fu nominato Patriarca Grande Conservatore ad vitam del Rito di Memphis di Palermo, essendo gi\u00e0 in possesso di analoga qualifica iniziatica per il Rito di Misra\u00efm di Venezia, riti che unific\u00f2 nell'Antico e Primitivo Rito Orientale di Misra\u00efm e Memphis.\nIn seguito alla presa del potere del Fascismo e alle leggi che misero al bando le societ\u00e0 segrete, le Logge massoniche sospesero le proprie attivit\u00e0 sul territorio italiano, mentre i lavori martinisti continuarono in segreto, grazie ad Alessandro Sacchi (Gran Maestro fino al 1926 con il nome di \"Sinesius\") e ad Allegri (successore alla gran maestranza con il nome di \"Flamelicus\").\nDal 1928 al 1932 fu condannato al confino. \nAlla sua morte, avvenuta nel 1949, le sorti del Martinismo italiano e anche dell'Antico e Primitivo Rito Orientale di Misra\u00efm e Memphis furono affidate al conte Ottavio Ulderigo Zasio."}
{"id": "2547170", "revid": "119299829", "url": "https://it.wikipedia.org/wiki?curid=2547170", "title": "Giacomo Casserini", "text": "Carriera.\nClub.\nGiacomo Casserini inizia la sua carriera nel settore giovanile dell'Hockey Club Ambr\u00ec-Piotta a partire dalla stagione 2006-2007, mentre nella stagione successiva si trasferisce per un breve periodo in prestito all'HC Ascona.\nNel campionato 2008-2009 Casserini fa il suo esordio assoluto in Lega Nazionale A, concludendo la stagione con 6 incontri disputati. Nello stesso anno passa in prestito al GDT Bellinzona, mentre nella stagione 2009-2010 gioca 5 partite in Lega Nazionale B con l'EHC Basel.\nOrmai titolare fisso nella compagine leventise, nella stagione 2011-2012 Casserini mette a segno la sua prima rete in LNA contro il SC Bern.. Al termine della stagione 2012-13 si trasferisce in Lega Nazionale B con la maglia dell'HC Ajoie.\nNazionale.\nCon le rappresentative giovanili della Svizzera Casserini vanta in totale 21 apparizioni, tutte in incontri amichevoli."}
{"id": "2547171", "revid": "72396", "url": "https://it.wikipedia.org/wiki?curid=2547171", "title": "Eduardo Escobedo", "text": "Soprannominato \"Canilla\", ha un record attuale di 25-3 (con 18 successi prima del limite)."}
{"id": "2547172", "revid": "115872819", "url": "https://it.wikipedia.org/wiki?curid=2547172", "title": "Witte de With", "text": "Biografia.\nInfanzia e giovinezza.\nDe With nacque in una fattoria nei pressi di Den Briel, dove l'anno precedente era nato un altro famoso ammiraglio olandese, Maarten Tromp. Il padre mor\u00ec nel 1602. La famiglia di De Witt era mennonita e pacifista, ma egli fu gi\u00e0 da giovane predisposto all'avventura. Egli si fece battezzare da un pastore calvinista. Dopo alcune piccole attivit\u00e0 egli comp\u00ec a sedici anni di et\u00e0 il suo primo viaggio per mare, imbarcato come mozzo sulla nave del capitano Geen Huygen Schapenham che seguiva la flotta dell'ammiraglio Jan Pieterszoon Coen verso le Indie Olandesi.\nPrese parte all'assedio di Giacarta del 1619 come caporale. Nel 1620 torn\u00f2 in Olanda. Egli si arruol\u00f2 nell'ammiragliato e navig\u00f2 con Schapenham nel Baltico e nel Mediterraneo. Nel luglio del 1622 divenne comandante del \"Delft\", la nave ammiraglia di Schapenham, che nel frattempo era diventato viceammiraglio. Nel 1632 navig\u00f2 con la sua flotta sulle coste occidentali dell'America.\nDopo la morte di Schapenham, nel settembre 1626 torn\u00f2 come viceammiraglio della Flotta delle spezie della Compagnia Olandese delle Indie Orientali e port\u00f2 merci del valore di milioni di fiorini.\nIl bottino della flotta del tesoro spagnola.\nNel 1628 fu comandante della nave ammiraglia di Piet Heyn, che si era impadronito della flotta spagnola del tesoro presso Cuba. Di un bottino di undici milioni di fiorini, egli ne ricevette 500, della qual cosa non fu affatto contento, avendo egli giocato un ruolo importante nell'impresa. Nel 1629 l'ammiragliato olandese rifiut\u00f2 al suo nuovo comandante in capo Piet Heyn, di ampliare le sue competenze come ufficiale, che per Heyn de With erano state gi\u00e0 previste. Deluso, de With lasci\u00f2 la flotta militare e pass\u00f2 al comando del \"Grote Visserij\", la flotta peschereccia delle aringhe. Il capitano della sua nave ammiraglia era Maarten Tromp.\nNel 1635 de With torn\u00f2 per breve tempo nella flotta militare fino a che litig\u00f2 furiosamente con l'ammiraglio Philips van Dorp.\nLa battaglia navale delle Dune.\nNel 1637 egli divenne viceammiraglio dei Paesi Bassi e della Isole Frisone Occidentali, allorch\u00e9 il pi\u00f9 alto ufficiale della marina da guerra olandese fu rimosso per incompetenza. De With fu nuovamente deluso, poich\u00e9 il comando supremo non fu affidato a lui bens\u00ec a Tromp, ai cui ordini egli doveva sottostare.\nDe With combatt\u00e9 nel corso della guerra degli ottant'anni contro la Spagna nella vittoriosa battaglia delle Dune del 1639, ove l'attacco alla flotta nemica da parte del Tromp il 31 ottobre di quell'anno fu reso possibile grazie all'intervento della flotta di 16 navi al comando del De With. Questi, geloso della popolarit\u00e0 che il Tromp si era guadagnato in patria con quella vittoria, si inimic\u00f2 anche il viceammiraglio Johan Evertsen, a causa di calunnie che egli mosse contro di lui.\nTribunali di guerra.\nNel 1640 de With fu portato innanzi al tribunale di guerra poich\u00e9, quando durante una tempesta la sua flotta fu distrutta, egli si era ritirato da solo verso Hellevoetsluis.\nNel 1644 e nel 1645 egli condusse la flotta mercantile attraverso l'\u00d6resund, allorch\u00e9 i danesi volevano imporre diritti doganali pi\u00f9 alti.\nNel 1647 de With fu inviato con una flotta malamente attrezzata in appoggio alle colonie olandesi in Brasile contro i portoghesi. Per\u00f2 egli si rifiut\u00f2 di collaborare con il Consiglio del Brasile. Dopo un conflitto durato un mese ed un insufficiente approvvigionamento, la sua flotta non era pi\u00f9 in grado di combattere efficacemente. Contro gli ordini ricevuti, egli rientr\u00f2 cos\u00ec in patria. Dopo il suo arrivo egli si rivolse agli Stati Generali dei Paesi Bassi per lamentarsi delle colonie, ma fu arrestato e trovato colpevole per il suo comportamento in ben 259 punti e quindi fu degradato.\nEgli si salv\u00f2 grazie all'opposizione dell'Olanda. Nel febbraio del 1651 egli fu assolto dalla maggior parte delle 259 accuse e la perdita per punizione delle sue entrate nel corrispondente periodo adeguatamente ridotta.\nLa prima guerra anglo-olandese.\nNella prima guerra anglo-olandese (1652\u20131654) Tromp cadde nell'autunno del 1652 in disgrazia e de With comand\u00f2 la flotta olandese nella battaglia di Kentish Knock. L'ammiraglio era cos\u00ec mal visto da numerosi marinai, che egli, allorch\u00e9 scelse come nuova nave ammiraglia la \"Brederode\" e volle salirvi a bordo, ne fu impedito e dovette scegliere un'altra nave come ammiraglia. Alcune navi lasciarono la sua flotta, anche perch\u00e9 i loro capitani lo detestavano. Affranto moralmente, egli cadde ammalato per vari mesi e l'8 maggio Tromp divenne nuovamente comandante in capo della flotta. De With comand\u00f2 parte della flotta nella battaglia di Gabbard ed in quella decisiva di Scheveningen, nella quale il Tromp perse la vita.\nFra il 14 agosto ed il 22 settembre de With fu nuovamente comandante in capo della flotta, dopo di che fu sostituito nel comando dall'ammiraglio Jacob van Wassenaer Obdam.\nDal 1654 al 1656 egli rimase inattivo, con la sola eccezione di una incursione per la liberazione di Danzica.\nLa battaglia nell'\u00d6resund e la sua morte.\nNel novembre del 1658 egli cadde nella battaglia nell'\u00d6resund, combattuta nel corso della seconda guerra del nord (1655 \u2013 1661). Egli comandava l'avanguardia della flotta olandese nella difesa di Copenaghen contro gli svedesi. La sua nave ammiraglia, la \"Brederode\" si aren\u00f2 e fu circondata dalle navi nemiche. Egli fu colpito alla coscia sinistra da una palla di moschetto e alcune ore dopo ricevette un colpo in pieni petto. Quando i soldati svedesi si impadronirono della nave, egli si rifiut\u00f2 di gettare la sua spada e combatt\u00e9 contro due svedesi; croll\u00f2, fu portato nella sua cabina per essere rianimato quindi si rizz\u00f2 nuovamente e si iss\u00f2 su una barella per essere trasportato su una nave svedese ma cadde nuovamente e mor\u00ec. Il suo corpo, su richiesta del re Carlo X Gustavo di Svezia, fu imbalsamato e condotto in Svezia. Nel gennaio 1659 la salma fu trasportata a Copenaghen e quindi nei Paesi Bassi ove con gran pompa fu inumato il 7 ottobre a Rotterdam."}
{"id": "2547177", "revid": "1543377", "url": "https://it.wikipedia.org/wiki?curid=2547177", "title": "Daniel Lomeli", "text": "Ha un record attuale di 16-1, con 8 successi prima del limite."}
{"id": "2547178", "revid": "599013", "url": "https://it.wikipedia.org/wiki?curid=2547178", "title": "Reto Kobach", "text": "Carriera.\nClub.\nReto Kobach inizi\u00f2 a militare nelle giovanili dell'EV Zug, prima di esordire in prima squadra nella stagione 1998-1999. Dopo 154 incontri con 6 reti e 9 assist, nel 2002 and\u00f2 all'HC Ambr\u00ec-Piotta, squadra con cui rimase fino al 2006 disputando 170 partite e mettendo a segno 40 punti, frutto di 12 gol e 28 assist.\nDal 2006 fino al novembre del 2008 invece gioc\u00f2 per il SC Bern, dove in 90 presenze forn\u00ec solo 8 assist; per il resto della stagione 2008-2009 fu mandato in prestito ad un'altra squadra della Lega Nazionale A, i SCL Tigers, con i quali gioc\u00f2 33 partite. Al termine del prestito nel 2009 fece ritorno in Canton Ticino, sempre presso l'HC Ambr\u00ec-Piotta.\nDopo oltre 250 presenze in sei stagioni nel 2015 Kobach lasci\u00f2 l'Ambr\u00ec-Piotta per trasferirsi in Lega Nazionale B presso l'EHC Olten.\nNazionale.\nIn nazionale vanta 15 presenze complessive ed un assist, raccolti fra il 1998 ed il 2004, con tutte e tre le selezioni: quella Under-18, quella Under-20 ed infine la nazionale maggiore."}
{"id": "2547179", "revid": "767487", "url": "https://it.wikipedia.org/wiki?curid=2547179", "title": "Fontana della Ninfa", "text": "La fontana della Ninfa \u00e8 una fontana barocca di Palermo, progettata da Vincenzo La Barbera e realizzata nel 1635 da Mariano Smiriglio. \nStoria e descrizione.\nAnticamente la fontana faceva parte, insieme alle statue marmoree di Gaspare Guercio raffiguranti sant'Antonio da Padova e san Pietro d'Alcantara, di un complesso scultoreo di forma semicircolare progettato per adornare il centro dell'area dove furono costruiti la chiesa di Sant'Antonio di Padova e l'attiguo convento. In questo modo l'intera piazza, che si trovava nei pressi di quella che oggi \u00e8 via Lincoln, aveva la forma di un anfiteatro.\nVerso il 1873-1875 la fontana della Ninfa, in seguito ai nuovi progetti urbanistici del capoluogo siciliano, fu trasferita nella parte nuova della citt\u00e0 in piazza Alberico Gentili, inizialmente era collocata presso la porta di Sant'Antonio sulla via Maqueda. Secondo lo stesso progetto, le due statue dei Santi avrebbero dovuto essere collocate all'interno delle nicchie presenti nelle due colonne di Porta Nuova. In realt\u00e0 vennero poste all'interno del cortile del convento antistante la chiesa.\nLa sontuosa fontana, di gusto tipicamente barocco, \u00e8 costituita da una grande vasca quadrilobata e da una serie decrescente di tre conche sostenute da puttini e sirene."}
{"id": "2547185", "revid": "913245", "url": "https://it.wikipedia.org/wiki?curid=2547185", "title": "Campionati del mondo di atletica leggera 2009 - Salto in lungo femminile", "text": "La gara di salto in lungo femminile si \u00e8 svolta su due giorni: qualificazioni il 21 agosto e finale il 23 agosto 2009. La medaglia d'oro \u00e8 stata vinta dall'atleta statunitense Brittney Reese, gli altri gradini del podio sono stati rispettivamente conquistati dalla russa Tatyana Lebedeva e dalla turca Karin Mey Melis.\nSituazione pre-gara.\nRecord.\nPrima di questa competizione, il record del mondo (WR) e il record dei campionati (CR) erano i seguenti.\nStagione.\nPrima di questa gara, le atlete con le migliori tre prestazioni dell'anno erano :\nGara.\nQualificazioni.\nLa misura per la qualificazione diretta era di: 6,75 m.\n\"Legenda\": DNS = Did not start, Q = Qualificazione diretta, q = Qualificazione per miglior misura\nFinale.\n\"Legenda\": MS = Migliore prestazione mondiale stagionale, NM = Nessuna misura, PS = Primato personale stagionale, RN = Record Nazionale."}
{"id": "2547187", "revid": "15756", "url": "https://it.wikipedia.org/wiki?curid=2547187", "title": "Lucio Emilio Mamercino", "text": "Biografia.\nPadre di Tiberio Emilio Mamercino, console nel 470 e nel 467 a.C., Lucio Emilio apparteneva alla nobile \"gens\" Aemilia, una delle pi\u00f9 antiche e conosciute \"gens\" patrizie dell'antica Roma. \u00c8 il pi\u00f9 vecchio rappresentante conosciuto della \"gens\" Aemilia, e il primo membro della sua \"gens\" a conseguire il titolo di console.\nPrimo consolato.\nNel 484 a.C. Lucio Emilio fu eletto console insieme a Cesone Fabio Vibulano, la cui elezione aveva reso furente la plebe, determinando lo scoppio di disordini.\nMa durante il loro consolato le rivolte interne vennero smorzate per lo scoppio della guerra contro i Volsci che, ritenendo che i dissidi interni avrebbero indebolito Roma e ansiosi di vendicare precedenti sconfitte, erano pronti alla guerra; perci\u00f2 divisero in due le proprie forze, attaccando con un esercito i Latini e gli Ernici, e lasciando l'altro a difesa delle proprie terre.\nA Cesone Fabio tocc\u00f2 in sorte la campagna per la difesa degli alleati, mentre a Lucio Emilio quella nel territorio dei Volsci. Lo scontro ebbe luogo davanti alla citt\u00e0 di Antium, dove l'esercito romano sub\u00ec una pesantissima sconfitta, che li costrinse a ritirare le forze superstiti nei pressi di Longula. Qui l'esercito guidato da Lucio riusc\u00ec a contenere un primo attacco dei Volsci, e dopo alcuni giorni, ottenuti rinforzi di uomini dall'esercito guidato da Cesone Fabio, sconfisse i Volsci in campo aperto.. Nonostante questa vittoria, Lucio Emilio, a causa della sconfitta subita ad Antium, decise di non rientrare in citt\u00e0 quando vi si tennero i \"comitia\".\nTito Livio invece riporta come Lucio Emilio, cui fu affidato il comando della campagna contro Volsci ed Equi, consegu\u00ec una brillante vittoria, infliggendo al nemico perdite pi\u00f9 rilevanti durante la ritirata che durante la battaglia stessa, mentre non riferisce alcuna azione militare all'altro console..\nIn quello stesso anno venne consacrato ai Dioscuri un tempio promesso loro dal dittatore Aulo Postumio Albo Regillense durante lo svolgimento della Battaglia del lago Regillo, la cui ricorrenza venne fissata alle idi di quintile (15 luglio).\nSecondo consolato.\nNel 478 a.C. divenne console per la seconda volta insieme a Gaio Servilio Strutto Ahala.\nPoich\u00e9 quell'anno i Volsci e gli Equi progettavano di invadere il territorio romano, pensando di sfruttare l'impegno richiesto a Roma per fronteggiare Veio, il Senato invi\u00f2 Gaio Servilio contro i Volsci e Lucio Emilio contro i Veienti, affidando al proconsole Servio Furio il compito di contrastare gli Equi, permettendo poi a Cesone Fabio Vibulano di portare rinforzi, con la carica di proconsole, al fratello Marco Fabio Vibulano, impegnato nella contesa privata tra i Fabii e Veio.\nMentre il console Gaio Servilio veniva costretto ad una guerra di posizione contro i Volsci, e il proconsole Servio Furio sbaragliava in breve tempo gli Equi, Lucio Emilio port\u00f2 rapidamente battaglia ai Veienti, i quali, presi di sorpresa ed incalzati dalla cavalleria romana, non riuscirono a contrastarlo in campo aperto. Tito Livio colloca questo scontro nel campo sotto la fortificazione costruita sul fiume Cremara da Marco Fabio, l'anno prima, ed il campo etrusco a Saxa Rubra.\nI Veienti allora chiesero la pace al Senato di Roma, che demand\u00f2 Lucio Emilio a stabilire le condizioni di pace, che per i Veienti non furono per niente gravose. La decisione del console indispett\u00ec i senatori, che dalla pace si aspettavano vantaggi territoriali, tanto che non concessero a Lucio Emilio l'onore del trionfo, ed anzi gli chiesero di portare aiuto all'altro console Gaio Servilio. Lucio Emilio, per ripicca nei confronti del Senato, non ader\u00ec a questa richiesta, e sciolse il proprio esercito.\nTerzo consolato.\nFu console per la terza volta nel 473 a.C. con Vopisco Giulio Iullo. Tuttavia Tito Livio lo indica console insieme a Opitero Verginio Tricosto Esquilino.\nIn assenza di azioni militari da intraprendere, sotto il loro mandato i consoli dovettero far fronte ad esigenze sociali e alla domanda di assegnazione di terre pubbliche per i cittadini bisognosi. Per la mancata assegnazione delle terre pubbliche, il tribuno della plebe Gneo Genucio cit\u00f2 in giudizio i consoli dell'anno precedente, Aulo Manlio Vulsone e Lucio Furio Medullino. Ma il giorno fissato per lo svolgimento del processo il tribuno fu trovato morto in casa, senza che sul cadavere vi fossero segni evidenti di violenza; la sua assenza imped\u00ec lo svolgimento del processo, che fu di fatto annullato.\nI due consoli poi indissero una leva militare, ma quando Publilio Volerone si rifiut\u00f2 decisamente di essere arruolato come soldato semplice, rivendicando di essere stato centurione, scoppiarono dei disordini. I littori furono malmenati e i consoli dovettero rifugiarsi all'interno della Curia, rinunciando poi alla leva e ad ogni altra azione repressiva. Le loro lamentele dell'episodio, presentate in Senato dopo la conclusione dei disordini, non ebbero seguito, volendo i senatori evitare lo scontro con la plebe.\nAltro.\nNel 470 a.C., durante il consolato del figlio Tiberio, Lucio Emilio Mamercino sostenne la legge agraria, manifestando ostilit\u00e0 contro quel Senato che anni prima gli aveva negato il trionfo."}
{"id": "2547192", "revid": "436907", "url": "https://it.wikipedia.org/wiki?curid=2547192", "title": "Trilogy (Sagi Rei)", "text": "Trilogy \u00e8 il terzo album di Sagi Rei, uscito il 1\u00ba febbraio 2008 nei negozi di dischi e dal successivo 8 febbraio, negli store digitali su internet. L'uscita \u00e8 avvenuta esattamente a 3 anni di distanza dal suo primo album \"Emotional Songs\".\nDopo il grande successo ottenuto con \"Emotional Songs\" ed \"Emotional Songs part 2\", con questo disco, l'artista sente l'esigenza di fare un salto in avanti, di non fare pi\u00f9 solo da interprete ma di esprimere se stesso al meglio, anche grazie alla collaborazione di due grandi autori come Gary Barlow e Eliot Kennedy.\nTracce.\nIl disco contiene soltanto 3 brani:"}
{"id": "2547202", "revid": "111796735", "url": "https://it.wikipedia.org/wiki?curid=2547202", "title": "Societ\u00e0 italiana per il progresso delle scienze", "text": "La Societ\u00e0 italiana per il progresso delle scienze (SIPS) \u00e8 un'associazione italiana, derivata dalle Riunioni degli scienziati italiani di epoca preunitaria e fondata ufficialmente nel 1908; successivamente costituita in ONLUS, si occupa della promozione delle scienze e delle loro applicazioni.\nL'origine della Societ\u00e0.\nL'unione tra scienziati italiani risale al 1839, nell'Italia preunitaria, con la I Riunione degli scienziati italiani a Pisa, realizzata su iniziativa di un gruppo di scienziati di diverse provenienze geografiche e diverse discipline, sull'onda del movimento di attenzione europeo di quel periodo per il progresso e il benessere dell'umanit\u00e0, meglio noto come positivismo. Tra i suoi promotori vi furono Carlo Luciano Bonaparte zoologo, nipote di Napoleone, Vincenzo Antinori, Giovanni Battista Amici, Gaetano Giorgini, Paolo Savi e Maurizio Bufalini.\nDurante l'XI Riunione degli scienziati italiani, svoltasi a Roma nel 1873 e presieduta da Terenzio Mamiani, nelle sedute del 25 e 27 ottobre venne approvata la costituzione di una \u00abun'associazione o societ\u00e0 degli Scienziati italiani ad imitazione dell'associazione britannica e dell'associazione francese per l'incremento delle scienze\u00bb. Fu cos\u00ec istituit\u00e0 formalmente la \"Societ\u00e0 italiana per il progresso delle scienze\" che inizi\u00f2 la propria attivit\u00e0 nel 1875 con l'approvazione del \"Regolamento\" all'apertura della XII Riunione degli scienziati italiani a Palermo. Fu eletto presidente della societ\u00e0 Terenzio Mamiani.\nL'iniziativa non ebbe per\u00f2 seguito e non vennero organizzati congressi o realizzate pubblicazioni.\nLa nuova Societ\u00e0.\nLa ricostituzione della societ\u00e0 avvenne a partire dal 1906 su iniziativa di Vito Volterra, Arturo Issel e Pietro Romualdo Pirotta, con i lavori preparatori per il primo congresso tenuto a Parma nel successivo settembre 1907. Con regio decreto 15 ottobre 1908, la Societ\u00e0 italiana per il progresso delle scienze venne eretta in ente morale nazionale.\nLa Societ\u00e0 ebbe tra i propri presidenti insigni scienziati italiani come il matematico Vito Volterra, il chimico Giacomo Ciamician e i premi Nobel per la medicina Camillo Golgi e Daniel Bovet. Il fisico Enrico Fermi fu vice presidente alla fine degli anni venti.\nLo statuto attualmente vigente, approvato nel 1974 con decreto del Presidente della Repubblica sancisce che la Societ\u00e0 \u00abha per scopo di promuovere il progresso, la coordinazione e la diffusione delle scienze e delle loro applicazioni e di favorire i rapporti e la collaborazione fra i cultori di esse\u00bb (art. 1 dello statuto)."}
{"id": "2547206", "revid": "152625", "url": "https://it.wikipedia.org/wiki?curid=2547206", "title": "Blake Tuomy-Wilhoit", "text": ""}
{"id": "2547207", "revid": "152625", "url": "https://it.wikipedia.org/wiki?curid=2547207", "title": "Dylan Tuomy-Wilhoit", "text": ""}
{"id": "2547211", "revid": "247222", "url": "https://it.wikipedia.org/wiki?curid=2547211", "title": "Sterpete", "text": ""}
{"id": "2547213", "revid": "767487", "url": "https://it.wikipedia.org/wiki?curid=2547213", "title": "Music for 18 Musicians", "text": "Music for 18 Musicians \u00e8 un'opera di Steve Reich, esponente di spicco del minimalismo musicale. Composta nel periodo 1974-1976, la prima esecuzione in pubblico risale al 24 aprile 1976 al Town Hall di New York. In seguito, fu pubblicata una registrazione dell'opera tramite l'etichetta ECM, nella collana New Series.\nStoria.\nMusic for 18 Musicians \u00e8 stato scritto per un violoncello, un violino, due clarinetti, quattro pianoforti, tre marimba, due xilofoni, un vibrafono, e quattro voci femminili.\nL'opera \u00e8 basata su una serie ciclica di undici accordi. Ogni singolo pezzo \u00e8 basato su uno degli accordi, e alla fine dell'esecuzione si ritorna al punto originario. Le sezioni si intitolano semplicemente Pulses e Section da I a XI. Music for 18 Musicians \u00e8 stato il primo tentativo di Reich fatto per grandi formazioni orchestrali, e la gran quantit\u00e0 di musicisti sulla scena fa s\u00ec che si generi una crescita di effetti psicoacustici, che affascinarono Reich, il quale ha dichiarato di voler approfondire questo campo. Un fattore nodale in questo lavoro \u00e8 sicuramente l'incremento di armonie e melodie, e il modo in cui queste si sviluppano nel brano. Un altro importante fattore \u00e8 l'uso del respiro umano, principalmente nei clarinetti e nelle voci, che contribuisce a dare struttura e impulso al brano. Il musicista suona la nota pulsante fin quando pu\u00f2 sostenerla col respiro, mentre ogni accordo \u00e8 interpretato dall'orchestra, assieme alle vigenti note sostenute dal fiato nell'espirazione. Il vibrafono \u00e8 usato per indicare all'orchestra il passaggio e le transizioni tra le \"Sections\" (titoli dei brani).\nAlcuni brani hanno una struttura ad ABCDCBA, e Steve Reich ha fatto sapere che questo lavoro possiede pi\u00f9 movimenti armonici nei primi cinque minuti di ogni altro lavoro da lui scritto.\nRegistrazioni.\nSono avvenute molte esecuzioni pubbliche di quest'opera, e cinque note registrazioni commerciali:"}
{"id": "2547217", "revid": "298229", "url": "https://it.wikipedia.org/wiki?curid=2547217", "title": "Asian Athletics Association", "text": "L'Asian Athletics Association (AAA) \u00e8 la federazione continentale che governa l'atletica leggera in Asia.\nHa sede a Bangkok, in Thailandia, ed organizza i campionati asiatici di atletica leggera ed altre competizioni continentali. \u00c8 una delle sei federazioni continentali che fanno parte della World Athletics."}
{"id": "2547218", "revid": "729019", "url": "https://it.wikipedia.org/wiki?curid=2547218", "title": "Enrico Augusto de la Motte Fouqu\u00e9", "text": "Enrico Augusto proveniva da un'antica famiglia normanna ed era il secondo figlio di un nobile emigrato dalla Francia dopo l'abrogazione dell'editto di Nantes.\nBiografia.\nNel 1706 Fouqu\u00e9 giunse alla corte del principe Leopoldo I di Anhalt-Dessau come paggio. Prese parte, come alfiere del 3\u00ba reggimento di fanteria, alla campagna nella Pomerania anteriore. L'8 marzo 1719 fu promosso primo tenente. Nel 1723 Fouqu\u00e9 divenne capitano di Stato Maggiore ed il 21 febbraio 1729 comandante di compagnia.\nFederico il Grande lo ebbe gi\u00e0 come fiduciario quando era ancora principe della corona e rimase in contatto con lui anche durante la sua permanenza forzata nella fortezza di K\u00fcstrin. Fouqu\u00e9 fu anche spesso suo ospite a Rheinsberg. Un disaccordo con il suo capo, il principe Leopoldo I di Anhalt-Dessau, lo costrinse a lasciare il servizio attivo in Prussia e ad arruolarsi nell'esercito danese. Allorch\u00e9 nel 1740 Federico II sal\u00ec al trono, egli fu richiamato in patria ed il 26 luglio fu promosso al grado di colonnello e gli fu assegnato il comando del 37\u00ba reggimento di fucilieri.\nNel 1742 Fouqu\u00e9 comand\u00f2 un battaglione di granatieri e fu nominato comandante di Glatz.\nIl 13 maggio 1743 fu promosso maggior generale ed un anno dopo divenne comandante del reggimento di fanteria n. 33. Federico II lo nomin\u00f2 il 22 gennaio 1751 tenente generale e nel medesimo anno fu insignito dell'Ordine dell'Aquila Nera.\nNel corso della guerra dei sette anni Fouqu\u00e9 si distinse particolarmente nella battaglia di Praga, a Landeshut dopo la battaglia di Leuthen, cos\u00ec come ad Habelschwerdt.\nNel 1759 il re lo incaric\u00f2 della copertura della Slesia e dell'importante passo di Landeshut, compito che Fouqu\u00e9 esegu\u00ec molto bene nonostante disponesse di forze limitate rispetto a quelle nemiche.\nNel 1760 Loudon costrinse i prussiani a sgombrare le loro posizioni di Landeshut, che Fouqu\u00e9 successivamente dovette, contro le proprie convinzioni, rioccupare per ordine del re. Il 23 luglio egli fu attaccato a Landeshut da forze nemiche tre volte superiori e dopo una strenua resistenza dovette soccombere, fu ferito e preso prigioniero.\nDopo la guerra Enrico Augusto de la Motte Fouqu\u00e9 non rientr\u00f2 nel servizio attivo. Federico II gli concesse una prebenda come prevosto in Brandeburgo, ove Fouqu\u00e9 visse fino alla morte.\nLa sua vita fu dettagliatamente descritta dal nipote, lo scrittore Federico de la Motte Fouqu\u00e9.\nBibliografia.\nin tedesco:"}
{"id": "2547223", "revid": "287204", "url": "https://it.wikipedia.org/wiki?curid=2547223", "title": "Abierto Mexicano Telcel 1995", "text": "L'Abierto Mexicano Telcel 1995 \u00e8 stato un torneo di tennis giocato sulla terra rossa.\n\u00c8 stata la 3\u00aa edizione dell'Abierto Mexicano Telcel, \nche fa parte della categoria World Series nell'ambito dell'ATP Tour 1995,\nIl torneo si \u00e8 giocato a Citt\u00e0 del Messico in Messico, \ndal 27 febbraio al 6 marzo 1995.\nCampioni.\nSingolare.\n Thomas Muster ha battuto in finale Fernando Meligeni, 7-6(4), 7-5\nDoppio.\n Javier Frana / Leonardo Lavalle hanno battuto in finale Marc-Kevin Goellner / Diego Nargiso, 7-5, 6-3"}
{"id": "2547229", "revid": "92723", "url": "https://it.wikipedia.org/wiki?curid=2547229", "title": "Festa del Covo (Campocavallo)", "text": "La festa del Covo (in dialetto osimano \"la festa del C\u00f3o\") \u00e8 un avvenimento a sfondo religioso che si tiene ogni anno la prima domenica di agosto nella frazione Campocavallo di Osimo (AN).\nCaratteristiche.\nIl \"covo\", espressione della cultura contadina che caratterizza tutto il territorio comunale di Osimo e dei comuni vicini, \u00e8 un carro che presenta sempre una costruzione realizzata interamente con spighe di grano dai contadini del luogo. Ogni anno viene realizzato un covo differente, che rappresenta sempre una nuova immagine religiosa (chiese, santuari, luoghi di culto). La festa dura sempre due o tre giorni, lungo i quali si susseguono ogni sera eventi musicali, teatrali, artistici e gastronomici, e culmina la prima domenica di agosto con la processione religiosa del covo, che si snoda per le vie di Campocavallo all'ombra del santuario della Beata Vergine Addolorata, alla quale \u00e8 consacrato il covo.\nStoria.\nLa prima edizione.\nLa prima edizione della festa del Covo si tenne il 13 agosto 1939. L'idea fu concepita da Clemente Ciavattini, un anziano contadino di Campocavallo, che decise di dar vita al progetto con l'aiuto dei suoi figli Basilio, Cesare, Isidoro, Vincenzo e Marino e di altri agricoltori della zona, tra cui Enrico Gatto e Giulio Alessandrini. Alla realizzazione dell'evento parteciparono anche le donne delle loro famiglie, che non ebbero affatto un ruolo marginale.\nCiavattini volle realizzare nella sua casa colonica il primo covo, che si decise dovesse rappresentare la Corona dell'Incoronazione, gi\u00e0 posta nel santuario di Campocavallo, dove si venerava la Beata Vergine Addolorata dal 1892. Egli chiam\u00f2 Don Carlo Grillantini ed Elmo Cappannari a dargli una mano per lo schizzo dell'immagine della Corona. Quindi Ciavattini e suo figlio Basilio, assieme a Giulio Pettinari e ad Enrico e Nazzareno Gatto, costruirono lo scheletro in legno.\nSostenuti dal vescovo e da don Carlo Grillantini, i contadini ufficializzarono la festa con un Avviso Sacro del 5 agosto 1939. Cos\u00ec la Corona, realizzata intrecciando spighe di grano sullo scheletro in legno, fu portata in processione in onore della Vergine Addolorata come offerta di ringraziamento per la prosperosit\u00e0 dei raccolti e benedetta dal parroco locale Ludovico Amadini.\nLe altre edizioni.\nNegli anni la festa si \u00e8 evoluta nei contenuti ed ha acquisito importanza, fino ad accogliere covi che rappresentano luoghi religiosi di importanza internazionale: Lourdes, Fatima, Assisi, Cz\u0119stochowa, Santiago di Compostela solo per citarne alcuni.\nSpesso le opere raffiguranti famosi luoghi di culto sono state portate in pellegrinaggio al santuario o alla chiesa rappresentata. Ad esempio, nell'edizione 2009 della festa \u00e8 stato presentato un covo rappresentante la cattedrale di San Basilio di Mosca, importante centro della Chiesa ortodossa, trasportato poi in Russia per essere esposto a Mosca nella Piazza Rossa dal 28 agosto al 3 settembre, accompagnato da una delegazione di parrocchiani di Campocavallo.\nLa maggior parte dei covi di tutte le edizioni sono raccolti nell'apposito museo a Campocavallo."}
{"id": "2547230", "revid": "348618", "url": "https://it.wikipedia.org/wiki?curid=2547230", "title": "Jhonny Gonzales", "text": ""}
{"id": "2547232", "revid": "287204", "url": "https://it.wikipedia.org/wiki?curid=2547232", "title": "North American, Central American and Caribbean Athletic Association", "text": "La North America, Central America and Caribbean Athletic Association (NACAC) \u00e8 la federazione continentale che governa l'atletica leggera in America settentrionale, America centrale e Caraibi.\nHa sede a San Juan, Porto Rico, ed organizza i campionati nord-centroamericani e caraibici di atletica leggera ed altre competizioni continentali. \u00c8 una delle sei federazioni continentali che fanno parte della World Athletics."}
{"id": "2547233", "revid": "106456", "url": "https://it.wikipedia.org/wiki?curid=2547233", "title": "Nigel Havers", "text": "Biografia.\nIl primo lavoro di Nigel fu in una serie radio, poi entr\u00f2 nel cinema con piccole apparizioni. Dopo il suo lavoro teatrale, Havers attravers\u00f2 un periodo di disoccupazione, durante il quale ha lavorato con un commerciante di vini. Fu salvato da questa sorte da un annuncio in \"Private Eye\" che ha posato per il fotografo Tuppy Owens. Ha concluso questa parte della sua carriera, quando la sua fidanzata, che poi divenne la sua prima moglie, Carolyn Cox, propose di trasferirsi insieme nel 1974. La sua prima comparsa nel cinema fu in una piccola parte in \"La papessa Giovanna\" (1972), ma il suo primo grande successo arriv\u00f2 con il ruolo di primo piano in una drammatizzazione della BBC di Nicholas Nickleby (1977), seguita da un altro dramma della serie della BBC, un cavaliere Riding By. Con il tempo \u00e8 comparso in \"Momenti di gloria\" (1981) ed era diventato un volto noto in televisione. Nel 1984 fu il serioso, abbottonato Ronny Heaslop, il magistrato civile innamorato di Adela Quested nel superbo \"Passaggio in India\", di David Lean. Nel 1986 lo troviamo accanto a Michael Caine nel film di spionaggio \"The Whistle Blower\". Nel 1987 recit\u00f2 accanto a Christian Bale e John Malkovich, interpretando il Dottor Rewlins, ne \"L'impero del sole\" di Steven Spielberg. Attualmente \u00e8 sposato con Georgiana Bronfman.\nFilmografia parziale.\nTelevisione.\nDownton Abbey stagione 2"}
{"id": "2547234", "revid": "670021", "url": "https://it.wikipedia.org/wiki?curid=2547234", "title": "Marchesini", "text": "Marchesini \u00e8 un diffuso cognome italiano"}
{"id": "2547235", "revid": "292162", "url": "https://it.wikipedia.org/wiki?curid=2547235", "title": "Mazzarino (Italia)", "text": "Mazzarino (\"Mazzarinu\" in ) \u00e8 un comune italiano di abitanti del libero consorzio comunale di Caltanissetta in Sicilia.\nGeografia fisica.\nTerritorio.\nMazzarino sorge su una collina interna nell'entroterra della piana di Gela, a est del fiume Salso, posta a 553 metri s.l.m., nella Sicilia centrale; e dista 32\u00a0km da Gela, 36\u00a0km da Caltagirone, 93\u00a0km da Agrigento, 44\u00a0km da Caltanissetta, 53\u00a0km da Enna, 99\u00a0km da Ragusa e 113\u00a0km da Catania.\nClima.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +7,2\u00a0\u00b0C; quella del mese pi\u00f9 caldo, luglio, \u00e8 di +25,3\u00a0\u00b0C.\nStoria.\nNumerose fonti fanno derivare il nome Mazzarino da \"Mazzara\" per deformazione dall'antico toponimo \"Maktorium\". Maktorium (o Maktorion) sarebbe stato un centro indigeno ellenizzato (greco:\u00a0\u039c\u03b1\u03ba\u03c4\u03ce\u03c1\u03b9\u03bf\u03bd), citato da Erodoto (VII, 53) e che \u00e8 stato identificato con i resti venuti alla luce nei pressi di Monte Bubbonia, nel territorio di Mazzarino, scavati da Paolo Orsi nei primi del Novecento. Il centro attuale invece si form\u00f2 in et\u00e0 medievale attorno ad un castello di origine araba, del quale oggi si trovano solo pochi resti. Nel 1143 l'aleramico Manfredi fu il primo signore di Mazzarino. Nel 1304 pass\u00f2 sotto alla dinastia dei Branciforte, fino all'abolizione della feudalit\u00e0, nel 1812. Infine nel 1818 fece parte della provincia di Caltanissetta.\nMazzarino \u00e8 considerata la perla del barocco siciliano della provincia nissena per la bellezza delle sue chiese e non solo.\nMazzarino \u00e8 stata dichiarata centro d'arte e pu\u00f2 offrire al turista diversi spunti per una visita, come il castello, noto come \u201c\"u Cannuni\"\u201d, con l'unica torre cilindrica, quasi \u201ccannone\u201d, che si erge verso il cielo. D'origine romano-bizantina, il castello sub\u00ec nel corso dei secoli numerosi rifacimenti. \u00c8 stato anche \"set\" della famosa serie televisiva \"La piovra\".\nDa vedere anche Palazzo Alberti uno degli edifici di maggiore valore architettonico, il Convento dei Padri Carmelitani e la Chiesa di Santa Maria del Monte Carmelo che sorgono sulla piazza centrale della citt\u00e0. Altro sito di suggestiva bellezza \u00e8 la Chiesa di Sant'Ignazio con annesso il Collegio dei Gesuiti la chiesa restaurata recentemente ha un bellissimo organo privo di canne collocato nella cantoria ultimata nel 1734.\nIl Collegio, interessato recentemente da lavori di restauro, diverr\u00e0 sede del museo dedicato a Carlo Maria Carafa. Inoltre si possono ammirare la chiesa di Santa Maria della Neve, la chiesa dei Padri Cappuccini, la chiesa della Madonna del Mazzaro patrona della citt\u00e0 che si festeggia nel mese di settembre.\nMonumenti e luoghi d'interesse.\n\"'U Cannuni\" \u00e8 il castello di Mazzarino (nome reale non conosciuto); un altro castello, sempre in territorio di Mazzarino ma la cui vista si pu\u00f2 godere percorrendo la vecchia strada per Catania, \u00e8 il \"Castello di Salamone\" (nome reale Castello di Garsiliato). Il primo \u00e8 il monumento maggiormente rappresentativo ed \u00e8 stato teatro di una puntata della serie TV \"La piovra\" girata all'interno di esso. Il secondo meno famoso ai non mazzarinesi fu la dimora di antichi signori.\nMolte sono poi le chiese e gli edifici antichi interessanti da visitare, cos\u00ec come il percorso turistico denominato \"La via dei Fasti e del Prestigio\".\nMazzarino possiede dei veri capolavori, un patrimonio lasciatoci in eredit\u00e0 dai nostri antenati a testimonianza del loro amore per l'arte, tanto da essere proposta a far parte dell'UNESCO con il riconoscimento del Comune di Mazzarino come citt\u00e0 d'Arte, ai sensi dell'art.13 co. V della L.r. n.28/99, ed \u00e8 stato incluso tra i Comuni ad economia prevalentemente turistica.\nChiese aperte al culto.\nSanta Maria della Neve.\nTempio del Duomo o Madrice fu eretta verso la fine del XVI secolo sull'area dove prima sorgeva una chiesetta dedicata a Santa Maria della Neve, su progetto dell'architetto Angelo Italia, modificato successivamente su disposizione testamentaria del principe Carlo Maria Carafa. La facciata originaria \u00e8 rimasta incompleta, Mentre infatti la parte superiore sinistra ospita un bassorilievo in pietra, raffigurante la creazione di Adamo ed Eva, il lato destro \u00e8 privo del corrispondente, che avrebbe dovuto raffigurare Caino ed Abele. La facciata conserva quattro cassettoni rimasti vuoti, anch'essi sede prevista di bassorilievi non pi\u00f9 eseguiti. Mancano parimenti quattro statue che avrebbero dovuto riempire le nicchie vuote. L'interno \u00e8 a tre navate. Dietro all'altare maggiore vi \u00e8 una grande tela raffigurante una Madonna della Neve. Gli stucchi della cappella della Madonna di Lourdes sono opera del Fantauzzi. Questa cappella e quella del SS. Sacramento sono adornate da due meravigliosi lampadari ottocenteschi in vetro di Murano policromi. Intorno all'altare maggiore vi \u00e8 un ricchissimo stallo per i canonici, o coro, preziosissima opera lignea del concittadino Santi Rigano. L'altare \u00e8 in cristalli dorati e colorati, l'opera si compone di 36 scene del Vecchio e Nuovo Testamento. Completano il prezioso stallo diciotto medaglioni riproducenti i dodici apostoli, i quattro evangelisti, San Giuseppe e la Madonna. L'opera venne completata nel 1872. Il Duomo \u00e8 parrocchia con qualche interruzione dal 1763.\nBasilica Maria Santissima del Mazzaro.\nEretta intorno al 1100 da Manfredi, distrutta dal terremoto del 1693 e ricostruita dal 1760. Il tempio ha tre navate, con pareti decorate in stile barocco siciliano su progetto di Bonaiuto da Siracusa. Al proprio interno si trova un quadro ligneo raffigurante la Madonna col Bambino sulle ginocchia ed accanto le vergini siciliane Sant'Agata e Santa Lucia, di stile greco-bizantino, ritrovato da un pastore intorno al 1125 mentre pascolava il suo gregge sulla cima boscosa della collina di Mazzarino; sepolto in seguito all'editto emanato da Leone Isaurico, dopo il ritrovamento, il popolo proclam\u00f2 la Madonna del quadro Patrona di Mazzarino. Nell'aprile del 2006 papa Benedetto XVI l'ha elevata alla dignit\u00e0 di basilica minore.\nSS. Crocifisso dell'Olmo.\nRisalente al V secolo dell'era cristiana; restaurata dai Normanni tra il X e XI secolo e dedicata alla Madonna dell'Itria; distrutta in seguito al terremoto del 1693 e ricostruita ad opera del marchese Filippo Bivona. Sembra che fin da quel tempo esistesse il Crocifisso, chiamato il Crocifisso delle Grazie; oggi si venera il SS. Crocifisso montato sopra una pesantissima bara di ferro che viene portato a spalla da uomini scalzi e nudi indossanti soltanto il saio bianco della confraternita per alcune vie del Paese la Seconda Domenica del mese di maggio. Il nome \"Signore dell'Olmo\" si deve ad una leggenda. Si racconta infatti che in un'epoca imprecisata il Crocifisso fu oggetto di attenzioni da parte di un gruppo di ladri. Uno di questi infisse una verga di legno di olmo davanti alla porta della chiesa, ma questo subito dopo inizi\u00f2 a germogliare mettendo in fuga i malavitosi. Un grande Olmo difatti era presente fino alla fine dell'Ottocento.\nChiesa dei Padri Cappuccini.\nCon annesso convento; eretta intorno al 1120, vi si venerava la Madonna delle Grazie e poi fu dedicata a San Francesco d'Assisi. La costruzione del convento fu voluta e finanziata nel 1574 dal barone Pietro Rivalora.\nImmacolata Concezione.\nSorta nel XIV secolo, tra il 1560 ed il 1575, era dedicata alla Madonna della Catena. Vi si conserva una tela del 1606 del Paladini raffigurante l'Immacolata Concezione adorata da San Francesco, ove il pittore si autoritrae vestito con saio francescano, sottoscrivendosi con le parole: \"Philippus Paladini florentinus pingebat, anno 1606\".\nEx Convento dei PP. Carmelitani e Chiesa del Carmine.\nRisalente a prima del 1471, questo convento oggi trasformato in Palazzo Comunale, tranne la chiesa fu voluto da Giuseppe Branciforti ma completato dal priore Carmelitano G. Marco Ferranti intorno al 1673, la chiesa \u00e8 a croce latina con ornamenti un po' barocchi; l'altare Maggiore \u00e8 riccamente decorato da marmi policromi. Al suo interno si trova la cripta del Sarcofago del Principe Giovanni II Branciforti, opera attribuita a Domenico Gagini. Il 23 novembre 2011 alle ore 11:08 un fulmine colpisce la punta della cupola danneggiando \"l'occhio della cuspide\" della chiesa e distruggendo alcune automobili. Adesso la struttura \u00e8 stata protetta con accurati accorgimenti.\nSan Domenico.\nPrima conosciuta come Santa Maria del Soccorso. Eretta nel 1480 dal nobile Antonio Alegambe; \u00e8 annessa all'ex convento dei Frati Domenicani (ventiseiesima istituzione dell'ordine in terra di Sicilia fondata nel 1518); al suo interno ospita la statua di Maria SS. del Rosario la cui festa ricade nella prima domenica di ottobre. Presenta una sola navata.\nMaria SS. delle Lacrime.\nEbbe origine da un fatto accaduto alla vista di tutti nel 1638, quando nella casa di un certo Giuseppe Peloso, si vede lacrimare un quadro della Santa Vergine. La casa venne demolita e dalle sue ceneri, per volere del popolo e per carit\u00e0 del conte Giuseppe Branciforti, fu eretta la chiesa attuale avente forma circolare, a tre navate, del diametro della cupola di San Pietro a Roma. Vi si venera Santa Rita la cui festa ricorre nel mese di maggio.\nSanta Maria del Ges\u00f9.\nCon annesso convento, si presenta con una sola navata. Eretta nel 1425 e dedicata a Sant'Ippolito, annesso alla chiesa, nel 1573, venne costruito il convento di Santa Maria del Ges\u00f9, da cui prese il nome tutto il complesso. La sua erezione a parrocchia avvenne nel 1943.\nFiglie di Maria Ausiliatrice.\nEretta nel 1965, \u00e8 stata arricchita nel 1983 in poi da marmi policromi; di forma ellittica, ai due lati un quadro di Don Bosco e di San Domenico Savio ed un quadro di Madre Mazzarello e Laura Vicuna. Sulla cupola della chiesa vi \u00e8 una statua in marmo di Maria Ausiliatrice. Nel 1961 in un angolo all'esterno della chiesa \u00e8 stato inaugurato il monumento di Cristo Re.\nSanta Maria delle Grazie.\nEretta intorno all'XI secolo nelle vicinanze dell'antica Mazzarino, vi si celebra la Santa Messa una volta l'anno, il 2 luglio. Nel 1973 vennero rubati il Crocifisso e un quadro della Madonna di pietra di gesso, risalente quest'ultima alla stessa epoca di erezione della detta chiesa, ove vi erano impressi dei geroglifici greci.\nArea attrezzata demaniale di Rafforosso.\n L'area attrezzata demaniale di Rafforosso \u00e8 immersa nell'omonimo bosco che abbraccia il territorio di Mazzarino: ha una discreta estensione di eucalipti e offre la possibilit\u00e0 di effettuare escursioni naturalistiche.\nEconomia.\n\u00c8 un centro prevalentemente agricolo, notevole \u00e8 la produzione di grano, mandorle, uva, olive e carciofo. Molto importante \u00e8 inoltre l'allevamento di ovini; e l'artigianato, e in particolar modo la lavorazione del legno e del marmo.\nIn passato si estraeva zolfo dalla Solfara Bubonia.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "2547239", "revid": "28592", "url": "https://it.wikipedia.org/wiki?curid=2547239", "title": "Clinton Hill, Brooklyn", "text": ""}
{"id": "2547241", "revid": "131145", "url": "https://it.wikipedia.org/wiki?curid=2547241", "title": "Atletismo Sudamericano", "text": "Atletismo Sudamericano (in precedenza Confederaci\u00f3n Sudamericana de Atletismo \u2013 CONSUDATLE), \u00e8 la federazione continentale che governa l'atletica leggera in America meridionale.\nHa sede a Manaus, in Brasile, ed organizza i campionati sudamericani di atletica leggera ed altre competizioni continentali. \u00c8 una delle sei federazioni continentali che fanno parte della World Athletics."}
{"id": "2547242", "revid": "767487", "url": "https://it.wikipedia.org/wiki?curid=2547242", "title": "Memphis Slim", "text": "Biografia.\nHa guidato una serie di formazioni che, riflettendo il richiamo popolare del jump blues, comprendevano sassofono, basso, batteria e pianoforte. Una sua canzone, \"Every Day I Have the Blues\", \u00e8 diventata un pezzo standard inciso da molti altri artisti."}
{"id": "2547245", "revid": "131145", "url": "https://it.wikipedia.org/wiki?curid=2547245", "title": "NACAC", "text": ""}
{"id": "2547248", "revid": "287204", "url": "https://it.wikipedia.org/wiki?curid=2547248", "title": "San Antonio Spurs 1984-1985", "text": "La stagione 1984-85 dei San Antonio Spurs fu la 9\u00aa nella NBA per la franchigia.\nI San Antonio Spurs arrivarono quarti nella \"Midwest Division\" della \"Western Conference\" con un record di 41-41. Nei play-off persero nel primo turno contro i Denver Nuggets."}
{"id": "2547249", "revid": "271907", "url": "https://it.wikipedia.org/wiki?curid=2547249", "title": "Comitato centrale del PCUS", "text": ""}
{"id": "2547251", "revid": "124770317", "url": "https://it.wikipedia.org/wiki?curid=2547251", "title": "Swissminiatur", "text": "Swissminiatur \u00e8 un parco in miniatura svizzero, situato a Melide, sulle rive del lago Ceresio, nel Canton Ticino. Il parco fu fondato da Pierre Vuigner ed \u00e8 stato inaugurato il 6 giugno 1959 e nel 2019 ha festeggiato i suoi primi 60 anni.Occupa una superficie di 14\u00a0000 m\u00b2, con oltre 129 modelli dei pi\u00f9 famosi edifici e monumenti della Svizzera, in scala 1:25. Per gli appassionati di ferromodellismo, vi \u00e8 una rete di 3\u00a0560\u00a0m di strade ferrate in miniatura che si snodano attraverso il parco, che risulta essere ornato da 1\u00a0500 piante e da oltre 15\u00a0000 fiori.\nLa zona \u00e8 circondata da montagne come il Monte Generoso, il San Salvatore e il Monte San Giorgio."}
{"id": "2547261", "revid": "26325895", "url": "https://it.wikipedia.org/wiki?curid=2547261", "title": "\u00c1sino", "text": ""}
{"id": "2547268", "revid": "92723", "url": "https://it.wikipedia.org/wiki?curid=2547268", "title": "Alekseevka", "text": ""}
{"id": "2547269", "revid": "767487", "url": "https://it.wikipedia.org/wiki?curid=2547269", "title": "Can You Please Crawl Out Your Window?", "text": "Can You Please Crawl Out Your Window? \u00e8 un singolo di Bob Dylan pubblicato nel 1965, ma incluso per la prima volta in un album solamente nel 1985, all'interno della raccolta \"Biograph\". Quando venne pubblicato raggiunse la 58ma posizione nella Billboard Hot 100 e la 17ma nella classifica del Regno Unito. Venne registrato con The Hawks (che sarebbero poi diventati The Band) durante la stessa sessione di \"One of Us Must Know (Sooner or Later)\", che verr\u00e0 pubblicata come singolo qualche mese pi\u00f9 tardi.\nDylan suon\u00f2 la canzone a Phil Ochs mentre erano in una limousine. Quando Ochs espresse un tiepido giudizio, Dylan lo butt\u00f2 fuori dicendogli: \"\u00abTu non sei un cantante folk. Sei un giornalista\u00bb\".\nQuesta canzone \u00e8 stata inclusa in \"31 canzoni\" di Nick Hornby."}
{"id": "2547270", "revid": "110157", "url": "https://it.wikipedia.org/wiki?curid=2547270", "title": "La diva Julia (romanzo)", "text": "La diva Julia \u00e8 un romanzo di William Somerset Maugham, pubblicato per la prima volta nel 1937. Nel 2004 dal romanzo \u00e8 stato tratto il film \"Being Julia - La diva Julia\".\nTrama.\nJulia Lambert \u00e8 un'attrice teatrale di grande successo, vicina ai cinquanta. Il romanzo racconta la sua vita, il suo legame con il marito Michael e quello con il suo amante Tom. &lt;br&gt; Julia \u00e8 essenzialmente una donna priva di una reale identit\u00e0, supera le avversit\u00e0 e si relaziona con le altre persone interpretando i personaggi che finora l'hanno resa un'attrice di successo. &lt;br&gt; Il romanzo, tipicamente novecentensco, dipinge un personaggio che rimane vincente, nonostante le disavventure che la vita le riserva. La vittoria di Julia sta proprio nella sua inconsapevolezza, capace di mascherare, fino quasi ad oscurare, la vera personalit\u00e0. Si pu\u00f2 distinguere, in ogni caso, un lieve sentimento di consapevolezza, segnalato dalla presenza del figlio Roger, l'unico a rendersi conto dell'irrealt\u00e0 della personalit\u00e0 materna. "}
{"id": "2547272", "revid": "287204", "url": "https://it.wikipedia.org/wiki?curid=2547272", "title": "Two Great Guitars", "text": "Two Great Guitars \u00e8 un album dei cantanti Rock and roll Chuck Berry (il settimo album) e Bo Diddley (il dodicesimo album) pubblicato nel 1964 sotto l'etichetta Chess Records. \u00c8 considerato uno dei primi album \"super session\" di musica rock. [Da chi?] \u00c8 stato il primo album in studio pubblicato da Berry dopo il suo rilascio dalla prigione.\nL'album \u00e8 composto da due lunghe jam strumentali improvvisate pi\u00f9 un paio di brani strumentali; ulteriori registrazioni strumentali sono state incluse nella ristampa in compact disc. La copertina mostra una Gibson ES-350T di propriet\u00e0 di Berry e una chitarra creata da Diddley adagiate sui sedili di un'automobile."}
{"id": "2547276", "revid": "149587", "url": "https://it.wikipedia.org/wiki?curid=2547276", "title": "Repubblica di Comi", "text": ""}
{"id": "2547280", "revid": "287204", "url": "https://it.wikipedia.org/wiki?curid=2547280", "title": "Newsweek Champions Cup and the State Farm Evert Cup 1995", "text": "Il Newsweek Champions Cup and the Evert Cup 1997 \u00e8 stato un torneo di tennis giocato sul cemento. \u00c8 stata la 19\u00aa edizione del \"Torneo di Indian Wells\", che fa parte della categoria ATP Super 9 nell'ambito dell'ATP Tour 1995, e della Tier II nell'ambito del WTA Tour 1995. Il torneo maschile si \u00e8 giocato dal 6 al 13 marzo, che quello femminile dal 27 febbraio al 5 marzo 1995 all'Indian Wells Tennis Garden di Indian Wells in California.\nCampioni.\nSingolare maschile.\n Pete Sampras ha battuto in finale Andre Agassi 7\u20135, 6\u20133, 7\u20135\nSingolare femminile.\n Mary Joe Fern\u00e1ndez ha battuto in finale Nata\u0161a Zvereva 6\u20134, 6\u20133\nDoppio maschile.\n Tommy Ho / Brett Steven hanno battuto in finale Gary Muller Piet Norval 6\u20134, 6\u20137\nDoppio femminile.\n Lindsay Davenport / Lisa Raymond hanno battuto in finale Larisa Neiland / Arantxa S\u00e1nchez Vicario 2\u20136, 6\u20134, 6\u20133"}
{"id": "2547284", "revid": "131358", "url": "https://it.wikipedia.org/wiki?curid=2547284", "title": "FK Leotar Trebinje", "text": ""}
{"id": "2547285", "revid": "547034", "url": "https://it.wikipedia.org/wiki?curid=2547285", "title": "Sofia (imperatrice)", "text": "Era nipote dell'Imperatrice Teodora, consorte di Giustiniano I. Spos\u00f2 il nipote di Giustiniano, Giustino II, che divenne imperatore nel 565 alla morte dello zio. Fu Imperatrice dal 565 al 578. Nel 573-574 Giustino II impazz\u00ec e Sofia venne nominata reggente; Sofia sugger\u00ec al marito di associare al trono il comes excubitorum Tiberio Costantino, che venne nominato Cesare nel 574. Nel periodo che va dal 574 al 578 furono Sofia e Tiberio a reggere le sorti dell'Impero facendo le veci del folle Giustino II.\nTiberio si prov\u00f2 un uomo molto misericordioso, arrivando al punto da sperperare i soldi dello stato per distribuirli ai poveri. Pare che l'Augusta Sofia lo rimproverasse per aver ridotto l'Impero in povert\u00e0, dicendogli:\nTiberio II rispose in questo modo:\nAlla morte di Giustino (578), Tiberio II divenne Imperatore. Sofia voleva sposarsi una seconda volta con Tiberio, che per\u00f2 era gi\u00e0 sposato e rifiut\u00f2 per questo motivo la proposta. Sofia organizz\u00f2 allora una congiura contro Tiberio; mentre l'Imperatore stava passando l'estate nella sua residenza estiva, Sofia convoc\u00f2 Giustiniano (un pretendente al trono) e organizz\u00f2 una congiura per uccidere Tiberio e mettere sul trono Giustiniano; ma Tiberio II, scoperta la congiura, ritorn\u00f2 in fretta a Costantinopoli e ordin\u00f2 di arrestare Sofia, che venne privata di tutti i suoi beni e dei suoi privilegi."}
{"id": "2547296", "revid": "38790409", "url": "https://it.wikipedia.org/wiki?curid=2547296", "title": "Distretto di Melenki", "text": ""}
{"id": "2547297", "revid": "767487", "url": "https://it.wikipedia.org/wiki?curid=2547297", "title": "Melenkovskij rajon", "text": "Il Melenkovskji rajon () \u00e8 un rajon dell'Oblast' di Vladimir, in Russia, il cui capoluogo \u00e8 Melenki. Istituito nel 1929, il rajon ricopre una superficie di 2.221 chilometri quadrati ed ospita una popolazione di circa 37.000 abitanti."}
{"id": "2547303", "revid": "228446", "url": "https://it.wikipedia.org/wiki?curid=2547303", "title": "George Leveson-Gower, II conte di Granville", "text": "Conte (in inglese \"Earl\"), ministro degli Esteri della Gran Bretagna dal 1851 al 1852, dal 1870 al 1874 e dal 1880 al 1885. Fu leader del Partito Liberale e ministro delle Colonie dal 1868 al 1870 e nel 1886.\nIn tutta la sua carriera espresse una politica di non intervento. Dovette tuttavia affrontare la crisi egiziana del 1881-1882 e il dramma di Charles George Gordon in Sudan. Fu stretto collaboratore del primo Ministro William Ewart Gladstone, del quale condivise la politica.\nGli inizi.\nDopo la formazione all'Eton College e al Christ Church di Oxford, Granville si rec\u00f2 a Parigi per un breve periodo durante il quale segu\u00ec il padre nel lavoro di ambasciatore. Tornato a Londra, nel 1836 entr\u00f2 nella Camera dei Comuni fra i Whig, eletto nel collegio di Lichfield. Nel 1840 spos\u00f2 Lady Acton (Marie Louise Pelline de Dalberg), vedova di Sir Richard Acton e madre dello storico Lord Acton. Dal 1846 fu membro della Camera dei Lord ed ebbe per la prima volta la carica di ministro degli Esteri nel dicembre 1851 con il governo liberale di John Russell, che, per\u00f2, cadde due mesi dopo.\nCon Gladstone.\nFra il 1852 e il 1866 fu per tre volte, occupando quasi sempre lui la carica, Presidente del Consiglio privato (\"Lord President of the Council\"). Dal 1868 inizi\u00f2 a ricoprire cariche di rilievo nei governi liberali che si susseguirono, tutti capeggiati da William Ewart Gladstone. Fu ministro delle Colonie nel primo governo Gladstone dalla nascita dell'esecutivo (dicembre 1868) fino al luglio 1870, quando pass\u00f2 agli Affari Esteri. Ricopr\u00ec ancora la carica di ministro degli Esteri nel secondo governo Gladstone dal 1880 al 1885 e torn\u00f2 Ministro delle Colonie per un breve periodo nel 1886 con il terzo governo Gladstone.\nAgli Esteri dal 1870 al 1874.\nMorto Lord Clarendon, Gladstone chiam\u00f2 al \"Foreign Office\", Granville che si trov\u00f2 subito a gestire la complicata questione della guerra Franco-Prussiana e tutte le reazioni che si ebbero in Europa come conseguenza.\nDopo la guerra franco-prussiana.\nNell'autunno del 1871 la Russia, approfittando della sconfitta francese, dichiar\u00f2 nulle le clausole del trattato di Parigi (1856) che la obbligavano a rinunciare ad una flotta nel Mar Nero. La Gran Bretagna, avversaria della Russia in Asia centrale, allarmatasi della mossa, reclam\u00f2 la validit\u00e0 dei trattati e si appell\u00f2 per questo al Primo ministro prussiano Otto von Bismarck.\nL'idea di Granville era che, dal momento che la Francia non sarebbe stata pi\u00f9 di alcuna utilit\u00e0 in Medio Oriente, la Prussia avrebbe potuto afferrare l'occasione di divenire la \u201cnaturale alleata\u201d della Gran Bretagna aderendo al gruppo di nazioni che firmarono il trattato di Parigi garantendone le clausole (compresa quella della smilitarizzazione russa del Mar Nero).\nGranville scrisse a Gladstone: \u00abCi\u00f2 allevierebbe piuttosto che appesantire gli obblighi dell'Inghilterra e costituirebbe un efficiente freno contro i tentativi della Russia di farli osservare\u00bb. Ma la Prussia (che intanto era divenuta Germania) era troppo lontana politicamente dalle altre due potenze del gruppo di Parigi (Francia e Austria) e troppo vicina geograficamente al potenziale nemico, la Russia, per poter accettare. Fatto sta che la linea di Granville di avvicinamento alla Germania fu perseguita dalla Gran Bretagna per i trent'anni successivi, pur senza risultati tangibili.\nI rapporti con la Russia.\nBismarck si rese disponibile, per\u00f2, a fare da mediatore e Granville dispose una conferenza che si tenne a Londra dal gennaio al marzo del 1871. Vi parteciparono tutte le nazioni europee del Congresso di Parigi del 1856 (al posto del Regno di Sardegna figur\u00f2, ovviamente, l'Italia). Risultato della Conferenza fu, semplicemente, il riconoscimento della cessazione della validit\u00e0 delle clausole del Trattato di Parigi riguardanti la smilitarizzazione del Mar Nero che penalizzavano gli interessi russi nell'area mediterranea e balcanica. I russi ottennero, quindi, ci\u00f2 che desideravano, ma la conferenza li costrinse a riconoscere che i trattati non potevano essere modificati unilateralmente. Ci\u00f2 fu di grande importanza per i casi analoghi del futuro.\nLa Conferenza di Londra del 1871 non fu l'unico grattacapo che i russi procurarono a Granville. Egli doveva fare i conti con l'aggressivit\u00e0 dell'esercito dello Zar in Asia centrale. Ancora nel 1871, una zona neutrale tra la Russia asiatica e l'Afghanistan (stato cuscinetto nella sfera d'influenza dell'India britannica) fu concordata tra Granville e l'ambasciatore russo a Londra P\u00ebtr Andreevi\u010d \u0160uvalov. Nel 1873, tuttavia, la Russia prese possesso del Khanato di Khiva all'interno della zona neutrale e Granville, consapevole che solo una guerra avrebbe potuto fermare la Russia, cedette alla forza e accett\u00f2 il fatto compiuto.\nAgli Esteri dal 1880 al 1885.\nDopo la vittoria elettorale dei Liberali del 1880, la Regina Vittoria contatt\u00f2 i due leader del partito vincente, Granville e Hartington. Entrambi proposero, ma Granville con maggiore convinzione, il capo carismatico dei liberali, Gladstone, come guida del nuovo governo. La regina accett\u00f2. E Il nuovo esecutivo, il secondo governo Gladstone, vide nuovamente Granville agli Esteri.\nL'Egitto.\nDopo un anno dal nuovo incarico ministeriale, l'attenzione di Granville si concentr\u00f2 sull'Egitto, possedimento ottomano, dove il canale di Suez rappresentava uno snodo fondamentale del sistema commerciale dell'Impero britannico.\nNel 1881 il Sultano turco Abdul-Hamid II aveva perso ogni controllo del Paese a causa dei successi del movimento indipendentista. Granville avrebbe preferito convincere i turchi a ristabilire l'ordine in Egitto ma la Francia si oppose fermamente. Parigi, infatti, che condivideva con Londra interessi economici nel Paese, voleva impedire che si stabilisse un precedente di autodeterminazione, avendo mire espansionistiche anche in Tunisia, altro territorio ottomano.\nNel gennaio 1882 il Presidente del Consiglio francese L\u00e9on Gambetta cerc\u00f2 di varare, quindi, un'audace politica di intervento anglo-francese, con grande disappunto di Granville. Caduto il governo Gambetta, Granville e il nuovo presidente del Consiglio francese Charles de Freycinet furono d'accordo che dovesse riunirsi a Costantinopoli una conferenza internazionale, ma i francesi non vi ammisero i turchi e non si arriv\u00f2 a nulla.\nIn quei giorni (luglio 1882) l'ex Presidente della Camera italiano Francesco Crispi fece da intermediario fra la Gran Bretagna e l'Italia per un eventuale partecipazione di quest'ultima alla spedizione in Egitto. Granville che aveva una buona opinione dell'esercito italiano, e Gladstone, accettarono poich\u00e9 ambivano ad un'azione europea. Ma all'ultimo minuto, il ministro degli Esteri italiano Pasquale Stanislao Mancini rifiut\u00f2. N\u00e9 Granville accett\u00f2 di riprendere le trattative poich\u00e9, come disse, l'Inghilterra non aveva alcun bisogno di supplicare.\nQuando, finalmente, Gran Bretagna e Francia si accordarono per un intervento di occupazione del Canale di Suez, il Parlamento francese, il 31 luglio, lo bocci\u00f2. Gli inglesi tentarono ancora la strada negoziale con i turchi, ma senza successo e il 13 settembre 1882 una forza britannica sbarcata sconfisse le forze nazionaliste rivoluzionarie nella battaglia di Tell al-Kebir. Il Sultano fu informato che il suo aiuto non era pi\u00f9 necessario. L'Egitto, di fatto, era divenuto protettorato britannico.\nIl Sudan e l'Italia in Africa.\nCon l'azione in Egitto, Londra eredit\u00f2 la difficile situazione in Sudan, considerato protettorato egiziano e, quindi, inglese. Nel novembre del 1882, l'esercito egiziano, comandato da ufficiali britannici, fu sconfitto dai soldati del Mahdi Muhammad Ahmad e Londra decise di evacuare il Sudan dagli egiziani. L'incarico fu affidato al generale Charles George Gordon nei confronti del quale il governo inglese si dimostr\u00f2 premuroso quanto vago nelle istruzioni. Il 18 gennaio 1884, Granville gli compr\u00f2 personalmente il biglietto del treno-traghetto per Calais, prima tappa verso Khartum.\nGiunto in Sudan, Gordon cominci\u00f2 l'evacuazione ma a marzo la citt\u00e0 fu completamente circondata. L'assedio dur\u00f2 mesi, nell'indecisione del governo di Londra, e si concluse (gennaio 1885) con la sconfitta di Gordon che fu trucidato dai mahdisti. Nei diari dell'assedio, Gordon immagina lo stato d'animo di Granville che avrebbe auspicato una sua resa, considerando troppo costosa una missione di soccorso.\nDurante l'assedio di Khartum, sul finire del 1884, Granville matur\u00f2 l'idea di far occupare dagli italiani le zone sulle coste del Mar Rosso che, abbandonate dagli egiziani, correvano il rischio di essere invase dalle truppe del Mahdi o di essere occupate dai francesi. L'invito ad intervenire fu rivolto da Granville all'ambasciatore italiano Costantino Nigra il 21 dicembre 1884. Dopo i preparativi e qualche incertezza, l'8 febbraio 1885, i bersaglieri entravano a Massaua. L'Italia iniziava la sua politica coloniale.\nL'Africa del Sud-Ovest tedesca.\nNelle stesse circostanze, il 24 aprile 1884, Bismarck comunic\u00f2 a Londra che l'avventuriero tedesco Adolf L\u00fcderitz in Namibia si trovava sotto la protezione di Berlino. Gli inglesi, impegnati con la vicenda di Gordon, non pensarono subito a rivendicazioni territoriali, n\u00e9 riuscirono, per\u00f2, a risolvere il problema di occupare una zona libera da ogni vincolo. Londra cio\u00e8 si rifiutava di annettersi un territorio poco interessante che il \"Dominion\" di Citt\u00e0 del Capo, a sua volta, si rifiutava di amministrare.\nNel giugno del 1884, Bismarck usc\u00ec allo scoperto e chiese al governo britannico di istituire un vero e proprio protettorato sull'Africa del Sud-Ovest. Inaspettatamente Granville, forse condizionato dai problemi in Sudan, dichiar\u00f2 di essere favorevole, cos\u00ec come lo era Gladstone. Ebbe inizio l'avventura coloniale della Germania.\nIl 26 dicembre Granville scrisse al ministro delle colonie Edward Derby: \u00abC'\u00e8 qualcosa di leggermente ridicolo nella corsa generale alle colonie e sarei lieto se potessimo evitare di parteciparvi [\u2026] Noi non siamo gelosi dei tedeschi\u00bb.\nIl sentimento britannico sul colonialismo ai tempi di Granville era protettivo e nello stesso tempo vitale.\nLa ripresa del Grande gioco in Asia.\nIl \"Grande gioco\" in Asia centrale fra Gran Bretagna e Russia vide sfumare un altro momento di grave tensione nel 1884 quando, a seguito dell'occupazione russa della capitale capitale dei turkmeni, Marv, Granville e il suo oomologo russo Nikolaj Karlovi\u010d Girs ricucirono pazientemente la crisi.\nGli ultimi tempi.\nDopo un ultimo incarico al Ministero delle Colonie nel 1886, Granville non ricopr\u00ec pi\u00f9 cariche governative. Dal 1856 alla sua morte, avvenuta nel 1891, fu Cancelliere dell'Universit\u00e0 di Londra e, come tale, sostenne l'ammissione agli studi delle donne.\nMatrimoni.\nPrimo matrimonio.\nSpos\u00f2, il 25 luglio 1840, Marie Louise Pelina von Dalberg, figlia del duca Emmerich Joseph von Dalberg e di sua moglie Pelina Brignole-Sale. Era la vedova di Sir Richard Acton, e madre dello storico Lord Acton. Mor\u00ec nel 1860.\nSecondo matrimonio.\nSpos\u00f2, il 26 settembre 1865, Castila Rosalind Campbell, figlia di Walter Frederick Campbell, V di Islay e di Woodhall, e di sua moglie, Catherine Cole. Ebbero cinque figli:"}
{"id": "2547304", "revid": "486946", "url": "https://it.wikipedia.org/wiki?curid=2547304", "title": "Nikola Fichev", "text": ""}
{"id": "2547305", "revid": "212348", "url": "https://it.wikipedia.org/wiki?curid=2547305", "title": "Maestro FIDE Femminile", "text": ""}
{"id": "2547306", "revid": "486946", "url": "https://it.wikipedia.org/wiki?curid=2547306", "title": "Kolio Ficheto", "text": ""}
{"id": "2547307", "revid": "112765528", "url": "https://it.wikipedia.org/wiki?curid=2547307", "title": "Omert\u00e0 (romanzo)", "text": "Omert\u00e0 \u00e8 un romanzo statunitense scritto da Mario Puzo, pubblicato postumo nel 2000 dalla Random House. In Italia \u00e8 pubblicato da Sonzogno.\nQuesto romanzo viene considerato il capitolo conclusivo delle vicende mafiose raccontate da Mario Puzo, dopo \"Il padrino\" del 1969, e \"L'ultimo padrino\" del 1996.\nTrama.\nL'anziano capomafia Don Raymond Aprile, ormai stanco, ha deciso di ritirarsi a vita privata. Volendo proteggere i suoi tre figli, impegnati in professioni oneste e rispettabili, e mantenere allo stesso tempo il controllo delle sue attivit\u00e0 finanziarie, Don Raymond chiama dalla Sicilia il nipote adottivo Salvatore Viola, addestrato in Inghilterra in raffinate tecniche bancarie.\nTuttavia, Don Tommaso Portella, il boss della cosca rivale, coglie al volo il ritiro dalle scene del rivale mafioso per scatenare una guerra senza quartiere che coinvolger\u00e0 fortemente gli Aprile e il giovane Viola, spingendoli a scontrarsi con una nuova generazione di mafiosi per i quali onore e libert\u00e0 suonano come valori dimenticati, mentre il tradimento si trasforma in una pratica comune per accumulare potere."}
{"id": "2547315", "revid": "1543377", "url": "https://it.wikipedia.org/wiki?curid=2547315", "title": "Campionato mondiale di pallavolo maschile 2006 (Qualificazioni Africa)", "text": "Risultati delle qualificazioni ai Mondiali di pallavolo maschile Giappone 2006.\nZona Africana.\n13 membri FIVB\nLe nazionali di , , , , , e iniziano dal primo turno.\nLe nazionali di , , , , e cominciano il loro cammino dal secondo turno.\nLe prime classificate dei due gironi del secondo turno sono qualificate a Giappone 2006.\nPrimo turno.\nGirone A - Khartoum (Sudan).\nClassifica finale\nGirone B - Durban (Sudafrica).\nClassifica finale\nSecondo turno.\nGirone C - Tunisi (Tunisia).\nClassifica finale\nGirone D - Il Cairo (Egitto).\nClassifica finale"}
{"id": "2547317", "revid": "4175", "url": "https://it.wikipedia.org/wiki?curid=2547317", "title": "Alfabeto cirillico ucraino", "text": "L'alfabeto cirillico ucraino (IPA ; } \u00e8 la variante dell'alfabeto cirillico utilizzato per la scrittura della lingua ucraina.\nDiverse volte nel corso della storia \u00e8 stato proposto e tentato, invano, di introdurre un alfabeto latino ucraino che sostituisse quello con caratteri in cirillico.\nL'alfabeto.\nL'alfabeto, a parte qualche eccezione, si basa sul principio \"un suono, una lettera\". Sono infatti presenti 33 lettere che servono per esprimere 38 fonemi.\n20 lettere sono consonanti (\"\u0431, \u0433, \u0491, \u0434, \u0436, \u0437, \u043a, \u043b, \u043c, \u043d, \u043f, \u0440, \u0441, \u0442, \u0444, \u0445, \u0446, \u0447, \u0448, \u0449\"), 10 sono vocali (\"\u0430, \u0435, \u0454, \u0438, \u0456, \u0457, \u043e, \u0443, \u044e, \u044f\") e 2 sono le semivocali (\"\u0439, \u0432\"). Il segno dolce \u042c non ha valore fonetico, ma indica una palatalizzazione della consonante precedente."}
{"id": "2547322", "revid": "697352", "url": "https://it.wikipedia.org/wiki?curid=2547322", "title": "Legge 137/2008", "text": ""}
{"id": "2547325", "revid": "767487", "url": "https://it.wikipedia.org/wiki?curid=2547325", "title": "Rab (proteina)", "text": "Le proteine Rab sono GTPasi monomeriche coinvolte nel traffico vescicolare intracellulare. Come tutte le GTP-asi, sono attive se legate a GTP e inattive se legate a GDP; quando sono inattive sono legate a una proteina inibitrice detta GDI che le mantiene solubili nel citosol. \nI complessi Rab-GEF attivano le Rab inattive scambiando GDP con GTP. Una volta attivate, le Rab si legano alla membrana di un organulo o a una vescicola di trasporto e si legano agli effettori rab. Affinch\u00e9 possano svolgere la loro funzione, le proteine rab devono essere attivate sia nella vescicola di trasporto che nella membrana di attracco. \nAlcuni effettori rab sono motori proteici che trasportano le vescicole di trasporto verso la membrana di attracco mediante i componenti del citoscheletro mentre altri (le cosiddette \"proteine di attracco\") hanno domini filiformi simili a lenze da pesca che, dopo essersi legati a una rab attiva della vescicola di trasporto, trascinano le vescicole attraccate verso le membrane di attracco. Gli effettori rab possono inoltre interagire con le SNARE, accoppiando in questo modo l'attracco delle membrane con la loro fusione. \nSono stati scoperti finora 60 tipi di Rab.\nLocalizzazione sub-cellulare di alcune proteine Rab"}
{"id": "2547330", "revid": "73125", "url": "https://it.wikipedia.org/wiki?curid=2547330", "title": "Catalogo NLTT", "text": ""}
{"id": "2547343", "revid": "1442080", "url": "https://it.wikipedia.org/wiki?curid=2547343", "title": "Newsweek Champions Cup and the State Farm Evert Cup 1995 - Singolare maschile", "text": "Il singolare del Newsweek Champions Cup and the State Farm Evert Cup 1995 \u00e8 stato un torneo di tennis facente parte dell'ATP Tour 1995.\nPete Sampras era il detentore del titolo e ha battuto in finale 7\u20135, 6\u20133, 7\u20135, Andre Agassi."}
{"id": "2547352", "revid": "131145", "url": "https://it.wikipedia.org/wiki?curid=2547352", "title": "Campionati asiatici di atletica leggera", "text": "I Campionati asiatici di atletica leggera (in inglese \"Asian Athletics Championships\") sono una competizione continentale organizzata dall'Asian Athletics Association.\nLa manifestazione ha cadenza biennale e si svolge negli anni dispari. La prima edizione si \u00e8 tenuta nel 1973 a Manila, nelle Filippine."}
{"id": "2547356", "revid": "486946", "url": "https://it.wikipedia.org/wiki?curid=2547356", "title": "Decreto legge", "text": ""}
{"id": "2547365", "revid": "386574", "url": "https://it.wikipedia.org/wiki?curid=2547365", "title": "Ultimate Gambit", "text": ""}
{"id": "2547367", "revid": "640389", "url": "https://it.wikipedia.org/wiki?curid=2547367", "title": "Campionati asiatici di atletica leggera 2007", "text": "La diciassettesima edizione dei campionati asiatici di atletica leggera si \u00e8 svolta presso l'Amman International Stadium di Amman, in Giordania, tra il 25 e il 29 luglio 2007. La sede della competizione venne spostata all'ultimo momento dal Libano a causa dei disordini che si stavano vivendo in quel periodo in quel paese.\nPaesi come la Cina non mandarono a gareggiare i loro migliori atleti, che preferirono prepararsi per gli imminenti Mondiali, tenutisi in agosto ad Osaka.\nCollegamenti esterni.\nRisultati:"}
{"id": "2547369", "revid": "1005847", "url": "https://it.wikipedia.org/wiki?curid=2547369", "title": "Yukio Hatoyama", "text": "Biografia.\nFamiglia e studi.\nHatoyama \u00e8 nipote dell'ex primo ministro del Giappone Ichir\u014d Hatoyama e figlio dell'ex ministro degli esteri Iichir\u014d Hatoyama. La madre Yasuko \u00e8 una figlia di Sh\u014djir\u014d Ishibashi, fondatore della Bridgestone. Con il fratello Kunio Hatoyama appartiene alla quarta generazione di politici della famiglia Hatoyama. \u00c8 di religione battista.\nLaureatosi all'Universit\u00e0 di Tokyo, ha conseguito un dottorato di ricerca in ingegneria gestionale presso la Stanford University.\nHa lavorato come assistente alla ricerca presso l'universit\u00e0 di Tokyo e in seguito presso la Senshu University.\nPolitica.\nViene eletto per la prima volta nel 1986 alla Camera dei Rappresentanti tra le file del Partito Liberal Democratico giapponese. Nel 1993, lascia il Partito Jiminto e passa nel Nuovo Partito Sakigake e successivamente, nel 1998, fonda con il fratello Kunio il Partito Democratico.\nNel maggio del 2009, dopo le dimissioni di Ichir\u014d Ozawa, viene eletto segretario del partito vincendo le primarie con 124 voti su 219.\nLa sua vittoria elettorale si verifica alle elezioni del 30 agosto 2009, dove il Partito Democratico riesce ad impossessarsi della maggioranza assoluta della Camera Bassa. Il 16 settembre 2009, Hatoyama \u00e8 divenuto formalmente il 74\u00ba premier del Giappone, il quinto in cinque anni, e ottavo cristiano (battista) ad assumere tale carica.\nA pochi mesi dall'insediamento, il governo Hatoyama subisce ben presto un calo di popolarit\u00e0, soprattutto dopo la manovra finanziaria da quasi mille miliardi di dollari duramente attaccata dalla stampa locale e uno scandalo sulla corruzione nel quale Hatoyama risulta coinvolto.\nL'11 maggio diviene un caso politico una camicia a quadretti multicolori indossata da Hatoyama, gi\u00e0 fortemente impopolare. La stampa giapponese definir\u00e0 questa uscita del premier come \"Fashion Disaster\". Questa gaffe porta alla ribalta anche un designer di camicie di Ginosa, Angelo Inglese, che pur avendo Hatoyama tra i suoi clienti famosi, smentisce di aver creato tale indumento colorato.\nIl 2 giugno 2010 infine si dimette dopo essere stato travolto dalla polemica riguardante il mantenimento della base militare statunitense a Okinawa. Infatti ancor prima di diventare premier, durante la campagna elettorale, Hatoyama aveva promesso che i militari americani avrebbero lasciato l'isola dell'arcipelago giapponese ma questo non \u00e8 accaduto e i socialdemocratici hanno deciso quindi di lasciare la coalizione di centro-sinistra di Hatoyama che aveva per la prima volta nella storia del Giappone mandato all'opposizione il partito liberal democratico."}
{"id": "2547370", "revid": "72396", "url": "https://it.wikipedia.org/wiki?curid=2547370", "title": "Campionato sloveno di calcio", "text": "Il campionato sloveno di calcio \u00e8 stato istituito nel 1991 con la proclamazione di indipendenza della Slovenia, ed \u00e8 gestito dalla Federazione nazionale (\"Nogometna zveza Slovenije\"). \nStruttura.\nIl campionato si articola su cinque livelli:"}
{"id": "2547373", "revid": "92723", "url": "https://it.wikipedia.org/wiki?curid=2547373", "title": "Stretto di Northumberland", "text": "Lo stretto di Northumberland (in inglese: \"Northumberland Strait\": in francese: \"D\u00e9troit de Northumberland\") \u00e8 situato nel golfo di San Lorenzo e separa l'isola del Principe Edoardo, posta a nord, dalla costa canadese delle province di Nuovo Brunswick e Nuova Scozia. Lo stretto si trova fra la Penisola della Nuova Scozia, posta a sud, e l'isola di Capo Bretone, a nord.\nLo stretto si estende per circa 225 km, ha una ampiezza che va dai 4 ai 17 km ed una profondit\u00e0 media di circa 44 metri.\nIl nome dello stretto deriva dalla nave ammiraglia \"HMS Northumberland\" dell'ammiraglio Alexander Colville varata nel 1750.\nVie di comunicazione.\nLo stretto rimane ghiacciato per buona parte dei mesi invernali rendendone impossibile la navigazione. \nDal 1997 il ponte stradale Confederation Bridge di 12.9 km permette la comunicazione tra l'isola del Principe Edoardo e la provincia di New Brunswick."}
{"id": "2547379", "revid": "149587", "url": "https://it.wikipedia.org/wiki?curid=2547379", "title": "2. Slovenska Nogometna Liga", "text": ""}
{"id": "2547388", "revid": "110157", "url": "https://it.wikipedia.org/wiki?curid=2547388", "title": "American Meteorological Society", "text": "L'American Meteorological Society (AMS) \u00e8 un'organizzazione statunitense atta a promuovere lo sviluppo e la diffusione di informazioni riguardanti la meteorologia, l'oceanografia e l'idrologia. Fondata nel 1919, attualmente possiede membri oltre 14.000 membri tra scienziati, insegnanti, studenti e semplici appassionati.\nHa sede a Boston (Massachusetts), nella 3rd Harrison Gray Otis House."}
{"id": "2547401", "revid": "149587", "url": "https://it.wikipedia.org/wiki?curid=2547401", "title": "3. Slovenska Nogometna Liga", "text": ""}
{"id": "2547403", "revid": "98720", "url": "https://it.wikipedia.org/wiki?curid=2547403", "title": "Colpi di stato", "text": ""}
{"id": "2547411", "revid": "15756", "url": "https://it.wikipedia.org/wiki?curid=2547411", "title": "La damigella di Bard (commedia)", "text": "La damigella di Bard \u00e8 una commedia in tre atti di Salvator Gotta, scritta e pubblicata nel 1936. Fu rappresentata per la prima volta al Teatro Alfieri di Torino la sera del 22 febbraio 1936, con protagonista Emma Gramatica, cui \u00e8 anche dedicata l'edizione a stampa del testo. Nello stesso anno ne venne tratto il \"film omonimo\", interpretato anch'esso dalla Gramatica.\nTrama.\nL'azione si svolge a Torino nel 1921.\nIl primo atto si apre con le visite di cortesia di alcuni aristocratici piemontesi alla protagonista Maria Clotilde di Bard, nel giorno del suo ottantesimo compleanno. Purtroppo la povera Madamigella vive dei resti del passato splendore del suo antico casato, essendo stata completamente rovinata dalle ruberie di un amministratore disonesto che si \u00e8 appropriato a poco a poco del suo intero patrimonio. In quello stesso giorno si presenta a casa sua anche l'ufficiale giudiziario, che estromette la povera Madamigella dalle ultime sue propriet\u00e0, confinandola nelle soffitte del suo stesso palazzo. La nobildonna, che fu da giovane una grande bellezza, ha intrattenuto da sempre una fitta corrispondenza col barone Costantino Nigra, di cui conserva tutte le lettere ricevute negli anni in un antico scrigno. Per tali lettere la Damigella \u00e8 spesso ricercata da storici e studiosi che sperano di avere la possibilit\u00e0 di consultare il carteggio, che invece lei conserva gelosamente come un affare di famiglia.\nNel secondo atto la Damigella riceve per\u00f2 la visita di un giovane ufficiale di marina che le chiede quelle lettere per ragioni del tutto personali: infatti egli, figlio illegittimo di una nobildonna torinese, ritiene che il padre mai conosciuto possa essere stato uno degli assistenti del Nigra, e che in tale carteggio vi siano indicazioni utili per ritrovarlo. Quando la Damigella apprende la triste storia del giovane, che impedisce tra l'altro il suo matrimonio con la Marchesina che ora vive nel piano nobile del palazzo di Bard, e con grande commozione si rende conto che il giovane \u00e8 in realt\u00e0 figlio illegittimo di suo fratello Fernand, da lei disperatamente ricercato dopo la morte di lui, ed unico erede, sia pure illegittimo, del loro antico nome. Dinanzi a tale rivelazione zia e nipote si abbracciano commossi e lei decide di parlare col Marchese per ottenere il consenso al matrimonio. Tra l'altro il giovane \u00e8 assai ricco avendo eredidato le sostanze della madre naturale.\nIl terzo ed ultimo atto si svolge nel piano nobile del palazzo, gi\u00e0 casa avita della Damigella, che convince il padre della marchesina alle nozze, proponendo di restituire lei stessa il nome al nipote, ridando cos\u00ec vita all'antico casato dei Bard e tornando cos\u00ec ella stessa a vivere legittimamente in casa propria, come zia dello sposo.\nConsiderazioni.\nL'autore scelse per la protagonista il nome Bard, come quello dell'omonima famiglia delle pi\u00f9 antiche tradizioni aristocratiche piemontesi, rovinata dalle furberie della civilt\u00e0 borghese. Il nome peraltro doveva far parte dei ricordi d'infanzia dell'autore, nato a Montalto Dora, a pochi chilometri dal Forte di Bard, e sicuramente suonava familiare ai torinesi che assistettero alla prima messa in scena dell'opera, senza per\u00f2 ledere i diritti di nessuna famiglia vivente, essendo i signori di Bard estinti da secoli.\nI Signori di Bard infatti furono una potente e antica famiglia della Val d'Aosta, feudataria del Forte di Bard, posto in posizione strategica nell'alta valle della Dora Baltea e considerato chiusa strategica per l'accesso al Piemonte fin dai tempi di Teodorico nel VI secolo. Il nome della famiglia deriva dal pesce bardo nello stemma."}
{"id": "2547414", "revid": "297031", "url": "https://it.wikipedia.org/wiki?curid=2547414", "title": "Howard Nemerov", "text": "Vinse il National Book Award, il Premio Pulitzer per la poesia e il Premio Bollingen con la raccolta \"The Collected Poems of Howard Nemerov\". Era fratello della fotografa Diane Nemerov Arbus e padre dello storico dell'arte Alexander Nemerov, professore di storia dell'arte alla Yale University.\nBiografia.\nNasce a New York, figlio di David e Gertrude Nemerov. Il padre si interessa di arte, pittura, filantropia e fotografia, talenti e interessi che senza dubbio hanno una certa influenza sul figlio. Il giovane Howard cresce in un ambiente newyorkese piuttosto sofisticato e frequenta la Ethical Culture's Fieldston School. Diplomatosi nel 1937 con ottimi voti - mentre inoltre fa parte della squadra di football come fullback di riserva - si iscrive all'Universit\u00e0 Harvard dove, nel 1940 riceve il Premio Bowdoin e consegue una laurea triennale. Durante la seconda guerra mondiale presta servizio come pilota d'aereo, prima nella Royal Canadian Air Force e poi nelle forze aeree statunitensi. Nel 1944 si sposa e dopo la guerra, guadagnato il grado di Primo tenente, fa ritorno a New York con la moglie per completare il suo primo libro.\nNemerov inizia quindi ad insegnare, prima all'Hamilton College e in seguito al Bennington College, alla Brandeis University e infine alla Washington University in St. Louis dove mantiene il titolo di Illustre professore di inglese e Illustre poeta residente dedicato a Edward Mallinckrodt dal 1969 alla morte.\nMuore di cancro nel 1991 a University City, nel Missouri. Nel 1994 in suo onore \u00e8 stato istituito il Premio per il sonetto Howard Nemerov, premio al quale concorrono ogni anno circa 3.000 sonetti.\nPremi e conseguimenti.\nNemerov ha ricevuto numerosi premi e borse di studio come quelle dell'Academy of American Poets e la Guggenheim Fellowship della Fondazione Guggenheim, il National Endowment for the Arts, la National Medal of Arts, il Premio Bollingen per la poesia e il primo Premio Aiken Taylor per la poesia americana moderna.\nNemerov prest\u00f2 servizio come \"poetry consultant\" della Biblioteca del Congresso nel 1963 e 1964, come Cancelliere dell'Accademia dei Poeti Americani a partire dal 1976 e come Poeta laureato degli Stati Uniti dal 1988 al 1990. Nel 1990 \u00e8 stato introdotto nella St. Louis Walk of Fame.\nPoetica.\nNemerov componeva in uno stile formalista. Scrisse quasi esclusivamente versi con forma e metrica ben definita. Conosciuto per la sua tecnica meticolosa e raffinata, il suo lavoro ha anche la fama di poesia spiritosa e giocosa. \u00c8 stato paragonato a John Hollander e Philip Larkin.\n\"A Primer of the Daily Round\" \u00e8 la sua poesia pi\u00f9 frequentemente scelta per essere inserita nelle antologie ed \u00e8 un lavoro davvero rappresentativo dello stile poetico di Nemerov. Si tratta di un sonetto elisabettiano, che bene esemplifica la creativit\u00e0 per cui Nemerov \u00e8 famoso."}
{"id": "2547416", "revid": "767487", "url": "https://it.wikipedia.org/wiki?curid=2547416", "title": "Fred Mascherino", "text": "Biografia.\nMascherino diplomato presso il Bishop Shanahan High School nella sua Coatesville. Dal 1992 al 1999, appartenne ad una band chiamata Brody. In questo gruppo era il cantante e chitarrista, pubblicato un EP, un album con la Records Harvcore condivisa e varie compilation con altre band. \u00c8 sposato con Elena Mascherino, la cui voce si pu\u00f2 sentire in sottofondo in \"I'll Let You Live\", la canzone di chiusura di Taking Back Sunday dell'album \"Louder Now\". Fred ha tre figli: un figlio di nome Scout e due figlie, Lily e Evie Jane. Ha nominato due delle sue chitarre Scout e Lily.\nNel 2000, la band si sciolse e Mascherino occup\u00f2 lo stesso ruolo nei Breaking Pangea, una band emo/indie rock di Filadelfia. Durante i tre anni trascorsi con la band in questa citt\u00e0, Mascherino insegn\u00f2 chitarra presso il Music Zatzman a Filadelfia, nel West Chester Music, e consegu\u00ec anche una laurea in musica jazz presso la Temple University, sempre nella stessa citt\u00e0. Con loro ha inciso due EP e un album.\nNel 2003, entr\u00f2 nei Taking Back Sunday a coprire la dipartita di John Nolan. Con loro hanno inciso due album fino ad oggi, \"Where You Want to Be\" e \"Louder Now\". Essi hanno anche un progetto acustico rock chiamato The Color Fred.\nAi primi di ottobre 2007, Fred ha annunciato che avrebbe lasciato i TBS per dedicarsi alla sua band, The Color Fred."}
{"id": "2547418", "revid": "174925", "url": "https://it.wikipedia.org/wiki?curid=2547418", "title": "San Flaviano, Patriarca di Costantinopoli e Martire", "text": ""}
{"id": "2547422", "revid": "149587", "url": "https://it.wikipedia.org/wiki?curid=2547422", "title": "1. SNL", "text": ""}
{"id": "2547423", "revid": "149587", "url": "https://it.wikipedia.org/wiki?curid=2547423", "title": "1. SNL 1991-1992", "text": ""}
{"id": "2547425", "revid": "842", "url": "https://it.wikipedia.org/wiki?curid=2547425", "title": "Erepublik", "text": ""}
{"id": "2547430", "revid": "149587", "url": "https://it.wikipedia.org/wiki?curid=2547430", "title": "1. SNL 1992-1993", "text": ""}
{"id": "2547434", "revid": "149587", "url": "https://it.wikipedia.org/wiki?curid=2547434", "title": "2. SNL", "text": ""}
{"id": "2547436", "revid": "228587", "url": "https://it.wikipedia.org/wiki?curid=2547436", "title": "Cassina Savina", "text": "Cassina Savina (\"Cassina Savina\" anche in dialetto brianzolo) \u00e8 un borgo di abitanti (+49 abitanti negli ultimi 12 mesi) della provincia di Monza e della Brianza. Comune fino al 9 febbraio 1869\u201a fu poi aggregata per regio decreto al comune di Cesano Maderno, di cui costituisce la porzione nordorientale verso Seregno.\nStoria.\nLa piccola localit\u00e0 rurale di Cassina Savina, di antica origine, costituiva un comune compreso nella pieve di Desio, parte del ducato di Milano.\nRegistrata agli atti del 1751 come un villaggio milanese di 450 abitanti scesi a 420 nel 1771, alla proclamazione del Regno d'Italia nel 1805 la cassina risultava avere 320 residenti, essendosi quindi spopolata. In et\u00e0 napoleonica nel 1809 il comune di Cassina Savina venne soppresso e aggregato al limitrofo comune di Seregno, della cui parrocchia aveva sempre fatto parte, recuperando per\u00f2 l'autonomia nel 1816 dopo l'istituzione del Regno Lombardo-Veneto.\nNel 1853 il comune di Cassina Savina contava 428 abitanti, nel 1861 ne aveva 486. Il comune venne aggregato nel 1869 a Cesano Maderno con una decisione del tutto atipica rispetto alle consimili misure di quel periodo, dato che si poneva in contrasto sia rispetto al precedente modello napoleonico, sia soprattutto rispetto alla secolare tradizione ecclesiastica che aveva da sempre legato la cascina alla comunit\u00e0 seregnese.\nMonumenti e luoghi d'interesse.\nArchitetture civili.\nA Cassina Savina sono presenti alcuni esempi di ville lombarde, come l'elegante Villa Manuela. Un profondo restauro della villa e del parco \u00e8 stato completato nel 2010.\nSul finire del Seicento, i miglioramenti sul piano economico portarono la nobilt\u00e0 milanese a ricercare contesti ambientali sempre pi\u00f9 estesi ed integri dove collocare nuove e ampie residenze. La fascia immediatamente a contatto con la citt\u00e0 di Milano era divenuta ormai inadatta. Ma i miglioramenti della rete viaria resero pi\u00f9 agevoli gli spostamenti, e ci\u00f2 contribu\u00ec alla costruzione di numerose ville nella Brianza a nord di Milano. Nuove ville di notevole rilievo vennero cos\u00ec inserite in un contesto paesaggistico molto apprezzato, ritenuto tra le aree pi\u00f9 salubri del milanese grazie alla presenza di boschi di pini, di olmi, di betulle, di querce. A Cassina Savina viene edificata in questo periodo Villa Manuela ."}
{"id": "2547437", "revid": "324617", "url": "https://it.wikipedia.org/wiki?curid=2547437", "title": "L'ingorgo - Una storia impossibile", "text": ""}
{"id": "2547439", "revid": "1573940", "url": "https://it.wikipedia.org/wiki?curid=2547439", "title": "Tadarida brasiliensis", "text": "Il pipistrello dalla coda libera messicano (Tadarida brasiliensis ) \u00e8 un pipistrello della famiglia dei Molossidi diffuso nel Continente americano.\nDescrizione.\nDimensioni.\nPipistrello di piccole dimensioni, con la lunghezza della testa e del corpo tra 46 e 57\u00a0mm, la lunghezza dell'avambraccio tra 38,2 e 45,6\u00a0mm, la lunghezza della coda tra 29 e 44\u00a0mm, la lunghezza del piede tra 7 e 14\u00a0mm, la lunghezza delle orecchie tra 10 e 20\u00a0mm e un peso fino a 13\u00a0g.\nAspetto.\nLa pelliccia \u00e8 corta, densa e vellutata. Le parti dorsali sono marroni scure o grigio scure con la base dei peli talvolta biancastra, mentre le parti ventrali sono leggermente pi\u00f9 chiare. Il muso \u00e8 lungo, troncato, con il labbro superiore che si estende ben oltre quello inferiore e ricoperto su ogni lato da 8-10 pliche cutanee e da piccole setole spatolate. Le orecchie sono relativamente corte, triangolari ed unite alla base anteriore. Il trago \u00e8 corto, quadrato, mentre l'antitrago \u00e8 leggermente sviluppato e separato posteriormente da un solco superficiale. Le membrane alari sono marroni scure e attaccate posteriormente poco sopra le caviglie. I piedi sono piccoli e cosparsi di lunghe setole chiare. La coda \u00e8 lunga, tozza e si estende per pi\u00f9 della met\u00e0 oltre l'uropatagio. Sono privi di sacche golari. Il cariotipo \u00e8 2n=48 FNa=54 e 58.\nBiologia.\nComportamento.\nSi rifugia nelle grotte, tunnel minerari, cavit\u00e0 di alberi, ruderi, edifici e sotto i ponti in ambienti particolarmente bui dove forma colonie da diverse dozzine a decine di milioni di individui. \u00c8 considerato il pipistrello pi\u00f9 abbondante al mondo. Nella Bracken Cave, vicino a San Antonio, Texas, \u00e8 residente una colonia tra 20 e 40 milioni di esemplari da oltre 100 anni. Forma vivai, pi\u00f9 numerosi in estate. Alcune popolazioni effettuano migrazioni durante l'inverno in localit\u00e0 pi\u00f9 calde. L'attivit\u00e0 predatoria inizia diversi minuti prima del calare della notte quando abbandonano i rifugi tutti insieme simultaneamente. Il volo \u00e8 rapido, diretto e solitamente effettuato in alto, raggiunge una velocit\u00e0 fino a 165 kMh, la pi\u00f9 alta mai registrata tra tutti gli animali volanti in volo orizzontale. Produce un caratteristico odore di muschio.\nAlimentazione.\nSi nutre di insetti, principalmente falene, coleotteri e formiche volanti. Si ritiene che le colonie pi\u00f9 numerose possano mangiare oltre 100 tonnellate di insetti a notte ciascuna.\nRiproduzione.\nGli accoppiamenti avvengono da met\u00e0 febbraio a fine marzo e dopo una gestazione di 77-84 giorni danno alla luce un piccolo, pi\u00f9 raramente due, tra la fine di maggio e la fine di giugno nell'America settentrionale e pi\u00f9 tardi in quella meridionale. Alla nascita il peso \u00e8 di circa 2,2 g. Il neonato dopo l'espulsione non viene raccolto dall'uropatagio della madre, ma rimane appeso al cordone ombelicale fino a quando non riesce autonomamente ad aggrapparsi al ventre materno. I piccoli non vengono trasportati dalle madri durante le attivit\u00e0 notturne, ma rimangono all'interno dei rifugi, aggregati insieme in enormi ammassi rumorosi. L'aspettativa di vita pu\u00f2 raggiungere i 15-20 anni.\nDistribuzione e habitat.\nQuesta specie \u00e8 diffusa in maniera discontinua nel continente americano Si estende dagli stati americani dell'Oregon, Nebraska e Carolina del Sud, attraverso l'America centrale e i Caraibi, fino all'Argentina centrale, eccetto la Penisola dello Yucat\u00e1n, il Belize, Nicaragua, le Guyane, l'intero bacino amazzonico e la Patagonia fino alla Terra del fuoco.\nVive in diversi tipi di habitat fino a 2.690 metri di altitudine.\nTassonomia.\nSono state riconosciute 9 sottospecie:\nStato di conservazione.\nLa IUCN Red List, considerato il vasto areale e la popolazione presumibilmente numerosa, classifica \"T.brasiliensis\" come specie a rischio minimo (LC)."}
{"id": "2547440", "revid": "767487", "url": "https://it.wikipedia.org/wiki?curid=2547440", "title": "The Little Mermaid (musical)", "text": "The Little Mermaid \u00e8 un musical che ha esordito a Broadway il 10 gennaio 2008. \u00c8 ispirato al celeberrimo film d'animazione Disney \"La sirenetta\".\nTrama.\nAtto I.\nLa storia si apre con il principe Eric, il suo consigliere Grimsby e alcuni marinai a bordo di una nave che stanno parlando di Tritone, il re del mare. Grimsby cerca di dire a Eric che deve tornare a casa per adempiere al suo ruolo di principe. Tuttavia, Eric sente una bella voce e comanda di seguirla (\"Fathoms Below\").\nSul fondo dell'oceano, nel regno di Tritone, \u00e8 in corso un concerto in onore della sconfitta di Ursula. Il compositore di corte di re Tritone, il granchio Sebastian, ha composto una canzone che eseguiranno le figlie del re (\"Daughters of Triton\"). Tuttavia, la figlia minore, Ariel, non \u00e8 l\u00ec; Ariel ha dimenticato il concerto perch\u00e9 era a nuotare intorno alla superficie ammirando il nuovo oggetto che ha trovato, una forchetta. \u00c8 affascinata dal mondo umano (\"The World Above\"). Insieme al suo miglior amico, Flounder, Ariel fa visita a Scuttle, un gabbiano, e ai suoi compagni per chiedere cosa sono gli oggetti umani che trova in superficie ma loro le rispondono sempre erroneamente (\"Human Stuff\").\nAltrove la strega del mare Ursula sta progettando vendetta contro suo fratello, re Tritone. Spiega di essere stata bandita dal palazzo perch\u00e9 ha usato la magia nera e ordina ai suoi servi Flotsam e Jetsam di tenere d'occhio Ariel pensando che potrebbe essere la chiave del ritorno al potere (\"I Want The Good Times Back\").\nQuando Ariel ritorna al regno sottomarino viene sgridata da Tritone che detesta il mondo umano. Ariel va via, sconvolta, e Tritone assegna a Sebastian il ruolo di suo badante. Ariel si trova da sola nel suo \"rifugio segreto\" che contiene la sua collezione di cose umane e crede che gli umani non siano malvagi (\"Part of Your World\").\nAriel e Flounder decidono di andare in superficie per vedere passare la nave di Eric. Grimsby dice a Eric che deve trovare una sposa per diventare re. Una tempesta colpisce all'improvviso la nave ed Eric cade in acqua. Sta per affogare quando la sirenetta lo salva. Ariel si innamora di lui e vorrebbe trovare un modo per stare con lui (\"Part of Your World (Reprise)\").\nAriel ritorna a casa sua ma il suo comportamento \u00e8 cambiato; questo fa pensare alle sorelle che sia innamorata (\"She's in Love\"). Sulla terra Eric \u00e8 determinato a trovare la donna che gli ha salvato la vita, ma l'unico indizio che ha \u00e8 la voce della ragazza. Gli viene un'idea: inviter\u00e0 delle principesse straniere a cantare sperando di sentire quella voce tanto amata.\nTritone scopre che Ariel ha salvato un essere umano e pensa che le possa succedere la stessa cosa orribile successa anni fa alla madre (\"The World Above (Reprise)\"). Tritone e Ariel litigano e il re usa il suo magico tridente, un'arma potentissima, per distruggere gli oggetti \"umani\" trovati dalla figlia. Sebastian arriva e cerca di confortare Ariel dicendole che il mare \u00e8 molto meglio della terra (\"Under the Sea\"). Durante la canzone di Sebastian, Ariel e Flounder scappano. Ma Flotsam e Jetsam bloccano Ariel e la convincono a chiedere aiuto alla loro padrona (\"Sweet Child\").\nAriel va da Ursula che le propone un patto: Ariel sar\u00e0 trasformata in un'umana per tre giorni, durante i quali dovr\u00e0 dare a Eric il bacio del vero amore. Se lo far\u00e0 sar\u00e0 un'umana per sempre, in caso contrario torner\u00e0 a essere una sirena e apparterr\u00e0 per sempre alla strega. Come pagamento la principessa dar\u00e0 la sua voce che la zia rinchiuder\u00e0 nella sua conchiglia magica (\"Poor Unfortunate Souls\"). Ariel firma il contratto e diventa un'umana.\nAtto II.\nSebastian e Flounder portano Ariel a riva. Scuttle e i gabbiani le insegnano a usare le gambe umane (\"Positoovity\"). Pensando che Ariel possa essere attaccata dai gabbiani Eric li scaccia. Eric porta Ariel nel suo palazzo dove la badante Carlotta e le cameriere la lavano e la vestono. Ariel \u00e8 affascinata dal mondo umano e le cameriere si chiedono perch\u00e9 il principe abbia portato una sconosciuta a palazzo (\"Beyond My Wildest Dreams\"). Quella notte lo Chef Louis cerca di cucinare Sebastian (\"Les Poissons\"/\"Les Poissons (Reprise)\"). Pi\u00f9 tardi Eric insegna ad Ariel a ballare (\"One Step Closer\"). Nel frattempo Ursula decide di mandare Flotsam e Jetsam a impedire a Ariel di dare il famoso bacio (\"I Want The Good Times Back (Reprise)\").\nEric fa fare ad Ariel un tour per la citt\u00e0 e poi decide di fare un giretto in barca. Sebastian e alcuni animali creano un'atmosfera romantica per i due giovani (\"Kiss the Girl\"). Ma prima che riescano a baciarsi Flotsam Jetsam li fanno finire in acqua (\"Sweet Child (Reprise)\"). Il secondo giorno passa e la badante dice ad Ariel del concorso di canto che si terr\u00e0 quel giorno con le altre principesse. Tritone \u00e8 preoccupato per la scomparsa della figlia, Sebastian \u00e8 in ansia perch\u00e9 il tempo sta per scadere ed Eric sogna ancora di trovare la ragazza che lo ha salvato (\"If Only\"). Sebastian e Flounder dicono al re del patto fra la sirenetta e Ursula e Tritone va a cercare la figlia.\nIl concorso si svolge (\"The Contest\") ma Eric non trova la ragazza. Ariel sceglie in quel momento di ballare per lui. Ma Ursula appare e inonda il castello dicendo che il tempo della sirena \u00e8 scaduto.\nRe Tritone arriva per fermare la sorella. Tritone accetta di prendere il posto della figlia cedendo il regno ad Ursula che prende il tridente e si proclama regina (\"Poor Unfortunate Souls (Reprise)\"). Eric prende una nave nel tentativo di fermare la strega ma lei fa venire l'alta marea facendogli sbagliar strada. Mentre \u00e8 distratta, Ariel afferra la conchiglia magica, riprende la sua voce e minaccia di rompere la conchiglia. Terrorizzati, Flotsam e Jetsam nuotano verso la salvezza. La sirena rompe la conchiglia decretando cos\u00ec la fine della zia.\nTritone decide di ritrasformare Ariel in un'umana (\"If Only (Reprise)\"). Ariel ed Eric si sposano e vivranno per sempre felici e contenti (\"Finale\").\nDifferenze tra il musical e il film.\nNumeri musicali.\nLe seguenti musiche sono state scritte appositamente per il teatro e non compaiono perci\u00f2 nel lungometraggio:"}
{"id": "2547442", "revid": "124142248", "url": "https://it.wikipedia.org/wiki?curid=2547442", "title": "Leonardo Vittorio Arena", "text": "Biografia.\nLeonardo Vittorio Arena insegna \"Storia della filosofia contemporanea\" presso l'Universit\u00e0 di Urbino. Filosofo e orientalista, ha dedicato in particolare al Buddhismo Zen, al Taoismo e al Sufismo una vasta produzione saggistica; \u00e8 anche autore di romanzi e traduzioni sui medesimi temi. Insegna tecniche di meditazione tratte da pratiche buddhiste e sufi. Ha collaborato ai programmi religiosi della Radio Svizzera.\nPensiero.\nLa sua visione filosofica \u00e8 esposta principalmente nelle tre opere \"Nonsense o il senso della vita\", \"Note ai margini del nulla\" e \"Sul nudo\", dove si propone una sintesi delle grandi correnti filosofiche orientali e occidentali, con particolare riguardo a Nietzsche, Wittgenstein, Zhu\u0101ngz\u01d0 e il Buddhismo Ch\u00e1n/Zen.\nIl nonsense, come dall'opera \"Nonsense o il senso della vita\", \u00e8 da intendere come la meta di ogni autentica indagine filosofica, realizzando la \"distruzione delle opinioni\" sulla scorta del Buddhismo. La filosofia del nonsense non \u00e8 teoria, bens\u00ec non teoria: come la zattera del Buddhismo o la scala di Wittgenstein, serve ad arrivare a una sorta di consapevolezza speciale, per poi essere tranquillamente accantonata. Punto di partenza: non \u00e8 possibile formulare una filosofia esente da contraddizioni. Nelle pagine di ogni filosofo si cela il tarlo dell'incoerenza. Traendo tutte le conseguenze logiche di ogni filosofia se ne attesta la contraddittoriet\u00e0.\nL'idealismo, base di ogni filosofia, dovr\u00e0 sfociare nel vuoto e nel nonsense, laddove se ne sviluppi il suo principio-base, che \u00e8 esistenziale prima ancora che teoretico, secondo cui il mondo \u00e8 la rappresentazione del soggetto o di una mente cosmica. La posizione del nonsense spinge a riconoscere che le cose stanno proprio cos\u00ec (Tath\u0101t\u0101), cio\u00e8 sono caratterizzate da una nudit\u00e0 che non pu\u00f2 essere interpretata o espressa attraverso alcuna dottrina od opinione.\nNon c'\u00e8 senso nascosto, e tutto \u00e8 gi\u00e0 qui, direttamente accessibile nella vita quotidiana all'uomo comune e al Risvegliato, mai cos\u00ec tanto accomunati. Lo strumento del nonsense \u00e8 l'arte, specialmente la musica e si procede verso la dimensione del non suono, gi\u00e0 cara a John Cage, nella sua composizione 4'33\", cui Arena dedica una lunga disamina, nella sua opera \"La durata infinita del non suono\". La stessa tematica viene ripresa e ampliata in \"Il tao del non suono\", nonch\u00e9 nell'analisi di alcuni solisti o gruppi di musica contemporanea, come John Lennon, David Sylvian, Brian Eno, Robert Wyatt, Giacinto Scelsi, Ryuichi Sakamoto Bob Dylan e Keith Jarrett. Musica e filosofia si intersecano, entrambe sono mezzi di conoscenza, addirittura intercambiabili. Arena \u00e8 influenzato dalla beat generation, e riconduce parte del suo interesse di lunga data per l'Oriente ai Beatles e ai grandi gruppi rock dei '60 e '70.\nNella poesia, l'haiku esprime lo yugen, un senso di \"profondit\u00e0 misteriosa\" che convive con la semplicit\u00e0 del \"qui e ora\". Nonsense implica il superamento degli opposti, quindi permette di giungere alla non dualit\u00e0, al di l\u00e0 della logica formale di Aristotele, perseguita dall'esorcista del nudo, il quale pretende di cogliere e congelare in una articolazione sistematica il caotico divenire della vita; operazione votata all'insuccesso, e alla contraddittoriet\u00e0. Come per N\u0101g\u0101rjuna e Wittgenstein, anche per Arena la logica pu\u00f2 servire a invalidare s\u00e9 stessa, ma nella dimensione radicale del k\u014dan, come \u00e8 concepita nel Ch\u00e1n/Zen. L'insegnamento si trasmette grazie a una sorta di empatia o comunicazione energetica tra maestro e allievo -, di \"baraka\" nel senso che il termine acquista nel Sufismo -, veicolata dal silenzio e dal non suono.\nNella sua opera \"Note ai margini del nulla\", Arena riprende la posizione di Bodhidharma, relativa al \"non sapere, non distinzione\" (fushiki), in direzione epistemologica ed ermeneutica, sottolineando la complessit\u00e0 della diffusione del nonsense nell'ambito del sociale. Egli analizza le concezioni di vari esponenti del pensiero orientale e occidentale, tra cui Max Stirner, Fernando Pessoa e i maestri del Taoismo, specie Zhu\u0101ngzi. Il nonsense propone un nichilismo costruttivo, dove le \"ragioni\" del nulla non vengano concepite attraverso la modalit\u00e0 unilaterale del nihil privativum, negativum od oggettivizzato. Arena rovescia la conclusione del Tractatus Logico-Philosophicus: di tutto ci\u00f2 su cui si dovrebbe tacere occorre \"proprio\" parlare.\nArena propone di sondare il nonsense attraverso il nudo, una comprensione che sfoci nella non comprensione e nel non pensiero, ben pi\u00f9 fecondi di quanto la riflessione logico-formale non abbia dato da vedere all'Occidente. Nietzsche, Bob Dylan e i maestri Zen si rivelano, al momento, i suoi principali ispiratori nei toni di una filosofia non accademica, nemica del dogmatismo e della necrofilia della teoresi. La musica elettronica contemporanea sembra particolarmente adatta a sondare la nudit\u00e0, nei modi della improvvisazione radicale, cui Arena dedica anche un'attivit\u00e0 concertistica solista con lo pseudonimo Mu Machine.\nArena ha pubblicato una serie di ebook sull'analisi di maestri e filosofi alla luce delle categorie del nonsense e del nudo, sondandone tratti indipendenti dai \"punti nodali\", riscontrabili nei compendi od opere manualistiche, e considerando queste figure nella loro alterit\u00e0: Samuel Beckett, Jacques Derrida, Nietzsche e Wittgenstein rientrano nel novero, ma anche Jacques Lacan (cfr. la voce \"Opere\"). Parallelamente, sta sondando le illusioni e i condizionamenti dell'animo, che non lasciano percepire il nudo/nonsense.\nLa produzione romanzesca \u00e8 iniziata con \"La lanterna e la spada\", dove Arena analizza la figura di Qinshi Huangdi, il primo imperatore della Cina, famoso per l'unificazione della lingua, del Paese, e il forte impulso dato alla costruzione della Grande Muraglia, ma anche per il rogo dei libri, che ha ispirato Ray Bradbury in \"Farenheit 451\", e varie efferatezze. La produzione letteraria \u00e8 proseguita con un altro romanzo, \"L'imperatrice e il dragone\" (ripubblicato come \"Il Tao del sesso\"), in cui si rievoca un'altra figura molto discussa, stavolta nella Cina medioevale, quella di Wu Zhao, la quale regn\u00f2 per virt\u00f9 propria, fondatrice di una sua dinastia, e non come semplice imperatrice vedova, altres\u00ec famosa per gli eccessi e le passioni sessuali. Anche di questa figura Arena d\u00e0 un ritratto senza giudizi moralistici ed esaminandone i multiformi aspetti, come per il primo imperatore. In \"L'Ordine nero\", ripubblicato come \"La svastica sul\" \"Tibet\", si tratta della spedizione Schaefer, alla ricerca delle origini della razza umana e di ineffabili segreti magici. Nel gruppo di nazisti si trova anche il filosofo Leonard Mayer (personaggio inventato), alla ricerca del segreto della mente. In \"Il coraggio del samurai\", si parla dell'arcano connubio tra samurai e ninja, e dei segreti di questi ultimi, descritti attraverso un gruppo di donne guerriere, la cui sovrana \u00e8 la misteriosa Padrona, di cui si dice che abbia quattro secoli; si parla anche di Yoshitsune, un samurai del clan dei Minamoto, sfortunato quanto valoroso, ostile al fratello Yoritomo. Nell'ultimo romanzo pubblicato, \"La corda e il serpente\", Arena si discosta dal romanzo storico e scrive un'opera sperimentale, dove la trama \u00e8 un pretesto, e si nota l'influsso di William Burroughs - anche di H. P. Lovecraft, per certi aspetti: nell'opera si parla di Atlantide, un mondo sommerso, distrutto da una catastrofe; il protagonista L., dar\u00e0 vita a una nuova specie umana.\nArena propone una personale versione della meditazione nella sua opera \"La Via del risveglio, Manuale di meditazione\". Egli prende spunto dal buddhismo, vipassana e Zen, dal sufismo e da Georges Gurdjieff, dalla psicologia analitica di Carl Gustav Jung (il \"Libro rosso)\" e dal lavoro sull'ipnosi di Milton Erickson. Una meditazione che conduce talvolta agli stati alterati di coscienza e permette di sviscerare il nudo nonsense, caposaldo della visione filosofica di Arena. Una meditazione che ha il suo supporto nella musica, la quale non ne costituisce solo il sottofondo, ma anche la base per approfondire le intuizioni che ne emergono. \"Difficile separare la musica dalla meditazione\", scrive Arena, \"l'una porta all'altra\". Scopo della meditazione \u00e8 anche attingere il non suono, categoria che Arena aveva sviscerato nei succitati studi su John Cage e Brian Eno. Una meditazione che attinge all'Oriente, ma fa tesoro delle conquiste psicologiche e spirituali dell'Occidente. Per indicare la modalit\u00e0 filosofica della pratica Arena propone una metafora: \"La meditazione \u00e8 premere il pulsante della consapevolezza\".\nDopo anni, e non sulla base di un ripensamento quanto di un ampliamento, Arena torna sul nonsense con una nuova riflessione, imperniata sul \"non sapere\" alla luce del buddhismo Chan/Zen nel suo complesso (non solo in riferimento a Bodhidharma), e soprattutto da non intendere come non sapere socratico. Il non sapere invita a diminuire la quantit\u00e0 di nozioni, a spogliare la mente dei preconcetti, principio che potrebbe essere il pilastro della scoperta scientifica. Lo anima il non pensiero, attivit\u00e0 pi\u00f9 affine alla intuizione, che usa la logica ponendola contro se stessa. Anche questa posizione, come quella relativa al nonsense nelle opere precedenti, mira all'acquisizione di un equilibrio psicofisico, all'autorealizzazione, al riparo da dogmatismi ed eurocentrismi. L'incontro con la nudit\u00e0 permetter\u00e0, nella solitudine esistenziale, di svelare nuove risorse nel soggetto, un incontro con se stessi fecondo e produttivo, senza entrare in polemica con alcuna visione filosofica, anzi ospitando visioni del mondo contrastanti. La contraddizione, implicita nel nonsense, \u00e8 foriera di nuovi sviluppi teoretici, e consente di recuperare istanze che, nel pensiero occidentale, erano state sepolte dopo la demonizzazione dei sofisti."}
{"id": "2547445", "revid": "373458", "url": "https://it.wikipedia.org/wiki?curid=2547445", "title": "Pipistrello senza coda messicano", "text": ""}
{"id": "2547446", "revid": "219110", "url": "https://it.wikipedia.org/wiki?curid=2547446", "title": "Mercato del Carmine", "text": "Il Mercato del Carmine, un tempo chiesa di Santa Maria del Carmine, \u00e8 un edificio storico di Lucca, situato in centro, tra via del Carmine, via San Gregorio, via Antonio Mordini e piazza del Carmine. \nStoria e descrizione.\nIn precedenza l'area era occupata dalla chiesa di San Pier Cigoli, conosciuta anche come chiesa di Santa Maria del Carmine, con annesso convento dei frati carmelitani, di epoca rinascimentale.\nMalgrado la trasformazione, sono perfettamente leggibili l'architettura interna e l'annesso chiostro dell'ex convento \u00e8 in discrete condizioni di conservazione. La facciata venne rifatta per la nuova funzione nella prima met\u00e0 del Novecento. Divenne la sede del mercato delle vettovaglie, che in precedenza era collocato nell'omonima piazza, oggi ribattezzata piazza dell'Anfiteatro. L'ex campanile della chiesa del Carmine \u00e8 ora adibito a torre oraria.\nLa struttura coperta ospita al centro banchi per la vendita di frutta e verdura mentre nel perimetro, affacciati sulle vie limitrofe, sono collocati esercizi pubblici di vendita di articoli vari (macellerie, pescherie, alimentari, dolciumi).\nIl Mercato \u00e8 anche utilizzato per esposizioni di artigianato ed arte, concerti ed altre attivit\u00e0 culturali. Nel 2009 era in corso un progetto di recupero."}
{"id": "2547447", "revid": "339392", "url": "https://it.wikipedia.org/wiki?curid=2547447", "title": "Manos Al Aire", "text": ""}
{"id": "2547449", "revid": "287204", "url": "https://it.wikipedia.org/wiki?curid=2547449", "title": "Fort Pierce", "text": "Fort Pierce \u00e8 il capoluogo della Contea di St. Lucie, Florida, negli Stati Uniti.\n\u00c8 conosciuta anche come la \"Sunrise City\" (letteralmente: \"la citt\u00e0 dell'alba\"), in analogia con San Francisco (California) nota invece come la \"Sunset City\" (la citt\u00e0 del tramonto). Altri soprannomi sono: \"\"il cuore della regione degli agrumi\" e \"birthplace of the Navy Frogman\"\" (il luogo di nascita degli uomini rana della marina militare).\nStoria.\nLe origini della citt\u00e0 risalgono ai tempi della seconda guerra tra gli indiani Seminole e gli Stati Uniti (1835-1842). Nel 1838 l'esercito degli Stati Uniti costru\u00ec un forte, una struttura completamente in legno adibita a deposito, lungo le rive della laguna \"Indian river\" dove ora si trova un parco (\"Old Fort Park\"). Il comando della struttura venne affidato al tenente colonnello Benjamin Kendrick Pierce, fratello del 14\u00ba presidente degli Stati Uniti Franklin Pierce, da cui deriva il nome della localit\u00e0.\nGeografia fisica.\nNel censimento del 2004 la popolazione era di 37.959 abitanti, mentre per il 2007 si stimava che sarebbe salita a 40.307.\nFort Pierce \u00e8 parte della \"Port St. Lucie, Florida Metropolitan Statistical Area\", un'area metropolitana con una popolazione di 400.121 abitanti.\nSecondo l'organo di censimento ufficiale del governo degli Stati Uniti la citt\u00e0 ha un'area totale di 53,80\u00a0km\u00b2 di cui 38,20\u00a0km\u00b2 di terra e 15,6\u00a0km\u00b2 ricoperti da acqua (35%).\nLa citt\u00e0 al centro della \"Treasure Coast\", la parte della costa orientale della Florida che va da Hobe Sound (localit\u00e0 Census-designated place) a Sebastian. Il nome \"Treasure Coast\" deriva dai galeoni spagnoli (specialmente quelli della \"Spanish treasure fleet\", 1715) che fecero naufragio al largo della costa nei secoli XVII e XVIII. Manufatti appartenenti a queste navi sono stati recuperati negli ultimi cinquanta anni da dilettanti e da cacciatori di tesori di professione.\nEcologia.\nNegli anni settanta John Reed, uno scienziato della \"Harbor Branch Oceanographic Institution\", scopr\u00ec uno dei banchi corallini pi\u00f9 grandi del mondo. Il banco si trova a circa 30 chilometri al largo di Fort Pierce e si estende a nord per un centinaio di chilometri fino all'altezza di Cape Canaveral ad una profondit\u00e0 di 50-100 metri con formazioni a pinnacolo alte anche 30 metri. Il corallo a cui si deve questa barriera corallina (in inglese \"reef\") \u00e8 comunemente chiamato \"corallo albero dell'avorio\" (\"ivory bush coral\") e il suo nome scientifico \u00e8 \"Oculina varicosa\".\nL\"Experimental Oculina Research Reserve\" protegge la barriera corallina di \"Oculina varicosa\".\nNel 1984, 316\u00a0km\u00b2 di questa barriera corallina vennero designati come \"Oculina Habitat Area of Particular Concern\" (habitat dell'Oculina, area di particolare attenzione).\nNel 1994 l'area \u00e8 stata chiusa a tutti i tipi di pesca a fondo ed \u00e8 stata ridefinita riserva di ricerca.\nNel 2000 l'area marina protetta \u00e8 stata ampliata a 1.030\u00a0km\u00b2 e in quella zona sono stati proibiti tutti i mezzi che potrebbero danneggiare l\"'habitat\".\nSociet\u00e0.\nEvoluzione demografica.\nLa stima dell'ufficio censimenti per il 2008 era di 41.000 residenti.\nLa densit\u00e0 della popolazione era di 697,3 abitanti per km\u00b2 (2.212,4 per miglio\u00b2).\nIn base alla composizione etnica: 49,54% bianchi, 40,85% afroamericani, 0,33% nativi americani, 0,79% asiatici, 0,08% provenienti dall'Oceania, 5,36% di altre etnie e il 3,05% discendenti da pi\u00f9 etnie.\nGli ispanici o latinoamericani di qualsiasi etnia erano il 15% della popolazione.\nLe unit\u00e0 familiari erano 14.407 di cui il 28,1% con figli sotto i 18 anni conviventi, 36,1% erano coppie sposate, 19,3% il capofamiglia era donna (senza un compagno convivente) e il 38,8% non erano famiglie.\nIl 31,1% delle unit\u00e0 familiari era costituita da un'unica persona e il 13,9% aveva un convivente di 65 anni o pi\u00f9.\nLa media delle unit\u00e0 familiari era di 2,56 e la media delle famiglie era di 3,19.\nNella citt\u00e0 la distribuzione per et\u00e0 della popolazione era: 27,2% con meno di 18 anni, 9,8% da 18 a 24 anni, 26,1% da 25 a 44 anni, 19,5% da 45 a 64 anni e il 17,5% dai 65 anni in su.\nL'et\u00e0 media era di 35 anni. In base al sesso il rapporto era di 100 donne ogni 97,4 uomini.\nIl reddito medio per unit\u00e0 familiare era di 25.121 $ e le entrate medie per famiglia erano 29.458 $.\nIl reddito maschile era di 21.274 $, mentre quello femminile era di 20.012 $.\nIl reddito \"pro capite\" era di 14.345 $.\nCirca il 25,4% delle famiglie e il 30,9% delle persone era sotto la soglia di povert\u00e0; di questi il 45,1% sotto i 18 anni e il 17,5% con 65 anni o pi\u00f9."}
{"id": "2547451", "revid": "149587", "url": "https://it.wikipedia.org/wiki?curid=2547451", "title": "1. SNL 1993-1994", "text": ""}
{"id": "2547452", "revid": "149587", "url": "https://it.wikipedia.org/wiki?curid=2547452", "title": "1. SNL 1994-1995", "text": ""}
{"id": "2547453", "revid": "149587", "url": "https://it.wikipedia.org/wiki?curid=2547453", "title": "1. SNL 1995-1996", "text": ""}
{"id": "2547454", "revid": "767487", "url": "https://it.wikipedia.org/wiki?curid=2547454", "title": "Madamigella", "text": "Madamigella era un titolo nobiliare di cortesia in passato tributato alle signorine nubili di nobile condizione soprattutto nel nord d'Italia, in particolare nell'area piemontese. Di evidente derivazione francese (\"ma-demoiselle\") era in origine un vero titolo nobiliare, soprattutto legato alle figlie delle famiglie pi\u00f9 antiche dell'aristocrazia savoiarda, usato anche nella variante Damigella."}
{"id": "2547455", "revid": "149587", "url": "https://it.wikipedia.org/wiki?curid=2547455", "title": "1. SNL 1996-1997", "text": ""}
{"id": "2547456", "revid": "216401", "url": "https://it.wikipedia.org/wiki?curid=2547456", "title": "Campeonato Vasco Navarro de Monta\u00f1a", "text": "La Campeonato Vasco Navarro de Monta\u00f1a era una corsa in linea maschile di ciclismo su strada, che si svolse nella regione della Navarra, in Spagna, dal 1954 al 1966. A partire dal 1967 fu sostituito dal Gran Premio Navarra.\nAlbo d'oro.\n\"Aggiornato all'edizione 1966.\""}
{"id": "2547457", "revid": "216401", "url": "https://it.wikipedia.org/wiki?curid=2547457", "title": "Gran Premio Navarra", "text": ""}
{"id": "2547463", "revid": "149587", "url": "https://it.wikipedia.org/wiki?curid=2547463", "title": "2. SNL 2006-2007", "text": ""}
{"id": "2547464", "revid": "149587", "url": "https://it.wikipedia.org/wiki?curid=2547464", "title": "2. SNL 2007-2008", "text": ""}
{"id": "2547466", "revid": "149587", "url": "https://it.wikipedia.org/wiki?curid=2547466", "title": "2. SNL 2008-2009", "text": ""}
{"id": "2547468", "revid": "149587", "url": "https://it.wikipedia.org/wiki?curid=2547468", "title": "1. SNL 1997-1998", "text": ""}
{"id": "2547469", "revid": "149587", "url": "https://it.wikipedia.org/wiki?curid=2547469", "title": "1. SNL 1998-1999", "text": ""}
{"id": "2547470", "revid": "339392", "url": "https://it.wikipedia.org/wiki?curid=2547470", "title": "ND Slovan Lubiana", "text": ""}
{"id": "2547471", "revid": "436907", "url": "https://it.wikipedia.org/wiki?curid=2547471", "title": "L'amore pi\u00f9 grande che c'\u00e8", "text": "L'amore pi\u00f9 grande che c'\u00e8 \u00e8 un brano musicale scritto da Annalisa Sacchezin e composto da Luca Paolo Chiaravalli e Fio Zanotti, pubblicato nel 2003 come sesto singolo estratto dal primo album della cantante italiana Anna Tatangelo, intitolato \"Attimo x attimo\"."}
{"id": "2547472", "revid": "339392", "url": "https://it.wikipedia.org/wiki?curid=2547472", "title": "ND Slovan Ljubljana", "text": ""}
{"id": "2547475", "revid": "339392", "url": "https://it.wikipedia.org/wiki?curid=2547475", "title": "FC Lubiana", "text": ""}
{"id": "2547476", "revid": "149587", "url": "https://it.wikipedia.org/wiki?curid=2547476", "title": "1. SNL 1999-2000", "text": ""}
{"id": "2547477", "revid": "486946", "url": "https://it.wikipedia.org/wiki?curid=2547477", "title": "Volker Flick", "text": ""}
{"id": "2547478", "revid": "767487", "url": "https://it.wikipedia.org/wiki?curid=2547478", "title": "Arsamosata", "text": "Arsamosata (; in greco antico: ) \u00e8 stata una citt\u00e0 del regno di Sofene.\nL'identificazione della citt\u00e0 \u00e8 ancora incerta: Thomas Alexander Sinclair l'ha localizzata nel bacino idrico della diga di Keban, nella provincia di El\u00e2z\u0131\u011f, anche se essa viene comunemente identificata con la citt\u00e0 di Harput.\nStoria.\nLa citt\u00e0 fu fondata dal re di Sofene Arsame I nel III secolo a.C. tra i fiumi Tigri ed Eufrate, e divenne capitale del regno. La prima testimonianza scritta \u00e8 dello storico greco antico Polibio che la colloca nell'Armenia occidentale (provincia di Sofene) e che le d\u00e0 il nome di Armosata. Plinio il Vecchio la cita tra le pi\u00f9 importanti citt\u00e0 dell'Armenia ed essa appare anche negli scritti di Tacito e Tolomeo."}
{"id": "2547481", "revid": "192549", "url": "https://it.wikipedia.org/wiki?curid=2547481", "title": "Kharput", "text": ""}
{"id": "2547482", "revid": "1543377", "url": "https://it.wikipedia.org/wiki?curid=2547482", "title": "Ciaran Clark", "text": "Caratteristiche tecniche.\nMancino, difensore centrale, per la sua versatilit\u00e0 pu\u00f2 essere impiegato anche come terzino sinistro, per lo pi\u00f9 di contenimento che di spinta, e come mediano basso. Tuttavia il suo ex allenatore della nazionale irlandese, Giovanni Trapattoni, ritiene che vada impiegato esclusivamente in difesa.\nCarriera.\nClub.\nAston Villa.\nNonostante sia nato a Londra e cresciuto a Sandy, Clark entr\u00f2 nella \"Academy\" dell'Aston Villa all'et\u00e0 di undici anni. Capitan\u00f2 la squadra Under-18 nella Premier Academy League 2007-2008, che si concluse con la vittoria del titolo. Per la stagione 2008-2009, gli fu assegnato un numero per la prima squadra e si sedette in panchina nella trasferta valida per l'edizione stagionale della Coppa UEFA contro il , ma non scese in campo. Fu capitano della formazione che si aggiudic\u00f2 la Premier Reserve League South e vinse l'incontro contro i vincitori della divisione North del Sunderland.\nFu poi convocato nella squadra che avrebbe partecipato alla Coppa della Pace 2009. Il 30 agosto 2009 debutt\u00f2 nella Premier League, giocando da titolare nella vittoria per due a zero sul Fulham. Con Curtis Davies fuori per infortunio, il diciannovenne fu scelto per fare coppia con Carlos Cu\u00e9llar. Aiut\u00f2 la squadra a mantenere imbattuta la propria porta e and\u00f2 vicino al gol con un colpo di testa. Garth Crooks della BBC lo scelse nella squadra della settimana. Nonostante la buona intesa tra i nuovi acquisti Richard Dunne e James Collins che lo costrinse alla panchina, gli fu pronosticato un futuro da protagonista per molti anni. A novembre 2009 rinnov\u00f2 il suo contratto con l'Aston Villa fino al 30 giugno 2012.\nLa seconda apparizione al Villa Park di Clark arriv\u00f2 nella partita valida per la FA Cup 2009-2010 contro il Brighton &amp; Hove Albion.\nNel campionato 2010-2011, Clark fu titolare nelle prime due gare, la prima contro il West Ham United (in coppia con Dunne) e la seconda contro il Newcastle United. Clark fu schierato titolare anche nel primo match di G\u00e9rard Houllier, nella Football League Cup 2010-2011 contro il Blackburn Rovers. In seguito, gioc\u00f2 da centrocampista nel derby contro il Birmingham City e fu schierato in quella posizione anche contro Fulham e Blackpool, a causa della crisi d'infortuni della squadra. Il 27 novembre 2010 segn\u00f2 una doppietta nella sconfitta per quattro a due contro l'Arsenal. Il 2 gennaio 2011 segn\u00f2 il gol del pari nella sfida contro il Chelsea, nei minuti di recupero. Il 29 gennaio realizz\u00f2 una rete anche in FA Cup, ai danni del Blackburn.\nNazionale.\nClark fu il capitano dell' nei match di qualificazione all'Europeo di categoria del 2008, giocando in 5 dei 6 incontri e segnando una rete. Salt\u00f2 per\u00f2 il torneo a causa di un infortunio alla caviglia subito in allenamento. Dopo essere stato promosso nell', di cui fu nominato capitano e per cui and\u00f2 a segno nel suo secondo match, in un'amichevole contro l' disputata a marzo 2008.\nA settembre 2010, la FAI si interess\u00f2 al calciatore. Mand\u00f2 anche degli osservatori e Don Givens (ex commissario tecnico della nazionale Under-21) a guardarlo nella sfida contro il Blackburn.\nIl 5 ottobre 2010, fu riportato che Clark avesse deciso di affidare il suo futuro internazionale alla nazionale irlandese. Richard Dunne ebbe un ruolo nel convincerlo ad accettare la convocazione dalla selezione irlandese.\nIl 12 novembre fu convocato dall'Irlanda per l'amichevole contro la . Debutt\u00f2 l'8 febbraio 2011, nell'amichevole contro il disputata all'Aviva Stadium.\nViene convocato per gli Europei 2016 in Francia.\nStatistiche.\nPresenze e reti nei club.\n\"Statistiche aggiornate al 26 luglio 2020.\""}
{"id": "2547485", "revid": "33689", "url": "https://it.wikipedia.org/wiki?curid=2547485", "title": "Marita Koch", "text": "Durante la propria carriera ha raccolto un notevole numero di record mondiali: 16 all'aperto, cos\u00ec come 14 negli eventi indoor; \u00e8 inoltre l'attuale primatista mondiale dei 400 metri piani con il tempo di 47\"60, stabilito il 6 ottobre 1985 a Canberra.\nPer i suoi meriti sportivi, nel 2014 \u00e8 stata inserita nella IAAF Hall of Fame.\nBiografia.\nCarriera.\nMarita Koch, considerata tra le favorite per una medaglia, non fu in grado di competere alle Olimpiadi estive del 1976 a Montr\u00e9al a causa di un infortunio che ne precluse la partecipazione.\nKoch stabil\u00ec il suo primo record mondiale nel 1977 a Milano, correndo i 400 metri indoor in 51\"8. L'anno successivo ottenne il suo primo record outdoor nei 400 metri in 49\"19, superando poi questo tempo con altri due primati mondiali nel giro di un mese.\nNel 1979 Marita Koch divenne la prima donna a correre 200 metri in meno di 22 secondi. Il suo tempo di 21\"71, fissato a Karl Marx Stadt, rimase il record mondiale per nove anni. Tre settimane prima dei Giochi olimpici del 1984 uguagli\u00f2 il suo record personale concludendo i 200 m in 21\"71 a Potsdam; il boicottaggio della Germania Est purtroppo le imped\u00ec di competere nei giochi di Los Angeles. Le Olimpiadi di Mosca del 1980, in cui ha vinto la medaglia d'oro nei 400 metri e la medaglia d'argento nella staffetta 4\u00d7400 metri, sono state la sua unica apparizione olimpica.\nLa tedesca detiene l'attuale record mondiale nei 400 metri con 47\"60, tempo considerato lontano dalla portata anche delle migliori atlete attuali ed ottenuto il 6 ottobre 1985 al \"Bruce Stadium\" di Canberra, Australia.\nMarita Koch, grazie alle proprie abilit\u00e0 in fase di partenza, vinse molte gare anche nei 50 e 60 metri indoor, stabilendo inoltre diversi record tra il 1980 e il 1985.\nCome membro della staffetta della Germania Est, aggiunse nel proprio palmar\u00e8s ulteriori primati mondiali. Insieme a Marlies G\u00f6hr, segnarono i nuovi record mondiali nella 4\u00d7100 metri nel 1979 e nel 1983. Nei Giochi olimpici di Mosca 1980, Koch fece parte della squadra che vinse l'argento nella 4\u00d7400 metri. Lo stesso team segn\u00f2 i record mondiali sulla stessa distanza nel 1980, 1982 e 1984.\nKoch vinse anche il Campionato europeo nei 400 metri nel 1978, 1982 e 1986 prima di ritirarsi nel 1987, consacrandosi come uno degli atleti di maggior successo della Germania.\nCaso doping.\nLe prestazioni di Marita Koch, unitamente a molte altre atlete della Germania Est autrici di risultati straordinari, hanno suscitato un notevole sospetto. Nel 1991 Werner Franke, uno dei massimi studiosi mondiali di problematiche relative al doping, insieme alla moglie Brigitte Berendonk, mise le mani su una serie di documenti che si trovavano all'Accademia Medico-Militare di Bad Saarow, basandosi sui quali ricostru\u00ec la pratica, organizzata dallo stato, della sistematica somministrazione di doping a numerosi atleti dell'ex-DDR. Tra di loro spiccava il nome di Marita Koch. Se si d\u00e0 credito a questi documenti, le sarebbero stati somministrati alti dosaggi di \"Oral Turinabol\" (uno steroide anabolizzante), tra il 1981 ed il 1984. Marita Koch ha per\u00f2 sempre negato di aver preso prodotti dopanti di qualsiasi tipo.\nRecord nazionali.\nSeniores.\nRecord nazionali tedeschi"}
{"id": "2547486", "revid": "1310927", "url": "https://it.wikipedia.org/wiki?curid=2547486", "title": "Cristian Pulhac", "text": "Carriera.\nCresciuto inizialmente nelle giovanili della sua citt\u00e0 passa in quelle della Dinamo Bucarest.\nPer la stagione 2010-2011 passa in prestito per 250.000 euro nella Primera Divisi\u00f3n spagnola nelle file del neopromosso H\u00e9rcules Club de F\u00fatbol, rappresentativa di Alicante, fino all'estate 2011. "}
{"id": "2547487", "revid": "119772466", "url": "https://it.wikipedia.org/wiki?curid=2547487", "title": "Fontana di Gefion", "text": "La fontana di Gefion si trova a Copenaghen nelle vicinanze della celebre statua della Sirenetta, e raffigura la leggenda della nascita della Zelanda (ovvero l'isola su cui si trova Copenaghen). \nStoria.\nLa leggenda narra che Gefjun avesse chiesto al re di Svezia della terra e che questi le avesse promesso un regno grande quanto quello che sarebbe riuscita ad arare in una notte; la donna trasform\u00f2 i suoi figli in buoi e scav\u00f2 un'enorme quantit\u00e0 di terra, che venne riversata nel mare creando la Zelanda. La statua della fontana rappresenta appunto Gefjun che sprona i figli trasformati in buoi a lavorare."}
{"id": "2547493", "revid": "599013", "url": "https://it.wikipedia.org/wiki?curid=2547493", "title": "Tracy Moore", "text": ""}
{"id": "2547494", "revid": "90588484", "url": "https://it.wikipedia.org/wiki?curid=2547494", "title": "Episodi de La squadra (ottava stagione)", "text": "L'ottava stagione della serie televisiva poliziesca La squadra \u00e8 andata in onda dal 7 marzo al 5 dicembre 2007 su Rai 3.\nSotto scacco.\nRiassunto della trama\nLa squadra 8 Ultima puntata.\nNapoli. Il Sant'Andrea ora \u00e8 guidato da Pettenella, tornato insieme alla Veneziani. Cafasso, che da tempo \u00e8 in un altro commissariato come vicario, lo informa che lo stabile diventer\u00e0 presto una struttura pi\u00f9 burocratica e verranno tutti trasferiti. Ramaglia e la Span\u00f2 hanno ripreso il loro posto alle \"Volanti\". L'ispettore Guerra \u00e8 molto felice, poich\u00e9 la sua compagna Elena \u00e8 incinta. Lui, Sciacca, Battiston e Russo vengono contattati da De Pretis, che per\u00f2 non si presenta all'incontro prefissato via SMS. Indagando, scoprono che \u00e8 tornato in Italia con Tania, accompagnando una bambina. Arrivano poi a sapere che quella piccola era una clandestina da cui il boss camorrista Salvatore Mirante aveva intenzione di prelevare un rene per il figlio malato. L'intera \"squadra\" ce la mette tutta per risolvere la situazione. De Pretis viene intanto trovato cadavere, e si scopre che aveva finto di stare al gioco del boss solo per rientrare in Italia e salvare la bambina. Opponendosi, era stato picchiato a sangue e poi fatto bruciare nella sua auto. Alla fine si riesce a rintracciare Tania, insieme alla bambina. Guerra riesce a neutralizzare uno degli sgherri del boss ed a salvare la piccola, ma viene ucciso da Frigerio, un compagno del malavitoso. L'intero commissariato si dispera per la perdita. Al termine dell'episodio Cafasso, parlando da amico, ricorda al gruppo che la riorganizzazione delle strutture \u00e8 stata resa necessaria per opporsi con maggior efficacia al crimine, rammaricandosi circa il fatto che il \"Sant'Andrea\" sia trasformato in un luogo dove \"si timbreranno solo carte e poco altro\", dato che per anni non \u00e8 stato solo un luogo di lavoro, e ciascuno dei componenti porter\u00e0 con s\u00e9 sia il ricordo di Pietro, Anna, Sergio, Stefano ed altri colleghi rimasti uccisi, sia la fierezza per le tante indagini portate a buon fine, affinch\u00e9 da quella \"squadra\" possano nascerne altre vincenti."}
{"id": "2547496", "revid": "339392", "url": "https://it.wikipedia.org/wiki?curid=2547496", "title": "Mercedes-Benz W111/W112 Coup\u00e9", "text": ""}
{"id": "2547497", "revid": "122364558", "url": "https://it.wikipedia.org/wiki?curid=2547497", "title": "Istituzione Sinfonica Abruzzese", "text": "L'Orchestra Sinfonica Abruzzese \u00e8 stata costituita nel 1970 con sede all'Aquila, nel Teatro comunale.\nStoria.\nL'Istituzione Sinfonica Abruzzese (ISA), fondata nel 1970 da Nino Carloni, \u00e8 una delle 13 Istituzioni Concertistico-orchestrali italiane riconosciute dallo Stato. Protagonista della rinascita della vitalit\u00e0 musicale della propria Regione e del centro Italia, l'ISA opera una vasta e significativa azione culturale attraverso la sua Orchestra. Rapidamente guadagnata un'importante considerazione tra le principali strutture di produzione musicale del Paese, l'Orchestra Sinfonica Abruzzese ha finora tenuto oltre duemila concerti raggiungendo, in oltre 30 anni di ininterrotta attivit\u00e0, un rilevante livello artistico. \u00c8 spesso ospite di importanti istituzioni musicali sia in Italia che all'Estero.\nHanno collaborato con l'Orchestra Sinfonica Abruzzese direttori d'orchestra di chiara fama quali, tra gli altri: Carlo Zecchi, Riccardo Muti, Alexander Frey, Gianluigi Gelmetti, Bruno Aprea, Piero Bellugi, Massimo Freccia, Nino Antonellini, Philippe Bender, Marco Zuccarini, Mario Gusella, Ren\u00e8 Klopfestein, Massimo De Bernard, Andr\u00e8 Bernard, e solisti del calibro di Vladimir Ashkenazy, Uto Ughi, Salvatore Accardo, Pl\u00e1cido Domingo, Katia Ricciarelli, Renato Bruson, Andrea Bocelli, Maurice Andr\u00e9, Hermann Baumann, Nina Beilina, Severino Gazzelloni, Rudolf Firkusni, Leonid Kogan, Pierre Amoyal, Bernard Soustrot, Paul Tortellier, Gabriel Tachin\u00f2, Stefano Grondona, Massimiliano Damerini, Bruno Canino, Michele Campanella, Giuseppe Scotese, Derek Han, Maria Tipo, Boris Petrushansky, Massimo Quarta, Mario Brunello, Enrico Dindo, Rocco Filippini, Milva, Amii Stewart, Victoria Schneider, Il'ja Grubert, Olga Bolgari, Elio Pandolfi, Massimo Dapporto, Sylvano Bussotti, Antonella Ruggiero ed Enrico Rava.\nFedele ai suoi scopi istituzionali, l'Isa svolge un'intensa attivit\u00e0 di promozione musicale tenendo concerti in tutta la regione Abruzzo senza trascurare anche i centri pi\u00f9 piccoli.\nSvolge stabile attivit\u00e0 di collaborazione con l'altra grande Istituzione musicale abruzzese aderente a Federmusica, il Teatro Marrucino di Chieti, teatro di tradizione e teatro lirico d'Abruzzo.\nHa formalizzato la collaborazione con la Fondazione Orchestra Regionale Marche, anch'essa Istituzione Concertistico-orchestrale, per la creazione di un'orchestra congiunta che abbia, all'occorrenza, pi\u00f9 ampio respiro e repertorio e denominata Filarmonica dell'Adriatico.\nL'Orchestra ha inciso numerosi CD per importanti case discografiche (Bmg Ariola, Arts, Brilliant Classics, Rugginenti Milano, Sonzogno, RAI Trade, Bongiovanni...) registrando per la RAI-Radiotelevisione Italiana numerose prime esecuzioni assolute che importanti compositori contemporanei hanno dedicato all'ensemble abruzzese.\nFin dalla sua fondazione, l'I.S.A. si \u00e8 avvalsa della direzione artistica del Maestro Vittorio Antonellini; da gennaio 2011 il direttore artistico \u00e8 il Maestro Ettore Pellegrino, anche direttore artistico del Teatro Marrucino di Chieti. Solista principale \u00e8 dal dicembre 2009 il clarinettista Maestro Fabrizio Meloni, direttore principale ospite \u00e8 il Maestro Marcello Bufalini.\nI direttori.\nL'orchestra \u00e8 stata guidata dai i pi\u00f9 importanti direttori d'orchestra, tra i quali: \nI solisti.\nCon l'orchestra si sono esibiti i pi\u00f9 importanti solisti, tra i quali:\nMusica contemporanea.\nDa sempre l'Istituzione si occupa di promuovere la musica contemporanea. Molti compositori hanno dedicato opere all'Istituzione, tra cui:"}
{"id": "2547499", "revid": "287204", "url": "https://it.wikipedia.org/wiki?curid=2547499", "title": "Lipton Championships 1995", "text": "Il Miami Masters 1995 (conosciuto anche come \"Lipton Championships\" per motivi di sponsorizzazione) \u00e8 stato un torneo di tennis giocato sul cemento.\n\u00c8 stata l'11\u00aa edizione del Miami Masters, che fa parte della categoria ATP Super 9 nell'ambito dell'ATP Tour 1995 e della Tier I nell'ambito del WTA Tour 1995.\nSia il torneo maschile che quello femminile si sono giocati al Tennis Center at Crandon Park di Key Biscayne in Florida, dal 17 al 26 marzo 1995.\nCampioni.\nSingolare maschile.\n Andre Agassi ha battuto in finale Pete Sampras, 3-6, 6-2, 7-6\nSingolare femminile.\n Steffi Graf ha battuto in finale Kimiko Date, 6-1, 6-4\nDoppio maschile.\n Todd Woodbridge / Mark Woodforde hanno battuto in finale Jim Grabb / Patrick McEnroe, 6-4, 3-6, 7-6\nDoppio femminile.\n Jana Novotn\u00e1 / Arantxa S\u00e1nchez Vicario hanno battuto in finale Gigi Fern\u00e1ndez / Nata\u0161a Zvereva"}
{"id": "2547502", "revid": "1543377", "url": "https://it.wikipedia.org/wiki?curid=2547502", "title": "Cippico", "text": "I Cippico furono una famiglia di Tra\u00f9 in Dalmazia.\nStoria.\nI Cippico giunsero in Dalmazia nel 1232, provenienti da Roma, (antica gens \"Cepia\") e furono iscritti nella nobilt\u00e0 cittadina nel 1315.\nNel corso dei secoli successivi la famiglia divenne una delle pi\u00f9 importanti casate traurine e molti suoi membri rivestirono importanti cariche civili (sopracomiti, diplomatici), militari (capitani di marina) e religiose (vescovi e arcivescovi). Il periodo di maggior splendore della famiglia risale ai secoli XV e XVI, epoca in cui vissero gli umanisti Pietro, Alvise e Coriolano Cippico, ed \u00e8 testimoniato ancora oggi dalle architetture di Palazzo Cippico, uno dei pi\u00f9 pregevoli edifici del centro storico della citt\u00e0 dalmata. Dei Cippico furono anche due dei palazzi eretti dalle famiglie di Tra\u00f9 lungo la costa dalmata nella zona chiamata dei Castelli (Castel Vecchio e Castel Nuovo).\nSi imparentarono con molte famiglie traurine, tra le quali i Fanfogna, Morosini fanfogna, Gliubavac Detrico (vedi Damiani di Vergada Detrico Gliubavac Frangipane, tuttora esistenti e con discendenza anche in via femminile, i Palcich de Frankopan di Pag.)\nUn pi\u00f9 recente ramo della famiglia fu quella del conte Antonio Cippico, erudito e senatore del Regno d'Italia, morto a Roma nel 1935.\nVarianti grafiche.\nIn epoca rinascimentale, Coriolano Cippico latinizz\u00f2 il suo cognome in \"Cepio\" (da cui il corrispondente italiano \"Cepione\" e il gentilizio latino \"Cepiones\").\nIn ambito croato il cognome \u00e8 utilizzato ora nella forma croatizzata \"\u0106ipiko\" e, al pari di altre stirpi dalmate di lingua e cultura italiana, viene considerata croata."}
{"id": "2547508", "revid": "767487", "url": "https://it.wikipedia.org/wiki?curid=2547508", "title": "Libdvdcss", "text": "La libreria libdvdcss, insieme alla libreria libdvdread fornisce un insieme di funzioni disponibili sotto licenza GNU GPL in grado di permettere la lettura di DVD video.\nPrecisamente la libreria si occupa della decifrazione dei video cifrati in CSS (Content Scrambling System) per permettere la visione anche degli ultimi video protetti dai nuovi sistemi anti-pirateria audiovisiva.\nQuesta libreria nasce dalla necessit\u00e0 di rendere possibile la lettura dei DVD video anche su sistemi non commerciali, come ad esempio molte distribuzioni GNU/Linux, ma la natura di questa libreria \u00e8 ancora da verificare, poich\u00e9 ha prodotto molte polemiche sulla sua legalit\u00e0, dato che permettendo la decifrazione dei video per la visione potrebbe potenzialmente permetterne anche la copia illegale.\nDistribuzione.\nLa libreria \u00e8 usata in molti lettori opensource quali VLC (che la sta sviluppando in prima persona), ed \u00e8 possibile installarla come pacchetto in molte distribuzioni GNU/Linux.\nLa libreria libdvdcss \u00e8 scritta per essere multipiattaforma, funzionando su Linux, Microsoft Windows, macOS, BeOS, BSD e Solaris.\nDifferenze con DeCSS.\nLa libreria non va confusa con il noto programma DeCSS. Mentre DeCSS usa una chiave fasulla per ottenere un'autenticazione, libdvdcss utilizza un elenco di Player-Key precedentemente generate. Se le chiavi in lista non funzionano (ad esempio per la mancata corrispondenza del codice regionale) interviene un algoritmo di forza bruta. Ed \u00e8 quest'ultima parte soggetta alle polemiche di legittimit\u00e0 della libreria."}
{"id": "2547515", "revid": "339392", "url": "https://it.wikipedia.org/wiki?curid=2547515", "title": "Magdeline Martinez", "text": ""}
{"id": "2547516", "revid": "1924342", "url": "https://it.wikipedia.org/wiki?curid=2547516", "title": "The Age", "text": "The Age \u00e8 un quotidiano australiano, pubblicato a Melbourne dal 1854. Fondato da tre imprenditori neozelandesi giunti in Australia negli anni 1840, usc\u00ec per la prima volta il 17 ottobre 1854.\nIn una citt\u00e0 di quattro milioni di abitanti, ha una circolazione media di copie, aumentando il sabato a circa . L'edizione speciale della domenica \u00e8 detta \"The Sunday Age\". Dal 1980 \u00e8 di propriet\u00e0 degli editori Creighton Burns e Michael Gawenda.\nStruttura editoriale.\nLe rubriche sono molto articolate:"}
{"id": "2547518", "revid": "131145", "url": "https://it.wikipedia.org/wiki?curid=2547518", "title": "Yordanka Donkova", "text": ""}
{"id": "2547521", "revid": "287204", "url": "https://it.wikipedia.org/wiki?curid=2547521", "title": "Lipton Championships 1995 - Singolare maschile", "text": "Il singolare del Lipton Championships 1995 \u00e8 stato un torneo di tennis facente parte dell'ATP Tour.\nPete Sampras era il detentore del titolo ma \u00e8 stato battuto in finale da Andre Agassi 3-6, 6-2, 7-6 (7-3).\nTeste di serie.\nTutte le teste di serie hanno ricevuto un bye per il 2\u00ba turno."}
{"id": "2547524", "revid": "533238", "url": "https://it.wikipedia.org/wiki?curid=2547524", "title": "Giuseppe Cantoni", "text": "Biografia.\nNato in una famiglia contadina, frequent\u00f2 la scuola di musica di Brescello (RE). Successivamente la famiglia si trasfer\u00ec sulla riva opposta dell'Enza a Coenzo (PR) per poi spostarsi in localit\u00e0 Parmetta a Mezzani. Qui Giuseppe conobbe la futura moglie Maria Secchi.\nSuonatore di flicorno di buon livello, insegn\u00f2 musica alla propria numerosa prole avviandola allo studio di tromba, il flicorno e trombone, con l'intento di creare una formazione musicale interamente composta da membri della sua famiglia.\nA Casale di Mezzani dove risiedeva, nel 1861 cre\u00f2 il Concerto Cantoni formato quasi interamente da membri della sua famiglia (solo i clarinetti erano suonati da elementi esterni). L'attivit\u00e0 dell'orchestra cominci\u00f2 nel 1873. Fu la prima orchestra da ballo popolare della provincia. Fino ad allora, inoltre, valzer, polka, mazurka erano stati appannaggio dei nobili: Cantoni ebbe l'idea di portare la musica da ballo nelle feste contadine che si svolgevano in occasione dei raccolti o delle sagre. Il Concerto Cantoni veniva chiamato non soltanto in occasione di eventi lieti, ma anche in concomitanza di funerali. \nLa formazione divenne molto popolare, tanto da diventare ospite fissa in diverse feste paesane; in occasione di una di queste, una sagra a Fontanellato, Cantoni ricevette anche gli elogi dal maestro Giuseppe Verdi.\nTra i brani da lui composti si possono ricordare: le polca \"La ruota\", \"L'attenti\", \"Polca gioiosa\", \"La bicicletta\" (a ritmo di mazurca) e \"Gli amici di Cantoni\" (a ritmo di valzer).\nDurante la propria vita Cantoni svolse sempre l'attivit\u00e0 di agricoltore, dedicando il proprio tempo libero all'attivit\u00e0 di musicista e ad impartire lezioni di musica ai giovani del posto."}
{"id": "2547529", "revid": "326243", "url": "https://it.wikipedia.org/wiki?curid=2547529", "title": "Qoob", "text": ""}
{"id": "2547531", "revid": "767487", "url": "https://it.wikipedia.org/wiki?curid=2547531", "title": "Ap\u00f2krifos", "text": "Ap\u00f2krifos \u00e8 il secondo album dei Proteus 911. \u00c8 stato il primo album del gruppo a riscuotere un certo successo e ad essere apprezzato dalla critica. Le sonorit\u00e0 dell'album presentano forti influenze di tipo indie rock"}
{"id": "2547532", "revid": "390153", "url": "https://it.wikipedia.org/wiki?curid=2547532", "title": "Sindona", "text": ""}
{"id": "2547533", "revid": "1516566", "url": "https://it.wikipedia.org/wiki?curid=2547533", "title": "Giardini Napoleonici", "text": "I giardini Napoleonici o della Biennale sono dei giardini pubblici di Venezia, ubicati nel sestiere di Castello. Costituiscono l'area verde pi\u00f9 estesa del centro storico e, come suggerisce il nome, sono sede della Esposizione internazionale d'arte di Venezia.\nStoria.\nL'origine del parco risale al secondo periodo napoleonico quando nel 1807 con il \"Decreto portante varj provvedimenti a favore della citt\u00e0 di Venezia\" (n\u00ba 261 del 7 dicembre 1807) si stabil\u00ec che la citt\u00e0 di Venezia dovesse essere dotata anche di aree adibita a verde pubblico.\nLa progettazione fu affidata a Giannantonio Selva. I lavori si protrassero dal 1808 al 1812: per ricavare lo spazio necessario allo scopo furono abbattute le chiese e i conventi di San Domenico, San Nicol\u00f2 di Castello, delle Cappuccine Concette, di Sant'Antonio e l'Ospitale dei Marinai e con le macerie ottenute dalla demolizione si provvide a consolidare il terreno, a creare una collinetta sulla quale trov\u00f2 posto un caff\u00e8 e alla copertura del vicino canale di Sant'Anna per realizzare la \"Via Eugenia\" (l'attuale via Garibaldi); per quanto riguarda la scelta delle piante, ci si serv\u00ec della collaborazione di Pietro Antonio Zorzi, pur con qualche difficolt\u00e0 date le particolarit\u00e0 climatiche di Venezia.\nDa fine Ottocento, a partire dalla costruzione del primo padiglione della Biennale, il \"Pro Arte\" nel 1894\",\" i giardini sono stati divisi in due parti: la prima, di circa m\u00b2 venne concessa all'Ente Biennale dove furono allestiti i vari spazi espositivi della rassegna d'arte (30 padiglioni per altrettante nazioni partecipanti), l'altra, di m\u00b2, \u00e8 rimasta adibita a giardino pubblico.\nPadiglioni della Biennale.\nI giardini contengono una florida vegetazione, tra la quale si organizzano, perlopi\u00f9 intorno a un viale centrale da cui si dipanano sentieri minori, le diverse architetture novecentesche dei padiglioni, caratteristiche per la forma e ciascuna effigiata dal nome della nazione ospitata.\nDi seguito si riporta l'elenco dei padiglioni per le esposizioni dedicati a ciascuna nazione partecipante, in ordine cronologico di costruzione con i corrispettivi architetti:\nMonumenti.\nAll'interno dei Giardini sono posti numerosi monumenti, la maggior parte dei quali trovano posto nell'area adiacente al bacino di San Marco.\nElenco parziale:"}
{"id": "2547538", "revid": "1543377", "url": "https://it.wikipedia.org/wiki?curid=2547538", "title": "Fossa subglaciale di Bentley", "text": "La fossa subglaciale di Bentley \u00e8 una profonda depressione dell'Antartide occidentale, con coordinate 80\u00b0S, 115\u00b0W: si trova a circa 2.540 m sotto il livello del mare.\nNonostante sia sotto il livello del mare, essa non \u00e8 coperta dall'Oceano australe in quanto la calotta glaciale antartica (alta mediamente 1.300 m nella sua parte occidentale) copre la fossa di Bentley con circa 3.000 m di ghiaccio, facendo risultare quella zona (e tante altre zone antartiche che sarebbero sotto l'acqua dell'oceano) sopra il livello del mare.\nLa fossa prende il nome dal geofisico Charles Bentley, il quale guid\u00f2 la spedizione scientifica del 1957-1958 che port\u00f2 alla sua scoperta."}
{"id": "2547539", "revid": "54893869", "url": "https://it.wikipedia.org/wiki?curid=2547539", "title": "Camera mortuaria", "text": ""}
{"id": "2547544", "revid": "767487", "url": "https://it.wikipedia.org/wiki?curid=2547544", "title": "U880", "text": "L'U880 \u00e8 un microprocessore a 8-bit, clone dello Zilog Z80, prodotto dalla \"VEB Mikroelektronik \"Karl Marx\"\" di Erfurt nella Repubblica Democratica Tedesca. \u00c8 realizzato con tecnologia NMOS con package DIL40.\nLa Cpu \"U880\" \u00e8 stata impiegata tra il 1985 ed il 1989 in vari home computer come i KC 85/2, KC 85/3 e KC 85/4 prodotti dalla \"VEB Mikroelektronik\", nel modello Robotron Z1013 prodotto dalla \"Robotron Riesa\" e nel Robotron modello \"1715\". \u00c8 stato inoltre impiegato in altri computer sia ad uso ufficio che domestico.\nL\"'U880\" \u00e8 una copia dello Zilog Z80 e rispetto a quest'ultimo sono presenti solo piccole differenze.\nIl microprocessore Russo \u041a\u04201858\u0412\u041c1 condivide a sua volta la logica di funzionamento del \"U880\".\nLa variante del processore \"UB880\" corrisponde al modello originale dello \"Z80\", il modello \"UA880\" corrisponde alla Cpu \"Z80A \" ed il modello \"VB880\" corrisponde alla versione dello \"Z80\" con range di temperatura di funzionamento estesa (-25\u00a0\u00b0C to +85\u00a0\u00b0C). \nSono state inoltre prodotti anche i chip delle periferiche \"Zilog\" come i chip PIO (U 855), SIO (U 856), CTC (U 857), DMA (direct memory access) (U 858) e DART (U 8563)."}
{"id": "2547562", "revid": "110157", "url": "https://it.wikipedia.org/wiki?curid=2547562", "title": "Manfred Eicher", "text": " \nBiografia.\nManfred Eicher ha studiato musica all'accademia di Berlino; seguiva con passione il Jazz e suonava il basso, ma era anche appassionato di cinema. Nel 1969 fond\u00f2 l'etichetta discografica Editions of Contemporary Music, conosciuta anche come ECM, a Monaco di Baviera. Tra gli artisti sotto contratto con tale etichetta ci sono (o ci sono stati) Keith Jarrett, Jan Garbarek, Chick Corea, Gary Burton, Jack DeJohnette, Enrico Rava, Anouar Brahem, Dave Holland, Pat Metheny, Ralph Towner, Terje Rypdal, Steve Kuhn, Manu Katch\u00e9, John Abercrombie, Marco Ambrosini, Jean-Louis Matinier e l'Art Ensemble of Chicago. Eicher ha curato personalmente la maggior parte delle pubblicazioni ECM (che vanta pi\u00f9 di mille titoli in catalogo), anche per quanto riguarda grafica e packaging. Per questo motivo i booklet dei CD, a prescindere dall'artista, presentano di solito una certa coerenza e uniformit\u00e0 stilistica, caratterizzata da un'essenzialit\u00e0 quasi minimale.\nNel 1984 Eicher inaugur\u00f2 una nuova divisione dell'ECM, chiamata ECM New Series, indirizzata verso la musica classica, pubblicando dischi di Steve Reich, Arvo P\u00e4rt, John Adams, Meredith Monk e P\u00e9rotin. Particolarmente degno di nota, tra i titoli New Series, \u00e8 Officium (1994), duetto tra il sassofono di Jan Garbarek e il quartetto vocale Hilliard Ensemble, registrato all'interno del monastero di Saint Gerold. \u00c8 l'album pi\u00f9 venduto dell'etichetta.\nNel 1992 fu co-regista e co-sceneggiatore del film \"Holoz\u00e4n\" e nel 2002 ha scritto la musica per il film \"Kedma\".\nNel 2015 partecipa all'evento del Prix Italia \u201cInside The Music: incontro con Manfred Eicher\u201d."}
{"id": "2547570", "revid": "1347902", "url": "https://it.wikipedia.org/wiki?curid=2547570", "title": "Robotron Z1013", "text": "Il Z1013 \u00e8 un home computer a 8 bit prodotto nel 1985 dalla VEB Robotron nella Repubblica Democratica Tedesca.\nImpiega un microprocessore U880 (clone dello Zilog Z80) ed \u00e8 dotato di una tastiera a membrana."}
{"id": "2547571", "revid": "1013865", "url": "https://it.wikipedia.org/wiki?curid=2547571", "title": "Provincia di Kampot", "text": "Kampot (in lingua khmer:\u1781\u17c1\u178f\u17bb\u1780\u17c6\u1796\u178f) \u00e8 una provincia meridionale della Cambogia, con capoluogo la citt\u00e0 di Kampot da cui prende il nome. La provincia ha una popolazione di 585.110 abitanti e comprende otto distretti, divisi in 92 comuni, per un totale di 483 villaggi\nDistretti.\nLa provincia \u00e8 suddivisa in 8 distretti."}
{"id": "2547580", "revid": "1086580", "url": "https://it.wikipedia.org/wiki?curid=2547580", "title": "Aang", "text": "Aang () \u00e8 un personaggio immaginario e il protagonista della serie animata statunitense \"Avatar - La leggenda di Aang\", creato da Michael Dante DiMartino e Bryan Konietzko.\nAang \u00e8 un monaco di centododici anni (di cui solo dodici effettivi, considerando un secolo trascorso in ibernazione all'interno di un iceberg) appartenente al popolo dei Nomadi dell'Aria. Egli \u00e8 inoltre l'Avatar, l'unico essere con il potere di dominare tutti gli elementi (aria, acqua, terra e fuoco) e di fermare la sanguinosa guerra lanciata dalla Nazione del Fuoco.\nIl personaggio di Aang \u00e8 apparso su altri media, come carte collezionabili, videogiochi, t-shirt e web comic. e fumetti web. Aang \u00e8 stato interpretato da Noah Ringer nel film \"L'ultimo dominatore dell'aria\", e doppiato da D.B. Sweeney nella serie animata sequel \"La leggenda di Korra\".\nConcezione e sviluppo.\nIl personaggio di Aang \u00e8 stato sviluppato da un disegno di Bryan Konietzko, raffigurante un uomo calvo con un disegno a forma di freccia sulla sua testa al fianco di un bisonte volante. Nel frattempo, Michael Dante DiMartino era interessato a un documentario sugli esploratori intrappolati nel Polo Sud, che in seguito ha combinato con il disegno di Konietzko.\nLa trama che hanno descritto corrisponde al primo e al secondo episodio di \"Avatar\", dove il \"popolo dell'acqua\" (Katara e Sokka) salva il \"ragazzo dell'aria\" (Aang) mentre \u00e8 \"intrappolato in una landa innevata\" (la Trib\u00f9 dell'Acqua del Sud) con \"alcune persone del fuoco [che] stanno premendo su di loro\" (truppe della Nazione del Fuoco e Zuko). I creatori dello spettacolo inizialmente immaginavano che Aang fosse rimasto intrappolato in un iceberg per cento anni, poi risvegliato in un mondo futuristico, in cui avrebbe avuto un robot chiamato Momo e una dozzina di bisonti. I creatori hanno perso interesse per questo tema e lo hanno trasformato in cento anni di animazione sospesa. Il robot Momo divenne un lemure volante e la mandria di bisonti fu ridotta a uno.\nNell'episodio \"I racconti di Ba Sing Se\", il nome di Aang \u00e8 stato scritto come \u5b89\u6602 (\u0101n \u00e1ng) in cinese.\nApparizioni.\n\"La leggenda di Aang\".\nLibro primo.\nAang era uno dei tanti giovani monaci che vivevano nel Tempio dell'Aria del Sud. All'avvicinarsi dello scoppio della guerra, gli viene rivelato che \u00e8 lui il nuovo Avatar e che \u00e8 suo compito mantenere la pace fra le varie nazioni. La notizia sconvolge Aang e lo lascia confuso e spaventato. Quando scopre che verr\u00e0 separato dal suo amato mentore, Gyatso, e mandato a completare la sua formazione in un altro tempio molto lontano dal suo, Aang decide di fuggire. Mentre \u00e8 in volo sul suo bisonte volante, Appa, incappa in una terribile tempesta e finisce in mare insieme all'animale, senza che nessuno dei due riesca a riemergere dalle acqua. Qualche istante prima di annegare Aang entra per\u00f2 nello \"stato dell'Avatar\" e iberna se stesso e il suo bisonte all'interno di un iceberg creato sul momento, all'interno del quale rimane per cento anni. L'iceberg va poi alla deriva fino al polo Sud, riemerge e viene trovato da Sokka e Katara. Zuko, principe esiliato della Nazione del Fuoco a cui il padre ha ordinato di trovare l'Avatar per ristabilire il suo onore, trova Aang e lo cattura, ma lui scappa. Aang, insieme ai suoi nuovi amici, decide di dirigersi alla Trib\u00f9 dell'Acqua del Nord per imparare il dominio poich\u00e9, a causa della Nazione del Fuoco, Katara \u00e8 l'unica dominatrice dell'acqua rimasta in quella del Sud. Nel percorso si fermano al Tempio dell'Aria del Sud, dove trova il lemure volante Momo, che diventa un suo inseparabile amico. Poi si dirigono all'Isola di Kyoshi, luogo natale dell'omonima Avatar predecessora di Roku. Qui incontrano Suki, una guerriera di Kyoshi, da cui Sokka \u00e8 attratto. Aang anche Katara affinano durante il tragitto le proprie doti di dominio e giungono alla Trib\u00f9 dell'Acqua del Nord poco prima che questa venga attaccata dalla flotta della Nazione del Fuoco comandata dal generale Zhao, il quale, per indebolire i dominatori dell'acqua, nell'assedio alla Trib\u00f9, cattura Tui, lo spirito della luna. Dopo esser stato minacciato da Iroh, Zhao lascia andare lo spirito, ma in un impeto di rabbia lo uccide. Aang, scioccato dall'accaduto, cade nello stato dell'Avatar venendo posseduto da La, lo spirito dell'oceano, e distrugge le forze della Nazione del Fuoco, calmandosi quando la luna viene ripristinata col sacrificio della principessa Yue. Ozai, signore del fuoco, adirato manda sua figlia Azula alla ricerca dell'Avatar, mentre Zuko, dopo l'ennesimo fallimento nel catturare Aang, si dilegua con lo zio Iroh.\nLibro secondo.\nAang si dirige insieme a Katara e Sokka nel Regno della Terra, dove conosce Toph Beifong, una dominatrice della terra cieca tuttavia molto potente poich\u00e9 per \"vedere\" utilizza le vibrazioni che avverte dai piedi, sempre scalzi. Toph, ribellandosi all'oppressione dei genitori, scappa di casa per insegnare ad Aang il dominio della terra. Si dirigono poi a Ba Sing Se nella quale, alla ricerca di una vita lontano dalla Nazione del Fuoco, si trovano anche Zuko e Iroh. Aang e i suoi amici spiegano al Kuei, re del Regno della Terra, che la Nazione del Fuoco vuole usare la cometa di Sozin per distruggere il mondo, ma che prima del suo arrivo ci sar\u00e0 un'eclissi solare che, poich\u00e9 il Sole sar\u00e0 oscurato, inibir\u00e0 per tutta la sua durata il dominio del fuoco, rendendo i dominatori del fuoco vulnerabili. Dopo aver sconfitto Long Feng, gran segretario del re Kuei ma traditore del Regno della Terra, Aang, Sokka, Katara e Toph si separano: Aang raggiunge al Tempio dell'Aria dell'Est il guru Pathik il quale vorrebbe insegnare ad Aang ad accedere allo stato dell'Avatar e controllarlo, Sokka raggiunge il padre, Katara resta nel Regno della Terra come supporto, invece Toph cade in una trappola e scopre da s\u00e9 il dominio del metallo. Azula, insieme alle sue amiche Mai e Ty Lee, entrano nel palazzo del Regno della Terra travestite da guerriere di Kyoshi: Katara viene catturata da loro tre (che nel frattempo hanno preso il controllo delle forze speciali della capitale, il Dai Li) e Aang, avvertendo il pericolo, abbandona l'addestramento con il guru per soccorrerla; nel viaggio ritrova i suoi compagni Sokka e Toph con i quali si precipita a Ba Sing Se. Per salvare Katara, l'Avatar si allea con Iroh che vuole liberare suo nipote, Zuko, anch'egli catturato. Trovati Zuko e Katara, Aang e Iroh si scontrano con Azula, Iroh rimane bloccato mentre Aang e Katara affrontano una lotta all'ultimo sangue con Azula e un doppiogiochista Zuko. Aang riesce a controllare lo stato dell'Avatar liberando l'ultimo chakra, ma viene colpito da un fulmine di Azula e muore, interrompendo il legame col mondo spirituale. Fortunatamente Katara riesce miracolosamente a riportarlo in vita grazie all'acqua spirituale donatale alla Trib\u00f9 dell'Acqua del Nord.\nLibro terzo.\nAang si riprende mesi dopo l'attacco di Azula e scopre che la Nazione del Fuoco lo considera morto; dopo un iniziale momento di sconforto, Aang capisce che deve agire con segretezza e si finge un ragazzino della Nazione del Fuoco di nome Kuzon. Qui aiuta diverse volte i paesani innocenti della Nazione del Fuoco e viene inseguito dal fantomatico Uomo Combustione (non essendo mai specificato il suo nome, l'uomo \u00e8 stato soprannominato cos\u00ec da Sokka), assassino inviato da Zuko. Rivela inoltre ai suoi amici che, a causa delle ferite riportate nello scontro con Azula, non pu\u00f2 pi\u00f9 entrare nello stato dell'Avatar. Durante l'eclissi di Sole che priva i dominatori del fuoco dei loro poteri, Aang rivela al mondo di essere ancora vivo e, insieme a una piccola forza di invasione formata da guerrieri della Trib\u00f9 dell'Acqua e dominatori della terra, tenta l'assalto alla capitale della Nazione del Fuoco, ma si rivela una trappola e sono costretti a rinunciare. Qui bacia per la prima volta Katara. In seguito, Aang e il suo gruppo si rifugiano al Tempio dell'Aria dell'Ovest, dove si imbattono in uno Zuko pentito che, dopo essersi faticosamente guadagnato la loro fiducia, riesce a farsi accettare nel gruppo e insegna ad Aang prima il dominio del fuoco e poi, in vista dello scontro con Ozai, la tecnica di deviazione dei fulmini. Aang ha paura dello scontro finale con Ozai, in quanto crede che ucciderlo vada contro tutto quello che gli hanno insegnato i Nomadi dell'Aria. Chiamato a s\u00e9 nel sonno da una tartaruga-leone, Aang richiama le sue ultime quattro vite passate nella speranza che possano aiutarlo a trovare una soluzione alternativa ma nessuno di loro, nemmeno nell'Avatar Yangchen, anch'ella dominatrice dell'aria, gli \u00e8 d'aiuto. Persa quasi ogni speranza, Aang capisce di trovarsi su un animale e ne raggiunge la testa per parlargli. La tartaruga-leone, animale antico e saggio, gli offre un prezioso aiuto insegnandogli una potente tecnica spirituale: l'arcana arte del dominio dell'energia. Forte di questo incontro, Aang ingaggia un duro confronto con Ozai, nel quale riesce, fortunatamente, ad accedere nuovamente allo stato dell'Avatar e alla fine a sconfiggere Ozai grazie al dominio dell'energia, privandolo del suo dominio per sempre. La guerra \u00e8 finita e Zuko \u00e8 incoronato nuovo Signore del Fuoco, con la promessa di fare di tutto per riparare ai danni che per un secolo la sua nazione ha portato nel resto del mondo. In seguito, Aang festeggia insieme a tutti i suoi amici la fine della guerra e rivela pienamente i suoi sentimenti per Katara, che lei infine dimostra di ricambiare.\nFumetti.\nDopo la fine della guerra, Aang e i suoi amici si impegnano a ristabilire l'equilibrio del mondo facendo, con l'aiuto di Zuko, ritirare le colonie della Nazione del Fuoco dal Regno della Terra. Tuttavia la cosa a un certo punto si rivela impossibile poich\u00e9 molte colonie esistono da tanto tempo che i coloni non solo sono nati e cresciuti nel Regno della Terra, ma ormai sono imparentati con i suoi abitanti: per esempio a Yu Dao, prima colonia della Nazione del Fuoco, dove il governatore \u00e8 un cittadino della Nazione del Fuoco con una moglie e una figlia dominatrici della terra. Aang, in quelle famiglie di dominatori misti, vede il futuro della propria e, resosi conto assieme a Zuko di come non sia possibile mandare via queste persone, i due iniziano una serie di cambiamenti politici in accordo con re Kuei che, negli anni successivi, porteranno le colonie della Nazione del Fuoco a diventare una nuova quinta nazione: la Repubblica delle Nazioni Unite.\n\"La leggenda di Korra\".\nDecenni dopo la fine della guerra, Aang e il Signore del Fuoco Zuko fondano la Repubblica delle Nazioni Unite, con capitale Citt\u00e0 della Repubblica, un luogo dove tutti i dominatori di ogni parte del mondo potessero vivere in pace e armonia. Inoltre Aang e Katara si sposano e hanno tre figli: Bumi, un non-dominatore (in seguito alla Congiunzione armonica diventer\u00e0 anche lui dominatore dell'aria), Kya, una dominatrice dell'acqua, e Tenzin, un dominatore dell'aria. Verso quest'ultimo Aang riserva maggiori attenzioni poich\u00e9 vede in lui la speranza di ricostruire i Nomadi dell'Aria. Purtroppo, con il trascorrere del tempo, Aang si rende conto che il periodo passato nell'iceberg ha gravemente ridotto la sua forza vitale accorciandogli cos\u00ec la vita, quindi, ormai prossimo alla morte, l'Avatar avverte l'Ordine del loto bianco di prepararsi a trovare il suo successore. Circondato da amici e familiari, Aang muore alla relativamente giovane et\u00e0 di sessantasei anni (quindi in realt\u00e0 cronologicamente avrebbe centosessantasei anni, rendendolo il secondo Avatar pi\u00f9 longevo). Cinque anni dopo la morte di Aang, il Loto bianco rintraccia nella Trib\u00f9 dell'Acqua del Sud il nuovo Avatar: una bambina di nome Korra. Negli anni successivi il nuovo Avatar si dimostrer\u00e0 l'esatto contrario del precedente: se Aang era calmo, riflessivo e particolarmente portato per il lato spirituale del dominio, Korra invece \u00e8 testarda, emotiva e portata soprattutto per il lato fisico, a tal punto da essere scoperta perch\u00e9 gi\u00e0 a quattro anni sapeva dominare l'acqua, la terra e il fuoco. Diventata adulta, Aang la aiuter\u00e0 prima facendole rivivere esperienze da lui vissute per farle capire l'identit\u00e0 dei suoi nemici e poi la salver\u00e0 ripristinandole i domini una volta che questa riesce a entrare in contatto volontariamente con il suo io spirituale. Purtroppo la separazione da Raava, seppur temporanea, ha fatto s\u00ec che Korra perdesse la capacit\u00e0 di entrare in contatto con le sue vite precedenti, compreso Aang, e ora \u00e8 ignoto se lo spirito di Aang possa di nuovo entrare in contatto con Korra, cos\u00ec come quelli degli altri Avatar.\nPersonalit\u00e0.\n\u00c8 un ragazzino vivace e dotato del senso dell'umorismo che caratterizza i Nomadi dell'Aria, ama e difende la natura e gli animali ed \u00e8 sempre gentile con tutti, anche con coloro che gli fanno dei torti. Si innamora di Katara a prima vista, appena uscito dall'iceberg, e durante la serie cerca in tutti i modi di farsi notare da lei; durante la terza stagione Aang manifesta in maniera pi\u00f9 esplicita i suoi sentimenti, ma Katara gli dice di essere confusa al riguardo. Dopo la sconfitta di Ozai, Katara rivela ad Aang che ricambia il suo amore per lui.\nMichael Dante DiMartino, co-creatore dello show, ha dichiarato di volere che \"Aang risolvesse i problemi e sconfiggesse i nemici con il suo ingegno e le sue potenti abilit\u00e0.\" Secondo i creatori dello spettacolo, \"Il buddismo e il taoismo sono stati delle grandi ispirazioni dietro l'idea di Avatar.\" Come mostrato in \"Il re di Omashu\" e in \"La festa da ballo\", e \"La fascia\", un aspetto notevole di Aang il carattere \u00e8 la sua dieta vegetariana, che \u00e8 coerente con il buddismo, l'induismo e il taoismo. Nel Brahmajalasutta, un codice etico buddhista, il vegetarismo \u00e8 incoraggiato. Inoltre, gli scrittori hanno dato a Aang una costante riluttanza a combattere e un'avversione per l'uccisione. In \"The Spirit World (Winter Solstice, Part 1)\", Aang incontra uno spirito arrabbiato che distrugge un villaggio e rapisce gli abitanti del villaggio; ma invece di combattere lo spirito, Aang negozia. Viene anche raffigurato con riluttanza etica nell'uccisione del Signore del Fuoco Ozai, e alla fine toglie il dominio ad Ozai invece di ucciderlo.\nPoteri e abilit\u00e0.\nAang \u00e8 per nascita un dominatore dell'aria e ha quindi la capacit\u00e0 di manipolare l'aria a suo piacimento. Pu\u00f2 generare correnti, onde d'urto, barriere d'aria e turbini controllando mentalmente l'atmosfera e i venti. Aiutato dal suo status di Avatar, Aang \u00e8 riuscito con la sua inventiva a creare una nuova tecnica di dominio dell'aria chiamata \"Scooter d'aria\", in cui si genera una sfera rotante d'aria compressa con la quale il dominatore si muove a grandi velocit\u00e0: proprio grazie alla naturalezza e ingegno con cui ha dimostrato di saper dominare l'aria, Aang riusc\u00ec a diventare il pi\u00f9 giovane dominatore dell'aria a ottenere il rango di maestro, a soli dodici anni. Sfruttando il dominio dell'aria \u00e8 inoltre in grado di volteggiare (non volare), parare le cadute, sollevare gli oggetti e correre alla velocit\u00e0 del vento. Aang \u00e8 inoltre l'Avatar (ossia il Dominatore di tutti gli elementi) e questo gli consente di controllare anche acqua, terra e fuoco.\nEssendo l'Avatar, Aang pu\u00f2 comunicare con le sue vite precedenti, a cui pu\u00f2 chiedere consiglio e guida. Grazie a ci\u00f2 Aang pu\u00f2 avere accesso a moltissime informazioni relative ai grandi eventi del passato, ai quali, inevitabilmente, le sue vite precedenti hanno partecipato. Tuttavia, nonostante la saggezza e le memorie a cui ha accesso, Aang \u00e8 libero di scegliere come usare le informazioni che ottiene, dato che gli Avatar del passato possono offrirgli consiglio solo basandosi sui tempi in cui sono vissuti, per cui certe decisioni, per quanto necessarie, ai loro occhi potrebbero apparire comunque inaccettabili, o viceversa decisioni inaccettabili per i suoi tempi apparirebbero necessarie per i loro.\nAang inoltre, grazie all'incontro con la tartaruga-leone, ha appreso anche l'antichissima arte del dominio dell'energia: un potere precedente persino al dominio degli elementi. Con questo potere, Aang \u00e8 capace di controllare l'energia spirituale stessa che fluisce all'interno di un individuo, permettendogli di agire direttamente sul dominio di qualcuno; tuttavia, affinch\u00e9 possa rimuovere il dominio, Aang deve far scontrare la propria energia con quella del suo nemico, mettendo a repentaglio se stesso se la forza spirituale del suo avversario si rivelasse pi\u00f9 potente, pi\u00f9 \"indomabile\", della sua. Quest'abilit\u00e0, come mostrato sempre da Aang ne \"La leggenda di Korra\", permette anche di ridonare il dominio a qualcuno che lo ha perduto.\nL'addestramento al tempio dei Nomadi dell'Aria ha reso Aang un vero esperto di arti marziali (stile del Baguazhang), che unite a un'agilit\u00e0 sovrumana lo rendono un combattente temibile. Aang pu\u00f2 spiccare salti sovrumani, arrampicarsi come una scimmia e addirittura correre sulle pareti.In combattimento Aang utilizza spesso un bastone di legno, che accompagnato al dominio dell'aria pu\u00f2 aiutarlo a generare tornado o assestare colpi micidiali; quest'asta \u00e8 inoltre trasformabile in un aliante, a cui Aang si aggrappa e che sfruttando le correnti d'aria gli consente di volare. All'inizio della terza stagione, poich\u00e9 troppo danneggiato, Aang brucia ci\u00f2 che ne rimane su un vulcano, ottenendone un altro durante l'assedio alla Nazione del Fuoco nel giorno del Sole nero.\nStato dell'Avatar.\nLo stato dell'Avatar \u00e8 la forma pi\u00f9 potente che l'Avatar pu\u00f2 ottenere, dalla quale attinge al suo massimo potenziale e le sue abilit\u00e0 si amplificano esponenzialmente, ricevendo un'immensa energia spirituale e anche l'esperienza delle sue vite passate. Lo stato dell'Avatar \u00e8 essenzialmente un meccanismo di autodifesa che, nelle fasi primitive del suo controllo, si attiva quando l'Avatar \u00e8 minacciato da un grave pericolo che potrebbe anche ucciderlo o \u00e8 sottoposto a un fortissimo sbalzo emotivo: l'Avatar per\u00f2, essendo in una sorta di trance, non ha alcun controllo su quello che fa una volta entrato e non lo riacquista finch\u00e9 non torna in s\u00e9. La sua attivazione pu\u00f2 essere comunque forzata con l'allenamento e la meditazione; tuttavia, il massimo potenziale di questa abilit\u00e0 si sprigiona quando l'Avatar attinge volontariamente dal potere dello stato rimanendo cosciente. Essendo il massimo momento di legame spirituale, se l'Avatar venisse ucciso quando \u00e8 nello stato, il ciclo degli Avatar cesserebbe.\nIn questo stato, Aang (come suddetto) ottiene un potenziamento esponenziale delle sue capacit\u00e0 di dominio e inizialmente vi pu\u00f2 entrare solo istintivamente. Impara a controllare l'attivazione dello Stato dopo un allenamento con guru Pathik nel Tempio dell'Aria dell'Est, sbloccando tutti i suoi chakra. Ci\u00f2 nonostante, il momento in cui Aang ottiene il pieno e totale controllo sullo stato avviene con la sconfitta di Ozai. Aang pu\u00f2 inoltre sfruttare questo stato per entrare nel mondo degli spiriti e interagirvi, mentre il suo corpo rimane sulla Terra, o per entrare in contatto con gli spiriti che hanno assunto forma materiale (quale La, lo spirito dell'oceano). Quando entra volontariamente nello stato dell'Avatar, Aang riesce a usare tutti e quattro gli elementi per creare attorno a s\u00e9 uno scudo fatto d'aria e tre anelli concentrici composti uno da un enorme volume d'acqua rimpiccolito, uno da una fila di rocce notevolmente compattate e l'ultimo da fuoco: cos\u00ec, Aang \u00e8 in grado di volare e usare i quattro elementi contemporaneamente senza doverseli costantemente procurare.\nAltri media.\nVideogiochi.\nIl personaggio di Aang \u00e8 apparso nellAvatar: The Last Airbender Trading Card Game\" su una moltitudine di carte. \u00c8 apparso nel videogioco ' come uno dei quattro personaggi giocabili. Sono stati realizzati due sequel: ', seguito da '.\nAang \u00e8 apparso anche in \"Escape from the Spirit World\", un videogioco online che pu\u00f2 essere trovato sul sito ufficiale di Nickelodeon. Il gioco include alcune modifiche alla trama che non sono mostrate nello spettacolo. I registi dello spettacolo, Michael DiMartino e Bryan Konietzko, sostengono che gli eventi sono canonici.\nFilm.\nTokyopop ha pubblicato un film a fumetti (a volte indicato come cine-manga), in cui Aang, essendo il personaggio principale dello spettacolo, appare ripetutamente.\nAang \u00e8 il protagonista del film del 2010 \"L'ultimo dominatore dell'aria\", trasposizione cinematografica della prima stagione della serie, in cui viene interpretato dal giovane Noah Ringer. Il casting di un presunto attore bianco nel ruolo di Aang (oltre a un cast prevalentemente caucasico) nell'universo di \"Avatar\" influenzato dall'ambiente asiatico ha scatenato reazioni negative da parte di alcuni fan, segnate da accuse di razzismo, una campagna per scrivere lettere e una protesta al di fuori di un casting di Filadelfia per comparse cinematografiche. Un contro-movimento \u00e8 stato generato in risposta da altri fan che credevano che il casting fosse appropriato. Le decisioni sul casting sono state anche negativamente accolte da diversi critici, che hanno affermato che scelta del casting originale esprimeva una preferenza per gli attori caucasici rispetto ad altri. Noah Ringer \u00e8 stato successivamente identificato in \"Entertainment Weekly\" come un indiano americano.\nAccoglienza.\nAang \u00e8 stato accolto positivamente dalla critica. Kendall Lyons dichiar\u00f2: \"Aang sembra essere il ragazzo spensierato con cui puoi facilmente familiarizzare\", e che \"sembra portare conforto nelle situazioni pi\u00f9 pericolose o ostili.\" Ci sono molte descrizioni simili su come Aang sia un personaggio infantile che \u00e8 \"spericolato ed eccitabile.\" Le recensioni sottolineano che \"come Avatar, Aang sembra inarrestabile, ma come Aang, \u00e8 solo un altro dominatore dell'aria\"; la recensione afferma in seguito che lo show continua a focalizzarsi su un personaggio pi\u00f9 realistico anzich\u00e9 su uno perfetto rivelando molti difetti di carattere. Nel 2016, ScreenRant ha classificato Aang al 15\u00ba posto nella lista \"30 migliori personaggi animati di tutti i tempi.\""}
{"id": "2547582", "revid": "121014800", "url": "https://it.wikipedia.org/wiki?curid=2547582", "title": "Laurent Malet", "text": "\u00c8 il fratello gemello dell'attore Pierre Malet.\nBiografia.\nDopo aver debuttato sul palcoscenico nel 1975 in \"La guerra di Troia non si far\u00e0\" nel ruolo di Troilo, al fianco di Claude Jade, divenne famoso nel 1978 grazie al ruolo di Andrew in \"Rosso nel buio\" di Claude Chabrol, al fianco di Donald Sutherland e St\u00e9phane Audran. Quello stesso anno, Gilles B\u00e9hat gli diede il ruolo di protagonista nel suo film \"Haro\". Nel 1979 egli recit\u00f2 al fianco di Yves Montand in \"Le strade del sud\" di Joseph Losey, ed interpret\u00f2 la parte del figlio di Lino Ventura in \"Labirinto\". Interpret\u00f2 inoltre il personaggio di Roger Bataille in \"Querelle de Brest\" di Rainer Werner Fassbinder (tratto dal romanzo di Jean Genet), e recit\u00f2 al fianco di Sandrine Bonnaire nel film \"Tir \u00e0 vue\" (1984), realizzato da Marc Angelo. Nel 1995 imperson\u00f2 lo scrittore Arthur Rimbaud in \"L'Homme aux semelles de vent\" di Marc Rivi\u00e8re.\nMolto legato affettivamente al fratello ed alla madre, si sent\u00ec chiedere da quest'ultima (in uno stadio terminale di tumore al cervello) di mettere fine alle sue sofferenze. La storia viene narrata nel suo libro del 2006 \"En attendant la suite\", nel quale Malet si rivolge ai candidati alle elezioni presidenziali affinch\u00e9 lo stato arrivi a una legislatura in favore dell'eutanasia."}
{"id": "2547586", "revid": "287204", "url": "https://it.wikipedia.org/wiki?curid=2547586", "title": "Puttane assassine", "text": "Puttane assassine \u00e8 una raccolta di racconti dello scrittore cileno Roberto Bola\u00f1o pubblicata per la prima volta in lingua spagnola nel 2001.\nI racconti.\nLa raccolta \u00e8 composta da 13 racconti brevi:\nPrincipali temi trattati.\nSolitudine.\nIn molti di questi racconti le storie narrate da Bola\u00f1o hanno come protagonisti uomini solitari, spesso in viaggio verso una meta indefinita. Il racconto \u201cGomez Palacio\u201d, ad esempio, parla di un professore di lettere che si ritrova ad insegnare letteratura creativa in un liceo di uno sperduto paese messicano (da cui prende nome il racconto) dove non conosce nessuno. Anche nel racconto \u201cVagabondo in Francia e in Belgio\u201d il protagonista \u201cB\u201d si ritrova ad errare da solo avendo come compagnia una rivista comprata da un rigattiere e degli incontri occasionali con prostitute, fino a prima di incontrare la figlia di un suo vecchio amico.\nLa condizione dell'esule.\nIl complesso rapporto che esiste tra gli esuli ed il proprio paese di origine e tra le comunit\u00e0 di persone dello stesso paese in terra straniera sono argomenti che fanno spesso da sfondo alle opere di Bola\u00f1o. Il tema viene qui ripreso soprattutto nel racconto \u201cGiorni del 1978 \u201c e in parte nei racconti \u201c Silva, detto l'Occhio\u201d e \u201cVagabondo in Francia e in Belgio\u201d.\nEpisodi surreali.\nIn molti dei racconti raccolti in questo libro i protagonisti si ritrovano a dover affrontare situazioni fuori dall'ordinario, caratterizzate da elementi surreali o magici. \u201cPuttane assassine\u201d, racconto narrato in forma di dialogo che d\u00e0 il nome a questa raccolta, un tifoso di calcio si ritrova prigioniero e vittima di sevizie in casa della donna che lo ha appena rimorchiato dopo averlo visto in un servizio del telegiornale. Anche in \u201cSilva, detto l'Occhio\u201d il protagonista vive un'esperienza surreale in oriente. Pi\u00f9 incentrato invece sugli elementi magici, in questo caso riti voodoo, \u00e8 il racconto a sfondo calcistico \"Buba\".\nRiferimenti autobiografici.\nAlcuni dei racconti sembrano avere, per narrazione e corrispondenze con episodi realmente accaduti nella vita dell'autore, un fondo autobiografico. Ad esempio il racconto \u201cUltimi crepuscoli sulla terra\u201d che narra del complesso rapporto di un padre e un figlio durante la vacanza che fanno insieme ad Acapulco, \u201cGiorni del 1978\u201d incentrato sullo strano rapporto tra due esuli cileni a Barcellona e \u201cVagabondo in Francia e in Belgio\u201d hanno come protagonista \u201cB\u201d e corrispondono per date e luoghi con possibili eventi realmente accaduti nella vita dell'autore.\nCorrispondenze con le altre opere dell'autore.\nArturo Belano, alter ego di Bola\u00f1o gi\u00e0 protagonista dei I detective selvaggi, torna del racconto \"Fotografie\", ambientato in uno sperduto villaggio dell'Africa devastato dalla guerra dove Belano legge una raccolta di poesie di autori di lingua francese.\nAnche il Lalo Cura, protagonista e voce narrante del racconto \u201cPrefigurazione di Lalo Cura\u201d sembra essere lo stesso che compare nella quarta parte dell'ultimo romanzo di Bolano \u201c2666 - La parte dei delitti\u201d.\nIntroduzione alla raccolta di racconti.\nNell'edizione italiana pubblicata da Sellerio i racconti sono preceduti da una nota di Jorge Herralde, editore e amico di Bolano, dal titolo \u201cPer Roberto Bolano\u201d. Nel testo Herralde racconta, in particolare, le reazioni della comunit\u00e0 letteraria alla morte di Bolano avvenuta nel 2003 e del rapporto che autore aveva con gli altri scrittori cileni.\nEpigrafe.\n\u201cL'accusa si scioglier\u00e0 in risate e tu te ne andrai libero da ogni peso.\u201d\nOrazio"}
{"id": "2547593", "revid": "290275", "url": "https://it.wikipedia.org/wiki?curid=2547593", "title": "Dram (unit\u00e0 di misura)", "text": ""}
{"id": "2547599", "revid": "117534681", "url": "https://it.wikipedia.org/wiki?curid=2547599", "title": "Pierre Malet", "text": "\u00c8 il fratello gemello di Laurent Malet."}
{"id": "2547604", "revid": "33689", "url": "https://it.wikipedia.org/wiki?curid=2547604", "title": "Manifesto da ricercato", "text": "Il manifesto da ricercato \u00e8 una locandina formulata in alcuni contesti e appesa in luoghi di comune frequentazione per far conoscere all'opinione pubblica la presenza di alcuni criminali latitanti ricercati dalle forze dell'ordine.\nIl manifesto consiste nella presenza di un foglio con la foto del ricercato al centro della pagina, i suoi dati personali e (in alcuni casi) la ricompensa data dallo Stato a chi aiutasse in qualche modo le forze di polizia nella cattura del fuggitivo. In assenza di una foto del soggetto, artisti delle autorit\u00e0 vengono incaricati di disegnare uno schizzo del volto tramite le indicazioni fornite da testimonianze varie.\nNel passato questi manifesti venivano anche riprodotti da enti indipendenti vittime di azioni vandaliche, furti e violenze e per la cattura dei colpevoli venivano incaricati speciali agenti di sicurezza (tra gli altri la Pinkerton National Detective Agency) o cacciatori di taglie salariati per la cattura dalle aziende protagoniste."}
{"id": "2547606", "revid": "1494169", "url": "https://it.wikipedia.org/wiki?curid=2547606", "title": "Cratere Eagle", "text": "Due crateri di Marte sono stati chiamati \"Eagle\":"}
{"id": "2547616", "revid": "2134954", "url": "https://it.wikipedia.org/wiki?curid=2547616", "title": "Katara (personaggio)", "text": "Katara () \u00e8 un personaggio immaginario della serie animata statunitense \"Avatar - La leggenda di Aang\", creato da Michael Dante DiMartino e Bryan Konietzko.\nKatara \u00e8 uno dei personaggi principali della serie, e appare nella maggioranza degli episodi. Originaria della Trib\u00f9 dell'Acqua del Sud, \u00e8 una dominatrice dell'acqua e assieme al fratello Sokka e alla dominatrice della terra cieca Toph, accompagna Aang nel suo viaggio per dominare tutti gli elementi e riportare la pace nel mondo.\n\u00c8 apparsa in altri media, come carte collezionabili, T-shirts, video games magliette, videogiochi e web comic.\nConcezione e sviluppo.\nSecondo l'episodio pilota mai andato in onda, il nome di Katara era originariamente \"Kya\", che in seguito fu usato per sua madre defunta. Ne \"I racconti di Ba Sing Se\", il nome di Katara \u00e8 stato scritto come \u5361 \u5854 \u62c9. K\u01ce (\u5361) significa controllare, bloccare o carta; T\u01ce (\u5854) significa pagoda; e L\u0101 (\u62c9) significa tirare. Il personaggio 'L\u0101' appare nel finale della prima stagione, mentre il carattere 'K\u01ce' appare anche nel nome di Sokka.\nNel commento dell'episodio pilota, i creatori Bryan Konietzko e Michael Dante DiMartino affermano che i \"riccioli di capelli\" di Katara erano pensati per essere appesi in gi\u00f9, ma erano troppo difficili da animare e quindi sono stati portati all'indietro.\nApparizioni.\n\"Avatar - La leggenda di Aang\".\nLibro primo.\nDopo cento anni di guerra e razzie da parte della Nazione del Fuoco Katara \u00e8 l'ultima dominatrice dell'acqua della Trib\u00f9 dell'Acqua del Sud; suo padre e gli altri guerrieri sono partiti per aiutare il Regno della Terra a fermare la guerra, e lei e suo fratello sono rimasti a difendere quel che resta della piccola Trib\u00f9. In uno dei tanti giorni in cui \u00e8 a pesca col fratello sul pack artico, affiora dall'acqua un enorme iceberg che sembra contenere una persona viva. Katara lo infrange e dal blocco di ghiaccio ne esce Aang, uno strano ragazzino, totalmente ignaro della guerra che da ormai cento anni dilania il mondo. Dopo aver scoperto che Aang \u00e8 l'Avatar scomparso da tempo, Katara parte con lui alla volta della Trib\u00f9 dell'Acqua del Nord per trovare un maestro di dominio dell'Acqua, con Sokka al loro fianco. All'arrivo, il Maestro Pakku rifiuta il suo apprendistato, perch\u00e9 i costumi della Trib\u00f9 dell'Acqua del Nord impongono che le femmine non possano imparare il dominio dell'acqua come arte marziale; ma dopo aver notato la collana di Katara, che lui stesso ha dato alla nonna di Katara, accetta di insegnarle. Avendo acquisito molta esperienza, Pakku la ritiene adatta per insegnare ad Aang.\nLibro secondo.\nKatara quindi accompagna Aang nel Regno della Terra affinch\u00e9 impari a dominare la terra. In una roccaforte del Regno della Terra, il Generale Fong mette in pericolo la vita di Katara per indurre lo Stato Avatar di Aang; ma raggiunge solo la distruzione. Dopo che la dominatrice della terra Toph Beifong si unisce al gruppo per insegnare ad Aang, Katara e Toph inizialmente litigano a causa dell'egoismo e della sfacciataggine di quell'ultima che non sopporta di essere troppo controllata; ma in seguito diventano amiche. Nella capitale del Regno della Terra, Katara incontra l'antagonista principe Zuko e sua sorella Azula; e durante la battaglia, Aang viene ferito dal fulmine di Azula, quindi Katara lo porta in salvo e alla fine riesce a riportarlo in vita grazie all'acqua miracolosa della Trib\u00f9 dell'Acqua del Nord.\nLibro terzo.\nIn una cittadina gravata dall'inquinamento di una fabbrica della Nazione del Fuoco, Katara si traveste da spirito del fiume \"La signora dipinta\" per aiutare il villaggio. Dopo aver incontrato la semi-solitaria Hama, i protagonisti apprendono che \u00e8 una dominatrice dell'acqua della Trib\u00f9 dell'Acqua del Sud imprigionata dalla Nazione del Fuoco. Successivamente, si offre di insegnare a Katara una tecnica di dominio dell'acqua chiamata \"dominio del sangue\", che consente il controllo fisico di animali e umani. Quando Katara rifiuta di imparare questa tecnica, Hama la usa su Aang e Sokka, costringendo Katara a usare la tecnica stessa su Hama. Quando il Principe Zuko si unisce ai protagonisti dopo che l'invasione fallisce e ottiene la fiducia di tutti, non riesce a farlo con Katara fino a quando non la assiste nel trovare l'uomo che era responsabile dell'uccisione di sua madre. Anche se decide di non vendicarsi n\u00e9 perdonare, arriva a patti con Zuko e lo accetta come suo amico. Durante il finale della serie in quattro parti, Katara aiuta Zuko a impedire ad Azula di diventare Signore del Fuoco e la combatte; alla fine, sconfiggendola, guarisce Zuko. Quando la guerra finisce, viene vista in Ba Sing Se con gli altri protagonisti e finalmente condivide un bacio appassionato con Aang, iniziando una relazione romantica con lui.\n\"La leggenda di Korra\".\nNella serie sequel \"La leggenda di Korra\", Katara, ora ottantacinquenne, \u00e8 uno dei tre membri sopravvissuti dell'originale team Avatar, insieme a Zuko e Toph. \u00c8 un membro di alto rango del Loto Bianco e si \u00e8 impegnata a formare Korra nel dominio dell'acqua, diventando l'ultima di una serie di maestri a servire come insegnante per pi\u00f9 Avatar. Anche Katara e Aang hanno avuto tre figli: il non-dominatore Bumi (che in seguito ha acquisito la capacit\u00e0 di dominare l'aria), la dominatrice dell'acqua Kya e il dominatore dell'aria Tenzin. Ha un ruolo secondario nella prima stagione della serie, dando a Korra la sua benedizione a partire per Citt\u00e0 della Repubblica per allenarsi con Tenzin e tentando di guarirla senza successo dopo aver perso le sue abilit\u00e0 di dominio dell'acqua, del fuoco e terra a causa di Amon. Nella premi\u00e8re della seconda stagione, Katara \u00e8 vista festeggiare con i suoi figli al festival alla Trib\u00f9 dell'Acqua del Sud. Alla fine dell'episodio, Katara implora che Tenzin porti con s\u00e9 suo fratello e sua sorella al Tempio dell'Aria del Sud, dicendo che in futuro sar\u00e0 grato per il tempo che ha trascorso con i fratelli e che potrebbe essere bello visitare insieme la casa del padre. In \"La convergenza armonica\", Katara \u00e8 vista nella sua capanna per curare i soldati della Trib\u00f9 dell'Acqua del Sud feriti, e in seguito ha usato la guarigione per mantenere vivo il corpo di sua nipote Jinora mentre la sua anima era intrappolata nel mondo degli spiriti. Nell'ultimo episodio viene vista mentre ascolta l'Avatar Korra rivolgersi alla Trib\u00f9 indipendente dell'Acqua del Sud dopo aver deciso di far convivere spiriti e umani lasciando aperti i portali degli spiriti. Nell'episodio della quarta stagione \"Korra \u00e8 sola\", Katara aiuta Korra a curare il suo corpo dopo essere stata avvelenata da Zaheer alla fine della terza stagione, permettendole di camminare di nuovo dopo essere rimasta in sedia a rotelle per oltre sei mesi.\nPersonalit\u00e0.\nKatara \u00e8 descritta come \"intelligente, capace, premurosa, un'eroina dell'anime\", e come \"gentile, coraggiosa e appassionata.\" In molte situazioni, Katara appare come una madre per gli altri protagonisti: un ruolo attribuito alle perdite della sua trib\u00f9 per le incursioni e la partenza di molti membri in guerra, che presumibilmente la obbligavano (cos\u00ec come suo fratello Sokka) ad assumersi responsabilit\u00e0 oltre la sua et\u00e0. Katara tende ad essere gentile e generosa, ma \u00e8 spesso testarda o confinata dalla sua morale; si arrabbia se messa in dubbio, insultata o tradita; e porta risentimento per anni e anni. Katara si dimostra sempre una ragazza molto matura per la sua et\u00e0, con atteggiamento materno nei confronti di Sokka e Toph. \u00c8 inoltre sveglia e intelligente, ha sempre buone idee. Katara perde per\u00f2 spesso la pazienza, soprattutto davanti a certi atteggiamenti puerili del fratello.\nPoteri e abilit\u00e0.\nDopo l'allenamento presso il maestro Pakku, Katara diventa in breve una tra i pi\u00f9 potenti dominatori dell'acqua della serie, tanto da essere la maestra dell'Avatar Aang. I suoi poteri le consentono di controllare l'acqua, sollevandola e dando ad essa le forme pi\u00f9 disparate; la ragazza pu\u00f2 inoltre gonfiare i corsi d'acqua, creare onde, ecc. Una tecnica che Katara usa spesso consiste nel creare una frusta utilizzando l'acqua della sua borraccia, oppure crea un enorme piovra d'acqua, muovendone i tentacoli dall'interno. Katara \u00e8 inoltre molto abile nel congelare l'acqua: usa questa tecnica per imprigionare i nemici nel ghiaccio, per creare scudi o per scivolare sulla superficie dell'acqua congelandola man mano sotto i piedi.\nOltre alle sue doti di guerriera, Katara scopre di avere una forte attitudine come guaritrice; perfezioner\u00e0 questa sua dote innata presso la maestra Yagoda della Trib\u00f9 dell'Acqua del Nord. A Katara viene insegnato inoltre un altro terribile potere che non user\u00e0 mai, a meno che non sia in preda alla collera: il dominio del sangue. Si tratta dell'estrema tecnica del dominio dell'acqua insegnatale da Hama, una dominatrice dell'acqua incontrata nella Nazione del Fuoco, che consente al dominatore durante le notti di luna piena (quando il Dominio dell'acqua \u00e8 al massimo potere) di controllare tutti i fluidi, inclusi quelli dei corpi degli esseri viventi: in questo modo il dominatore pu\u00f2 muovere le persone come se fossero dei burattini. Katara riesce a usare questo tipo di dominio anche in pieno giorno e lo ha appreso in una notte, dimostrando un dominio molto pi\u00f9 potente di quello della vecchia che aveva impiegato anni per imparare la tecnica.\nAltri media.\nKatara appare nella trasposizione cinematografica della serie \"L'ultimo dominatore dell'aria\", interpretata dall'attrice Nicola Peltz.\nIl personaggio di Katara \u00e8 apparso in \"Avatar: The Last Airbender Trading Card Game\" T-shirts, video games in tre videogiochi THQ tra cui l', ' e '.\nCome Aang, anche Katara \u00e8 apparso nell'anime comic di Tokyopop (a volte chiamato cine-manga).\nNel 2010, nell'adattamento cinematografico della serie, \"L'ultimo dominatore dell'aria\" diretto da M. Night Shyamalan, Nicola Peltz ha interpretato Katara. Il film \u00e8 stato universalmente stroncato dalla critica e dal pubblico. Molti recensori hanno citato incoerenze all'interno della trama e tra la sceneggiatura e il materiale originale, cos\u00ec come la recitazione, la scrittura e il casting ed \u00e8 stato considerato uno dei peggiori adattamenti mai realizzati."}
{"id": "2547618", "revid": "254401", "url": "https://it.wikipedia.org/wiki?curid=2547618", "title": "Genova", "text": "Genova (, : , localmente , \"Zena\" in ligure ) \u00e8 un comune italiano di abitanti, al centro di un'area metropolitana, e capoluogo dell'omonima citt\u00e0 metropolitana e della regione Liguria. \u00c8 il pi\u00f9 grande e popoloso comune della regione. Il suo porto, il pi\u00f9 esteso d'Italia, \u00e8 uno dei pi\u00f9 importanti a livello europeo.\nAffacciata sul Mar Ligure, Genova \u00e8 stata la capitale di una delle repubbliche marinare dall'XI secolo al 1797. In particolare, dal XII al XV secolo, la citt\u00e0 ha svolto un ruolo di primo piano nel commercio in Europa, diventando, all'epoca, una delle pi\u00f9 grandi potenze navali del continente e considerata tra le citt\u00e0 pi\u00f9 ricche del mondo. Fu anche soprannominata \"la Superba\" da Francesco Petrarca.\nNel 2004 \u00e8 stata capitale europea della cultura, mentre dal 2006 parte del suo centro storico, le Strade Nuove e il Sistema dei Palazzi dei Rolli, \u00e8 compreso tra i siti Patrimonio mondiale dell'umanit\u00e0 tutelati dall'UNESCO. Infatti, il suo centro storico \u00e8 uno dei pi\u00f9 estesi e densamente popolati d'Europa.\nGenova \u00e8 anche sede dell'Universit\u00e0 di Genova, che ha una storia che risale al XV secolo. Simbolo \"fisico\" della citt\u00e0 \u00e8 il suo faro, conosciuto come la Lanterna, mentre viene tradizionalmente rappresentata dalla Croce di San Giorgio, negli stemmi sorretta da due grifoni. La citt\u00e0 ha fatto parte del triangolo industriale Milano-Torino-Genova ed \u00e8 uno dei centri economici pi\u00f9 rilevanti d'Italia.\nGeografia fisica.\nLa citt\u00e0 trova collocazione nella parte centrale e interna dell'omonimo golfo che si affaccia sul mar Ligure. \u00c8 situata tra la costa e i rilievi dell'Appennino ligure-genovese, che ha un'altezza media di circa 1200 m. s.l.m. ed \u00e8 formato da rocce facilmente erodibili, con cime arrotondate e versanti ripidi, incisi da valli scoscese. Nelle valli che si sviluppano in maniera prevalentemente longitudinale, scorrono i torrenti come il Polcevera e il Bisagno e, fuori dal territorio comunale, il Lavagna, che per la brevit\u00e0 del versante marittimo non raggiungono mai lunghezze di rilievo. L'ineguale distribuzione delle piogge, il carattere impermeabile del suolo e il dissesto idrogeologico che caratterizza il territorio urbano, sono fattori che hanno contribuito a rendere irregolare il regime di questi corsi d'acqua, che alternano piene improvvise e violente con periodi di magra. I rilievi che cingono la citt\u00e0, bloccando parzialmente i venti freddi provenienti da nord, permettono di avere inverni soleggiati e luminosi, con temperature meno basse che a Milano o a Torino, ed estati calde e non afose grazie alle brezze marine e alle piogge che sfiorano i 1000\u00a0mm annui.\nTerritorio.\nIl territorio del comune di Genova si estende per 240,29\u00a0km\u00b2 al centro dell'omonimo golfo e si sviluppa su una fascia litoranea lunga circa trenta chilometri, da Voltri a Nervi, con uno sviluppo quasi uguale da ponente a levante, alle cui spalle si ergono rilievi, anche di notevole altezza, in immediata prossimit\u00e0 del mare. Il territorio, con il suo golfo, la costa e le alture, vede l'alternarsi di diversi paesaggi naturali e caratteristiche ambientali.\nLa zona costiera del ponente, ora fortemente urbanizzata e al servizio dell'industria e del porto, in epoca preindustriale presentava le principali spiagge dell'attuale territorio comunale: Sestri, Cornigliano e Sampierdarena\nIl territorio urbano, oltre che lungo la costa, si inoltra verso l'interno lungo i solchi della val Polcevera a ponente e della val Bisagno, a levante, formando una sorta di Pi greco rovesciato. La prima pi\u00f9 ampia, quasi rettilinea e perpendicolare alla costa, la seconda con un percorso orientato dapprima a ponente, tra Struppa e Molassana e poi a sud-ovest sino alla Foce.\nNel percorrere le vallate del Polcevera e del Bisagno o la costa occidentale da Sampierdarena a Voltri, disseminate di complessi abitativi e industriali, o quella orientale da Albaro a Nervi, anche se pi\u00f9 scarsa e frammentaria a causa di una diversa situazione orografica, si percepisce ancora la presenza di centri urbani culturalmente autonomi, corrispondenti ai comuni inglobati nel 1926 nella Grande Genova ma ancora ben distinguibili nel tessuto della moderna conurbazione amministrativa.\nSi delinea una suddivisione del territorio comunale in cinque zone: il centro, la val Polcevera, la val Bisagno, il ponente e il levante.\nOrografia.\nIl territorio comunale presenta un'orografia piuttosto complessa, con numerose vallate che scendono verso il mare dallo spartiacque ligure-padano o di suoi contrafforti, separate da crinali con rilievi montuosi a quote tra 400 e 1200 metri di altezza che distano tra i 6 e i 10 chilometri dal mare. L'Istat classifica il comune come appartenente alla zona altimetrica \"montagna litoranea\" (zona con presenza di rilievi con altitudini superiori ai 600\u00a0m).\nI rilievi pi\u00f9 significativi si trovano nella zona di ponente, in particolare sul versante destro della valle del torrente Cerusa, contornato dal monte Reixa, che con 1182 metri s.l.m. \u00e8 il punto pi\u00f9 alto del territorio comunale e dal Bric del Dente (1107\u00a0m).\nUn altro importante sistema montuoso \u00e8, sempre a ponente, quello lungo il crinale tra la val Varenna e le valli dei torrenti Branega e Acquasanta, alle spalle del litorale Pegli, Pra' e Voltri, che culmina nell'altopiano del monte Penello (996\u00a0m) e nella punta Martin (1001\u00a0m). Si tratta di un'area caratterizzata da ripide vallette rocciose che culminano lungo i crinali in ampie praterie con affioramenti rocciosi. Alla testata della val Varenna il monte Proratado (928\u00a0m) sorge sul crinale con la val Polcevera.\nAltro rilievo del ponente \u00e8 il monte Gazzo (419\u00a0m), che domina l'abitato di Sestri Ponente e sulla cui sommit\u00e0 sorge il Santuario di Nostra Signora del Gazzo. Il monte \u00e8 stato oggetto di una notevole attivit\u00e0 estrattiva di pietra calcarea che ha pesantemente modificato il suo aspetto originario, distruggendo anche molte delle grotte che si aprivano nei suoi fianchi.\nLe valli del Polcevera e del Bisagno hanno alla loro testata rilievi prossimi o superiori ai 1100\u00a0m (monte Taccone e monte Leco) ma il territorio di Genova ingloba solo la parte inferiore di queste valli, con rilievi di altezza pi\u00f9 contenuta posti sulle dorsali laterali. Anche il monte Figogna (804\u00a0m), sul quale sorge il Santuario di Nostra Signora della Guardia, interamente compreso nella val Polcevera, che caratterizza il paesaggio dell'intera vallata, si trova nel comune di Ceranesi. Lungo la dorsale di ponente, tra Polcevera e Chiaravagna, i rilievi maggiori compresi nel comune di Genova sono i monti Teiolo (660\u00a0m) e Rocca dei Corvi (582\u00a0m). Dopo quest'ultimo la dorsale scende rapidamente di quota, toccando Borzoli per concludersi con le colline di Coronata e degli Erzelli, affacciate su Cornigliano.\nLa dorsale tra le due valli maggiori si distacca dallo spartiacque appenninico in corrispondenza del monte Alpe (800\u00a0m), compreso nel comune di Genova solo dal versante della val Bisagno. Il rilievo maggiore in questo tratto, il monte Diamante (672\u00a0m), su cui sorge l'omonimo forte, fa parte del comune di Sant'Olcese, mentre \u00e8 nel comune di Genova il monte Spino (622\u00a0m), contrafforte rivolto verso la val Polcevera, su cui sorge il forte Fratello Minore. Il crinale scende gradualmente di quota fino al monte Peralto (489\u00a0m), dove si trova il forte Sperone. Da questa altura, che costituisce il punto pi\u00f9 alto dell'anfiteatro collinare che racchiude il centro storico di Genova, si dipartono le due dorsali, coronate dalle mura seicentesche. Quella polceverasca, a ponente, con i forti Begato, Tenaglia e Crocetta, termina con i colli di Belvedere e degli Angeli, che un tempo proseguiva con quello di San Benigno, completamente sbancato nella prima met\u00e0 del Novecento, che chiudeva a mare la cerchia delle mura in corrispondenza della Lanterna.\nLa dorsale rivolta verso la val Bisagno, con il forte Castellaccio e l'altura del Righi, scende anch'essa gradualmente fino alla piana del Bisagno e si conclude con il colle di Carignano, affacciato sul porto e sulla zona della Foce.\nL'intero comprensorio che si estende intorno alle cinte murarie seicentesche convergenti sul forte Sperone costituisce il \u201cParco urbano delle Mura\u201d.\nPer quanto riguarda la val Bisagno, nella zona di Struppa il territorio comunale raggiunge lo spartiacque appenninico, con il colle di Creto (603\u00a0m), che conduce in Alta valle Scrivia, e alcuni rilievi significativi, come il gi\u00e0 citato monte Alpe, il monte Alpesisa (989\u00a0m) e il monte Lago (941\u00a0m). Sul versante opposto, che divide la val Bisagno dalla valle Sturla, il rilievo principale \u00e8 il monte Ratti (560\u00a0m), con l'omonimo forte. Questo crinale, con una serie di fortificazioni collinari, non collegate per\u00f2 da una cortina muraria (forte Richelieu, forte Quezzi e torre Quezzi, forte Santa Tecla, forte San Martino) digrada gradualmente verso la collina di Albaro e termina a mare con il forte San Giuliano e costituisce con la sua parte non urbanizzata il \u201cParco urbano dei Forti\u201d.\nL'insieme delle fortificazioni collinari comprese nell'ambito dei due parchi urbani connota l'immagine di Genova da diversi punti di vista e rappresenta un importante valore storico e paesaggistico.\nIl levante genovese \u00e8 caratterizzato dallo sfondo del monte Fasce (834\u00a0m), all'origine delle vallate dei diversi torrenti della zona. Nelle zone pi\u00f9 alte il territorio si presenta aspro, con versanti ripidi e affioramenti rocciosi. I versanti esposti a sud mostrano praterie aride e sono oggi privi di insediamenti, mentre isolati resti di piccole costruzioni testimoniano un antico uso agricolo di questi territori marginali. I versanti digradano rapidamente con una serie di contrafforti fino al mare. Tra questi il pi\u00f9 conosciuto \u00e8 il monte Moro (412\u00a0m), appena sopra l'abitato di Nervi, dove si trovano i resti di una batteria che faceva parte del sistema di difesa costiera durante la seconda guerra mondiale..\nIdrografia.\nIl territorio e le vallate della citt\u00e0 sono percorsi da torrenti con bacini di diversa rilevanza. I pi\u00f9 grandi scorrono lungo le omonime valli e sono il Polcevera, a ovest del centro, con un bacino allargato e un percorso rettilineo sino al mare e, a est, il Bisagno dal bacino pi\u00f9 stretto e andamento pi\u00f9 tortuoso. La citt\u00e0 si \u00e8 sviluppata urbanisticamente in queste due valli con quartieri residenziali, insediamenti produttivi e infrastrutture.\nNella val Bisagno il principale affluente \u00e8 il Fereggiano, che attraversa Quezzi e Marassi, ma numerosi sono gli affluenti minori: sulla destra orografica Canate, Torbido, Geirato, Trensasco, Cicala e Veilino, sulla sinistra, oltre al Fereggiano, Lentro, Mermi e Noce, quest'ultimo interamente coperto.\nNella val Polcevera sono invece pochi gli affluenti compresi nel territorio genovese (si possono citare il Burba e il Geminiano a Bolzaneto, il Pianego a Borzoli, il Torbella e il Maltempo a Rivarolo), mentre gli affluenti principali (Verde, Ricc\u00f2 e Secca) scorrono quasi interamente al di fuori del territorio comunale.\nNel ponente cittadino si trovano il Chiaravagna a Sestri Ponente, il Cerusa e il Leira a Voltri, il Branega e il San Pietro a Pra', il Varenna a Pegli e Multedo.\nNel levante i principali torrenti sono lo Sturla nella cui valle sono compresi i quartieri di Bavari, San Desiderio, Borgoratti e Sturla e il Nervi che attraversa l'omonimo quartiere, oltre ai rii minori Vernazza, Priaruggia, Castagna e Bagnara.\nL'area del centro storico, quasi completamente urbanizzata, \u00e8 divisa tra i bacini di numerosi ma brevi corsi d'acqua che scendono dalle colline retrostanti. I principali di questi rivi sono San Bartolomeo, San Lazzaro, San Teodoro, Lagaccio, Sant'Ugo, Santa Brigida, Carbonara, Sant'Anna e Rio Torbido, che scorrono tombinati sotto le vie dei vari quartieri, con l'eccezione dei tratti a monte del rio Lagaccio e del rio San Lazzaro.\nSismologia.\nLa classificazione sismica, colloca il territorio in zona 3 e 4 a sismicit\u00e0 bassa e molto-bassa.\nIn qualche cronaca del passato \"(Il Cittadino, Giornale del popolo, 24 febbraio 1887)\" si trova notizia di episodi sismici di rilievo, come quello del 23 febbraio 1887.\nClima.\nSecondo la classificazione dei climi di K\u00f6ppen, Genova, nella sua fascia costiera, appartiene alla zona \"Cfa\" e \"Csa\", ossia al clima mediterraneo, con estate calda e temperatura media superiore a +22\u00a0\u00b0C, precipitazioni inferiori a 30\u00a0mm durante il mese estivo pi\u00f9 caldo.\nA levante e sull'interno, nelle vallate e nella maggior parte del territorio si passa alla zona climatica \"Cfsa\" con Clima temperato di transizione al mediterraneo, in cui le precipitazioni sono superiori a 30\u00a0mm.\nOltre i 500\u00a0m di quota, la zona climatica passa alla \"Cfsb\" con Clima temperato a estate tiepida, con una temperatura media inferiore a +22\u00a0\u00b0C.\nSecondo la classificazione climatica, che regolamenta l'accensione degli impianti di riscaldamento, \u00e8 nella zona climatica D, 1435 GG.(accensione dal 1\u00ba novembre al 15 aprile, con 12 ore giornaliere).\nGrazie alla posizione ambientale, al centro del golfo, sul mare, riparata dai monti e esposta a mezzogiorno, gode di un clima mediterraneo e favorevole. L'escursione termica tra la temperatura massima diurna e la minima notturna \u00e8 contenuta, mediamente tra i 6\u00a0\u00b0C e i 7\u00a0\u00b0C.\nLa morfologia del territorio e la distanza dalla costa possono far variare la temperatura da zona a zona di alcuni gradi, con temperature pi\u00f9 miti sulla costa. Circa le caratteristiche del clima, a seconda degli anni, si verificano in media tre o quattro grandinate all'anno e, pi\u00f9 raramente, alcune nevicate, specialmente nelle aree interne o collinari. Nonostante il clima invernale genovese sia mite, grazie al fenomeno della \"tramontana scura\" le nevicate possono essere anche relativamente copiose, con accumuli che non \u00e8 raro superino i 30\u00a0cm nelle vallate interne, mentre pi\u00f9 modesti sono in genere in citt\u00e0. La neve comunque si scioglie di solito nell'arco di uno, due giorni con il rialzo delle temperature, a volte anche nell'arco di qualche ora. Il vento, in media ha una velocit\u00e0 di 2,5\u00a0m/s e rende la citt\u00e0 ventilata. L'umidit\u00e0 \u00e8 minore durante l'inverno, mentre il mese pi\u00f9 umido nella media risulta essere quello di giugno. Circa la piovosit\u00e0, ricade nella media dei climi mediterranei. Nel corso degli anni, si sono registrati per\u00f2 improvvisi episodi temporaleschi di forte entit\u00e0, che con la loro intensit\u00e0 e durata hanno provocato alcuni eventi alluvionali in diverse parti della citt\u00e0. \u00c8 una citt\u00e0 soleggiata, con una media di 13,8\u00a0MJ/m e una media di 16 giorni di cielo sereno in un mese.\nPer le temperature registrate vanno ricordate le giornate del 13 febbraio 1929, con -7,0\u00a0\u00b0C e dell'8 gennaio 1985, con -6,0\u00a0\u00b0C per le minime e per la massima del 7 agosto 2015 con 38,7\u00a0\u00b0C; (DICCA Stazione Meteo Villa Cambiaso -.\nOrigini del nome.\nL'origine del nome \"Genova\", derivante dal latino \"Genua\", viene fatto risalire a una radice indoeuropea \"geneu-\" (\"ginocchio\") oppure da \"genu-\" (\"mascella, bocca\"); \"genu-\" sarebbe un'allusione alla foce (\"bocca\") di uno degli antichi corsi d'acqua del sito o la forma dell'insediamento sul mare; a corroborare questa evidenza \u00e8 il fatto che molti linguisti considerino \"Genua\" e \"Genaua\" (Ginevra) varianti dello stesso nome. Il ritrovamento di un villaggio dell'et\u00e0 del bronzo in piazza Brignole, la palafitta del 5000 a.C. in piazza della Vittoria e la necropoli etrusca all'Acquasola hanno confermato che i primi insediamenti di Genova sorsero lungo la sponda destra del torrente Bisagno, e secondo l'archeologo Filippo Maria Gambari, ci\u00f2 proverebbe l'origine del nome della citt\u00e0 da \"Genaua\", con il significato di \"bocca\", proprio perch\u00e9 nacque come porto fluviale.\nDurante il Medioevo il toponimo fu alterato in \"Ianua\", latino per \"porta di ingresso\", \"passaggio\" e ci\u00f2 ha fatto nascere la leggenda che vuole la citt\u00e0 prendere il nome dal dio romano Giano, protettore delle porte, perch\u00e9 proprio come il Giano bifronte, Genova ha due facce: una rivolta al mare, l'altra oltre i monti che la circondano. La leggenda di Giano \u00e8 ripresa da un'epigrafe situata nella cattedrale di San Lorenzo sotto una testa di Giano, con la scritta \"Janus, primus rex Italiae de progenie gigantum, qui fundavit Genuam tempore Abrahae\" (ossia: Giano, primo re dell'Italia della razza dei Giganti, il quale fond\u00f2 Genova nel tempo di Abramo) mescolando leggende e antichit\u00e0 di origine diversa.\nSecondo altre teorie l'origine del nome potrebbe essere riconducibile a una parola etrusca, ritrovata su un coccio di vaso, contenente la scritta \"Kainua\", che in lingua etrusca significherebbe \"citt\u00e0 nuova\", oppure derivante dal greco \"Xenos\" \"(\u039e\u03ad\u03bd\u03bf\u03c2)\", \"straniero\", inteso come luogo di ritrovo di stranieri, caratteristica di una citt\u00e0 portuale.\nStoria.\nOrigini.\nLe pi\u00f9 antiche tracce finora ritrovate nella zona della citt\u00e0 riguardano un piccolo insediamento di epoca neolitica (nella zona di Brignole) nel V e IV millennio a.C., e sistemazioni dell'et\u00e0 del bronzo antico (un muro a secco di terrazzamento presso la foce del Bisagno) La citt\u00e0 di Genova fu probabilmente fondata dai Liguri e si origin\u00f2 dal pi\u00f9 antico insediamento dell\"'oppidum\" detto \"di Castello\" (Sarzano), sul colle che domina l'antico porto (oggi piazza Cavour), fondato agli inizi del V secolo a.C.. In questo periodo l'oppidum genovese, abitato dai Liguri \"Genuati\", era considerato \"l'emporio dei Liguri\", per il suo forte carattere commerciale. Legname per la costruzione navale, bestiame, pelli, miele, tessuti erano alcuni dei prodotti liguri di scambio commerciale.\nEt\u00e0 medievale.\nLa storia di Genova \u00e8 la storia dei suoi abitanti che furono (o furono definiti), al tempo stesso, signori del mare, mercanti e guerrieri capaci, se del caso, di inaudita ferocia. Seppero dare vita, in epoca di dominanze, a una propria repubblica, la Repubblica di Genova, nata dal libero comune, che si resse in otto secoli su diverse forme di governo: dalla forma consolare a quella dogale a quella, infine, oligarchica. La sua politica si fond\u00f2 comunque sempre su di un disegno di dominio regionale, studiato e portato avanti sin dagli albori, basata, soprattutto sull'influenza delle potenti \"famiglie\" che traevano la propria potenza dalle disponibilit\u00e0 economiche tratte dall'attivit\u00e0 mercantile.\nIl dominio sulla riviera ligure e la costruzione di un'imponente flotta, al tempo stesso militare e mercantile, fu di vitale importanza per dare impulso alla nascita di uno Stato che per oltre quattrocento anni bas\u00f2 la propria esistenza sulla diplomazia e sulla neutralit\u00e0, oltre che sul commercio. Via terra la citt\u00e0 cerc\u00f2, non sempre con successo, di mantenere il controllo dei territori dell'Oltregiogo, che garantivano la comunicazione, anche commerciale, con i territori della pianura padana e i regni ivi presenti.\nIl detto \"Genuensis, ergo mercator\" (\"Genovese quindi mercante\") - di autore anonimo - fu mirabile sintesi di quel \"mercanteggiare\" cos\u00ec famoso nel mondo sul quale i Genovesi basarono un impero coloniale fondato su colonie d'oltremare che andava dall'Iraq alle Isole Canarie, dall'Inghilterra alla Palestina (raggiunta fin dalla Prima crociata), racchiudendo nel proprio pugno tutto il mar Mediterraneo occidentale e il mar Nero, definito il \"Lago genovese\", e tenendo testa quando non ponendo sotto il proprio controllo tre imperi: quello svevo, quello bizantino e quello asburgico, del quale ultimo i genovesi controllavano l'economia e il commercio. Caffa, Solcati, Tana, Chio, Focea, Mitilene, Pera non sono che alcune fra le tante Genova che i mercanti della \"Superba\" fecero risplendere nei commerci.\nIl suo solido settore finanziario risale al Medioevo. Il Banco di San Giorgio, fondato nel 1407, \u00e8 la pi\u00f9 antica banca di deposito statale conosciuta al mondo e ha svolto un ruolo importante nella prosperit\u00e0 della citt\u00e0 dalla met\u00e0 del XV secolo.\nEt\u00e0 moderna.\nPerso il proprio potere sui mari, ma non sui mercati del mondo, nel 1797 l'onda lunga della Rivoluzione francese invest\u00ec anche la repubblica che pag\u00f2 la sua condizione di neutralit\u00e0 con insostenibili pressioni esterne che la portarono all'occupazione nel 1805 e alla successiva annessione all'impero napoleonico. Durante l'occupazione francese, diverse opere d'arte presero la via della Francia a causa delle spoliazioni napoleoniche. Secondo il catalogo pubblicato nel \"Bulletin de la Soci\u00e9t\u00e9 de l'art fran\u00e7ais\" del 1936, delle 9 opere d'arte provenienti da Genova, solo 6 fecero ritorno in Italia dopo il Congresso di Vienna. Interessante un aneddoto avvenuto durante il rimpatrio del \"Martirio di Santo Stefano\" di Giulio Romano alla citt\u00e0 di Genova, quando Vivant Denon, direttore del Louvre, sostenne che l'opera era stata \"offerta in omaggio al governo francese dal consiglio comunale di Genova\" e che il trasporto avrebbe messo a rischio la fragilit\u00e0 dell'opera, ben sapendo che l'opera era stata sostanzialmente confiscata come tributo culturale e dando contestualmente ordine al ministero degli interni francese di bloccare alla dogana l'opera senza menzionarne n\u00e9 la fragilit\u00e0 n\u00e9 criticare la legittimit\u00e0 delle istanze piemontesi.\nNel 1814, a seguito della capitolazione di Parigi, Genova fu assediata e occupata dalla marina britannica che form\u00f2 un Governo provvisorio, paventando un ritorno allo \"status quo ante\".\nNel 1815, invece, le potenze europee, in gran parte debitrici dell'antico Banco di San Giorgio decisero la soppressione della repubblica e l'annessione al Regno di Sardegna, malgrado i disperati tentativi del ministro degli esteri Antonio Brignole Sale a Vienna per mantenere l'indipendenza.\nNel 1849 le truppe dei Savoia, agli ordini del generale Alfonso La Marmora, dopo aver represso un'insurrezione causata dal malcontento popolare si resero responsabili di assassinii, rapine, stupri nei confronti della cittadinanza inerme.\nL'area di influenza di Genova, pur non essendo istituzionalizzata ufficialmente, si estende, per ragioni storiche, linguistiche, culturali, economiche e infrastrutturali, oltre che a tutta la citt\u00e0 metropolitana di Genova e a parte di quelle liguri limitrofe della Spezia e Savona, alla pianura alessandrina, alle aree dell'Oltregiogo (Novi Ligure), del Basso Piemonte e al circondario di Bobbio (in provincia di Piacenza).\nGenova e le sue difese: una descrizione del 1800.\nNella sua opera \"Istoria del blocco di Genova nell'anno 1800\", Angelo Petracchi, cronista dell'assedio della citt\u00e0, fornisce una dettagliata descrizione di Genova e delle sue difese nel periodo della Repubblica Ligure:\nSimboli.\nLo stemma della citt\u00e0 \u00e8 sempre stato legato alle vicissitudini politiche di Genova: nell'ultimo periodo della Repubblica lo stemma consisteva in uno scudo crociato con corona regia sorretto da due grifoni con code ritte, ma essendo allora assoggettata al potere francese, dopo la rivoluzione giacobina del 1797 venne decretata la distruzione delle antiche insegne e quindi anche le due figure araldiche dello stemma della citt\u00e0 vennero abolite. Con l'annessione al Regno di Sardegna, su richiesta del Consiglio generale del Corpo cittadino, nel 1816, Genova ottenne da re Vittorio Emanuele I l'insegna municipale \u00ab [...] con croce rossa in campo bianco collo scudo ornato di grifoni [...] con le code tra le zampe\u00bb, in segno di sottomissione. Questo stemma rest\u00f2 in uso fino al 1897, anno in cui la Giunta municipale chiese e ottenne da Umberto I di Savoia il 21 marzo 1897, il diritto a esibire l'attuale stemma con la coda dei due grifoni posizionata verso l'esterno, a ricordo della dignit\u00e0 passata.\nDopo pi\u00f9 di un secolo e un'accurata indagine storica, l'Amministrazione civica ha modificato le code dei grifoni in modo da posizionarle ritte. Inoltre la base dello stemma si fregia da ciascun lato del rostro bronzeo di nave romana a testa di cinghiale, pescato nel 1597 nel porto di Genova e trattenuto presso l'Armeria Reale di Torino.\nLa bandiera di Genova, o Croce di San Giorgio \u00e8 costituita da una croce rossa su campo bianco, e nell'antichit\u00e0 era simbolo dei pellegrini che si recavano presso i luoghi santi del Cristianesimo e che dopo il 1095, anno di conquista di Gerusalemme da parte dei Turchi selgiuchidi, mossi in gran parte (in un primo momento) da spirito sincero di missione, decisero di \"prendere la croce\" e armarsi per liberare la terra ove nacque e visse Ges\u00f9, in risposta ai ripetuti attacchi subiti dai Turchi, decisi - soverchiati gli Arabi - a spingersi alla conquista dell'impero bizantino.\nLa simbologia del \"Salvifico vessillo della vera croce\" - come Jacopo da Varazze indic\u00f2 la croce di San Giorgio - determin\u00f2 in epoca contemporanea, per i pellegrinaggi armati, l'appellativo di crociati. L'uso del vessillo da parte dei genovesi pare risalire a epoche remote, quando l'esercito bizantino stanziava nella citt\u00e0 e il vessillo della guarnigione (una croce rossa in campo bianco) veniva portata in omaggio nella piccola chiesa di San Giorgio, prospiciente l'antica piazza del mercato, di origine romana\nSi \u00e8 soliti raccontare che nel 1190 Londra e l'Inghilterra chiesero e ottennero la possibilit\u00e0 di utilizzare sulle proprie navi la bandiera crociata genovese, per avere la protezione e il rispetto che godeva la flotta genovese nella zona che controllava, nel Mar Mediterraneo e in parte del Mar Nero, sottraendosi cos\u00ec ai numerosi attacchi di pirateria; per questo privilegio il monarca inglese corrispondeva al Doge della Repubblica di Genova un tributo annuale. Tuttavia, lo storico medievista Antonio Musarra fa notare come questa nozione non sia suffragata da nessun documento storico o archivistico e sia in palese contrasto con altri eventi storici, come ad esempio il fatto che la figura del Doge di Genova sia nata nel 1339, e che la bandiera con la croce rossa in campo bianco \u00e8 citata negli Annali di Genova solo a partire dal 1242. L'Inghilterra, la citt\u00e0 di Londra e la Royal Navy issano la bandiera di San Giorgio, e l'insegna fa parte dell'Union Jack, la bandiera nazionale britannica.\nErroneamente lo storico Francesco Maria Accinelli indica lo stemma milanese come derivazione di quello genovese: \u00ab [...] E mandati dalla Repubblica 500 balestrieri con la suddetta insegna in soccorso dei Milanesi nel 1247, espugnata col loro valore la citt\u00e0 Vittoria nuovamente fabbricata da Federico II vicino a Parma, vollero i Milanesi per maggiore onore assumersi dello stendardo de' Genovesi l'insegna\u00bb, che invece risale al 1066, quando l'effigie venne consegnata ufficialmente dal papa Alessandro II (il milanese Anselmo da Baggio) a Erembaldo, capitano del Popolo di Milano in rivolta contro l'Impero.\nDal 2014 la citt\u00e0 ha un nuovo logo per la promozione della propria immagine: \"Genova More Than This\", che nasce dal progetto europeo Urbact-CityLogo.\nOnorificenze.\nGenova \u00e8 tra le citt\u00e0 decorate al valor militare per la guerra di Liberazione perch\u00e9 \u00e8 stata insignita della medaglia d'oro al valor militare per i sacrifici delle sue popolazioni e per la sua attivit\u00e0 nella resistenza partigiana durante la seconda guerra mondiale:\nMonumenti e luoghi d'interesse.\nArchitetture religiose.\nA Genova si trovano diverse decine di chiese, le principali e pi\u00f9 antiche delle quali si trovano nel centro storico. In diversi casi esse sorsero come cappelle gentilizie delle principali famiglie cittadine ed erano quindi un modo per mostrare il proprio prestigio. Tra gli edifici pi\u00f9 significativi vi sono:\nCimitero monumentale.\nNel quartiere di Staglieno si trova l'omonimo cimitero monumentale, realizzato a partire dal 1835 su progetto dell'architetto Carlo Barabino, che ospita le sepolture di molti genovesi illustri del XIX e XX secolo e che conserva notevoli esempi di arte cimiteriale del XIX secolo.\nArchitetture civili.\nIl centro storico di Genova \u00e8 uno tra i pi\u00f9 densamente abitati d'Europa, con una struttura urbanistica, nella parte pi\u00f9 antica, articolata com'\u00e8 in un dedalo di piazzette e stretti \"caruggi\". Esso unisce una dimensione medioevale a successivi interventi cinquecenteschi e barocchi (piazza San Matteo e la vecchia via Aurea, poi diventata via Garibaldi).\nResti delle antiche mura sono visibili nei pressi della cattedrale di San Lorenzo, luogo di culto per eccellenza dei genovesi.\nSimboli della citt\u00e0 sono la Lanterna (alta 117\u00a0m) antico e svettante faro visibile in distanza dal mare (oltre 30\u00a0km), e la monumentale fontana di Piazza De Ferrari, restaurata, cuore pulsante e vera e propria \"agor\u00e0\" cittadina.\nMeta turistica per eccellenza \u00e8 anche l'antico borgo marinaro di Boccadasse, con le pittoresche barche multicolori, posto come a sigillo della elegante passeggiata che costeggia il Lido d'Albaro, e rinomato per i suoi famosi gelati.\nFuori dal centro, ma ancora parte dei trentatr\u00e9 chilometri di costa compresi nel territorio comunale, si trovano Nervi, naturale porta d'accesso alla Riviera di Levante e Vesima, naturale porta d'accesso alla Riviera di Ponente.\nLa nuova Genova ha basato la sua rinascita soprattutto sul recupero delle aree verdi dell'immediato entroterra (fra cui quella del Parco naturale regionale del Beigua) e sulla realizzazione di opere infrastrutturali come l'Acquario al porto antico - il pi\u00f9 grande d'Italia e uno dei maggiori in Europa - e la relativa Marina (il porticciolo turistico in grado di accogliere centinaia di imbarcazioni da diporto). Tutto questo all'interno della ristrutturata Area Expo predisposta per le Celebrazioni colombiane del 1992.\nIl ritrovato orgoglio ha restituito alla citt\u00e0 la consapevolezza di essere una citt\u00e0 in grado di guardare al futuro senza scordare il proprio passato: la ripresa di numerose e rigogliose attivit\u00e0 artigianali, da tempo assenti dai caruggi del centro storico, ne \u00e8 una testimonianza diretta.\nA contribuire a tutto questo sono state anche le opere di restauro compiute fra gli anni ottanta e novanta su numerose e cittadini, fra cui, sulla collina di Carignano, visibile quasi da ogni parte della citt\u00e0, la rinascimentale Basilica di Santa Maria Assunta.\nIl totale recupero del Palazzo Ducale - un tempo sede di dogi e senatori e ora luogo di eventi culturali - e del porto antico e la riedificazione del Teatro Carlo Felice, distrutto dai bombardamenti del secondo conflitto mondiale che risparmiarono solo il pronao neoclassico dell'architetto Carlo Barabino, sono stati altri due punti di forza per la realizzazione di una \"nuova Genova\".\nUn altro monumento di rilevante importanza riportato a nuovo splendore \u00e8 il Cimitero monumentale di Staglieno, nel quale riposano le spoglie di molti personaggi noti, fra i quali Giuseppe Mazzini, Fabrizio De Andr\u00e9 e la moglie di Oscar Wilde.\nCon la sua caratteristica \"skyline\" che per chi proviene dal mare la fa apparire come un'insormontabile fortezza, contraddistinta com'\u00e8 dalla sua fitta rete di fortificazioni collinari su ampie mura che in antiche epoche belliche l'hanno resa inespugnabile sia agli attacchi dal mare quanto da quelli via terra - Genova non poteva rinunciare, specialmente a partire dagli anni sessanta, a un proprio rinnovamento e ammodernamento, che doveva necessariamente passare, al pari di quanto avvenuto in tante altre metropoli, attraverso la realizzazione di grandi complessi abitativi di tipo popolare, la cui qualit\u00e0, utilit\u00e0 e funzionalit\u00e0 \u00e8 stata ed \u00e8 peraltro ancora oggetto di discussione (e talvolta di contestazione) da parte dei cittadini residenti.\nA tal proposito, si citano ad esempio i casi rappresentato dal cosiddetto \"biscione\", complesso edilizio a forma, appunto, di lungo serpentone, situato sulle alture del popoloso quartiere di Marassi, dal gruppo di case dette \"Le lavatrici\", nel quartiere di Pra', e dalle cosiddette 'Dighe' di Begato progettate da Piero Gambacciani.\nPer altre soluzioni architettoniche che l'hanno contraddistinta, Genova \u00e8 peraltro diventata da qualche decennio una sorta di capitale dell'architettura moderna italiana, se non europea. Questo si deve principalmente all'opera all'architetto Renzo Piano che dalla fine degli anni ottanta si \u00e8 occupato della ristrutturazione di alcune fra le pi\u00f9 conosciute citt\u00e0 del mondo.\nIl nome di Piano ha acquisito notoriet\u00e0 a partire soprattutto dal 1992, quando Genova accolse per le Celebrazioni colombiane del 1992 (\"Colombiadi\") i visitatori nel porto antico, il \"waterfront\" dell'angiporto completamente restaurato per l'occasione e simboleggiato dal \"Grande Bigo\" stilizzato (sorta di \"marchio di fabbrica\" dell'attivit\u00e0 portuale genovese).\nOltre a un completo \"restyling\" dell'area, l'antica zona portuale situata nei pressi del varco del Mandraccio, a Porta Siberia, \u00e8 stata arricchita scenograficamente dallo stesso Piano con una grande sfera in metallo e vetro installata nelle acque del porto, non lontano dall'Acquario e inaugurata nel 2001 in occasione del G8 svoltosi in citt\u00e0, ricordato storicamente anche per una serie di fatti di cronaca nera avvenuti in contemporanea. La sfera (chiamata dai genovesi anche \"Bolla di Piano\" o \"Biosfera\"), dopo essere stata impiegata per un'esposizione di felci da parte dell'Orto Botanico di Genova, ospita ora al suo interno la ricostruzione di un ambiente tropicale, con numerose piante, piccoli animali e farfalle.\nPiano ha inoltre progettato per la Superba anche le stazioni della metropolitana e, nella zona collinare della citt\u00e0, progettato e incominciato la costruzione - in collaborazione con l'UNESCO - di Punta Nave, sede del \"Renzo Piano Building Workshop\". Il Viadotto Genova San Giorgio, progettato da Piano e inaugurato nel 2020, che sostituisce il primo viadotto Polcevera improvvisamente collassato nel 2018 provocando 43 vittime, \u00e8 accompagnato dal Parco del Polcevera e il Cerchio Rosso pensato da Stefano Boeri che \u00e8 attualmente sotto costruzione.\nSoprattutto per chi transita per il centro di Genova lungo la strada sopraelevata, magari per imbarcarsi al vicino terminal traghetti, \u00e8 visibile nelle vicinanze del porto antico il cosiddetto Matitone, controverso quanto singolare grattacielo a forma di \"lapis\", che affianca il gruppo di torri del WTC, cuore del complesso edilizio di San Benigno, sede anche di parte dell'amministrazione comunale e di numerose aziende.\nArchitetture militari.\nAntichi presidi fortificati, vecchi e nuovi sono posti nei parchi collinari, subito a ridosso della citt\u00e0. Oltre a dare un importante testimonianza della storia della \"Dominante dei Mari\", alcuni di essi vengono occasionalmente utilizzati per concerti, feste ed eventi vari. Viceversa molti altri non sono per nulla valorizzati, in particolare numerosi bunker e batterie risalenti alla seconda guerra mondiale sono lasciati incustoditi e al degrado, invece di essere ripristinati e riportati in uno stato decoroso in funzione storico-turistica.\nAree naturali e parchi pubblici.\nGenova \u00e8 ricca di parchi e giardini fruibili al pubblico, a picco sul mare o sulle alture su cui si arrampica la citt\u00e0, il pi\u00f9 grande complesso naturale di Genova, con 876 ettari \u00e8 il parco Urbano delle Mura, che ingloba il parco del Peralto dove troviamo Forte Sperone, il vertice della cinta muraria seicentesca a difesa della citt\u00e0.\nI parchi maggiori, oltre al parco delle Mura, sono i Parchi di Nervi, dove tre ville storiche formano con i loro tre parchi collegati l'un l'altro (9 ettari di estensione), un complesso verde di rara bellezza in un ambiente naturale d'eccellenza, raggiungibile dalla bellissima Passeggiata Anita Garibaldi ricavata dagli scogli sul mare.\nNel centro e nel nord della citt\u00e0 troviamo numerosi piccoli parchi e giardini storici, come il parco di villa Croce, che ospita durante tutto l'anno numerose mostre d'arte contemporanea, Villetta Di Negro, il parco dell'Acquasola, progettato dall'architetto Nicol\u00f2 Barabino, i giardini di Palazzo Bianco e Palazzo Doria-Tursi, il parco del Castello d'Albertis, che fu la residenza del capitano Alberto d'Albertis (1846-1932), navigatore, esploratore e studioso, sede del museo delle culture del mondo.\nNel ponente cittadino troviamo il parco di villa Duchessa di Galliera, esteso su 25 ettari, collegato al palazzo Brignole-Sale, a Pegli il parco della villa Durazzo-Pallavicini, che ospita il museo di archeologia ligure e l'orto botanico creato nel 1794 da Clelia Durazzo Grimaldi.\nLe alture del Ponente urbano sono in parte comprese nel parco naturale regionale del Beigua il pi\u00f9 vasto parco regionale della Liguria affacciato sul mare, e in parte nel Parco urbano del monte Penello e punta Martin.\nA levante oltre i gi\u00e0 citati parchi di Nervi, troviamo altre ville, quali villa Gambaro, villa Carrara, che offre un particolare affaccio sul mare, e villa Quartara.\nSulle alture di Quinto al Mare troviamo il parco Urbano di monte Fasce e monte Moro, dove sono i resti di una batteria costiera posta a difesa della citt\u00e0 durante la seconda guerra mondiale.\nSociet\u00e0.\nPopolazione.\nTra le 14 citt\u00e0 metropolitane d'Italia, il capoluogo ligure \u00e8 terzo per superficie, sesto per popolazione comunale e della sua agglomerazione, nonch\u00e9 la quinta citt\u00e0 del Paese per movimento economico.\nLa sua vasta area metropolitana \u00e8 invece la settima del Paese per popolazione e la quarta per estensione, determinando cos\u00ec una bassa densit\u00e0 di popolazione, dovuta essenzialmente alla presenza di rilievi appenninici tra la costa e il retroterra metropolitano. Per sopperire a questa discontinuit\u00e0 urbana, sono stati appositamente creati enti a tutela delle aree verdi appenniniche (ad esempio il Parco Regionale del Beigua), che hanno trasformato lo status di queste aree in \"parco metropolitano\".\nEvoluzione demografica.\nAl 31 dicembre 2011 il Comune di Genova contava, secondo l'ufficio statistico locale, abitanti, di cui maschi e femmine, rappresentando circa il 76% dell'intera area urbana genovese di oltre abitanti. La popolazione \u00e8 prevalentemente di origine italiana. \u00c8 in crescita la presenza di immigrati (nel 2003 il numero di immigrati \u00e8 tornato a essere maggiore rispetto a quello degli emigrati, mantenendosi tale fino a oggi, con l'eccezione degli anni 2006 e 2007): al 31 dicembre 2011 vi erano infatti tra i residenti stranieri ( maschi e femmine), pari al 9,0% del totale dei residenti. Gruppo maggioritario quello degli ecuadoriani, passati dai del 2000 ai del 2011 (anno in cui rappresentano il 31,98% degli stranieri residenti).\nDopo una crescita contenuta nella seconda met\u00e0 del XIX secolo, periodo in cui numerosi genovesi emigrarono verso le Americhe, la citt\u00e0 ha vissuto per buona parte del XX secolo un'esplosione demografica legata alla crescente espansione del porto e dell'industria metalmeccanica. A una prima fase di immigrazione dalle vallate del genovese e del basso Piemonte, segu\u00ec, dopo la Prima guerra mondiale, un afflusso considerevole di veneti e friulani.\nNegli anni cinquanta, sessanta e settanta l'esplosione demografica \u00e8 stata enfatizzata dall'immigrazione interna prevalentemente dal meridione d'Italia (in particolari di residenti della Sicilia e della Sardegna), che ha provocato difficolt\u00e0 urbanistiche a causa della mancanza di spazi edificabili pianeggianti, con la conseguente urbanizzazione massiccia delle aree collinari alle spalle del centro cittadino e degli sbocchi litoranei.\nLa crescita demografica si \u00e8 progressivamente arrestata sino a trasformarsi in una regressione. Gli abitanti sono infatti passati dagli oltre del 1971 ai circa del 2001: Genova ha perso un quarto della popolazione in 30 anni. Complice di tale situazione \u00e8 anche l'et\u00e0 media dei residenti, che soprattutto in alcuni quartieri \u00e8 decisamente elevata, il che comporta un numero di morti superiore a quelle delle nascite (nel 2011 si sono registrate nascite contro decessi).\nConfrontando i dati della popolazione del censimento del 1981 con quello del 2001, la popolazione di Genova \u00e8 variata da a abitanti, per un decremento di unit\u00e0, pari a una variazione negativa di circa il 20%. Al contrario della maggior parte delle altre citt\u00e0 densamente popolate che hanno avuto una diminuzione dei residenti negli stessi anni, dove a una perdita di popolazione del capoluogo \u00e8 corrisposto un aumento medio della popolazione dei comuni della stessa provincia, in grado di compensare la prima se non addirittura superarla, nel caso di Genova anche la somma della popolazione degli altri 66 comuni della provincia \u00e8 diminuita, passando dai abitanti del 1981 ai abitanti del 2001, per un decremento di unit\u00e0, pari a una variazione negativa di circa il 5,1%. Tuttavia, attraverso il fenomeno della \"rapallizzazione\" turistica lungo la costa di levante, e dell'espansione edilizia legata alle attivit\u00e0 dei porti industriali di Genova, Savona e Vado Ligure, in collegamento tra loro, la citt\u00e0 si \u00e8 saldata con i comuni costieri in un unico agglomerato urbano di oltre abitanti, riconfermando la sua realt\u00e0 metropolitana al di l\u00e0 dei suoi confini comunali.\nL'et\u00e0 media dei genovesi (al 31/12/2010) \u00e8 di 47,2 anni, con un picco di 48,8 anni nel municipio (ex circoscrizione) Medio Levante. L\"'indice di vecchiaia\" (rapporto tra gli over 65 e gli under 15) cittadino \u00e8 di 233,2 (ovvero vi sono 233,2 persone di 65 anni e oltre per ogni 100 giovani sotto i 15 anni), con estremi nei municipi Val Polcevera (199,1) e Bassa Valbisagno (262,8); nel 2001 l'indice di vecchiaia cittadino era di 245,1.\nA Genova il numero medio di componenti per famiglia al 31/12/2010 si attestava a 1,99 e vi erano nuclei familiari Tra le famiglie il 43,9% era composto da un solo componente ( famiglie), il 27,5% da due persone ( famiglie), il 16,9% da tre persone ( famiglie), il 9,4% da quattro persone ( famiglie) e il restante 2,2% ( famiglie) con cinque o pi\u00f9 componenti.\nNel 2011 sono stati celebrati matrimoni (570 con rito religioso e 964 con rito civile), 28 in pi\u00f9 rispetto al 2010 (+1,9%); a partire dal 2007 (quando le unioni furono ) vi \u00e8 stato un forte calo nel numero complessivo di matrimoni, nonostante la popolazione residente nel periodo sia variata di poco. Il numero annuale medio di matrimoni per decennio era comunque in calo da tempo (4380 negli anni settanta, 3075 negli '80, 2551 nei novanta e 1928 nel primo decennio del nuovo secolo), ma questo era in parte attribuibile al calo della popolazione generale. I matrimoni tra divorziati nel 2011 rappresentavano il 42,3% dei riti civili e il 26,5% del totale dei matrimoni. Dal 2004 il numero di matrimoni civili \u00e8 superiore a quello dei matrimoni religiosi (principalmente per via dell'aumento di matrimoni in cui almeno uno dei due coniugi \u00e8 divorziato).\nAl 31 dicembre 2011, dai dati comunali, il municipio pi\u00f9 popoloso era \"I Centro Est\", con residenti e una densit\u00e0 di popolazione di 127,30 abitanti per ettaro, mentre quello a maggiore densit\u00e0 di popolazione era \"II Centro Ovest\", con 140,93 abitanti per ettaro, per un totale di residenti.\nIl territorio del comune di Genova assunse l'attuale estensione nel 1926 con l'accorpamento di 19 comuni circonvicini. Al censimento del 1931 (il primo successivo all'annessione) la popolazione fu calcolata in unit\u00e0, superiore a quella dell'ultimo censimento del 2011, alla presentazione del quale la popolazione era di abitanti.\nEtnie e minoranze straniere.\nSecondo i dati Istat al 1\u00ba gennaio 2021, i cittadini stranieri residenti a Genova erano , pari al 10,7% della popolazione, cos\u00ec suddivisi per nazionalit\u00e0, elencando per le presenze pi\u00f9 significative:\nReligione.\nSebbene la citt\u00e0 sia nota per le sue passate simpatie socialiste e comuniste e per essere stata una citt\u00e0 di sinistra (fu a Genova che nacque il primo agglomerato nel 1892 che si chiamer\u00e0 Partito dei Lavoratori Italiani, a Reggio nell'Emilia nel 1893 Partito socialista dei Lavoratori Italiani e poi a Parma nel 1895 Partito Socialista Italiano), \u00e8 sempre esistito un equilibrio tra poteri locali e curia cattolica che, dal canto suo, ha espresso personalit\u00e0 forti come quella del cardinale Giuseppe Siri.\nLa stessa sinistra genovese ha raramente assunto posizioni anticlericali e la convivenza tra queste due anime ha talvolta portato a compromessi fra entrambe le parti, come nel caso delle mediazioni del cardinale Giuseppe Siri tra i camalli e l'Autorit\u00e0 Portuale Genovese. Verso la fine della seconda guerra mondiale, lo stesso cardinale, quando ancora era vicario generale dell'arcivescovo Boetto, aveva svolto il ruolo di mediatore tra la cittadinanza e l'amministrazione di occupazione tedesca, salvando di fatto il porto di Genova dalla distruzione, prima dell'abbandono delle forze tedesche.\nGenovesi erano papa Benedetto XV e il cardinale Siri, mentre l'arcivescovo Angelo Bagnasco \u00e8 nato in provincia di Brescia da una famiglia genovese. Conosciuti a livello nazionale sono stati don Gianni Baget Bozzo, politologo, per un periodo vicino alla corrente craxiana del Partito Socialista Italiano (per il quale fu europarlamentare dal 1989 al 1994) e tra i fondatori di Forza Italia, e don Andrea Gallo, fondatore della Comunit\u00e0 di San Benedetto al Porto e vicino al movimento no-global.\nVi sono numerosi santi e beati di nascita genovese o genovesi di adozione, testimoni della fede cristiana a Genova e in Liguria, tra questi: Caterina Fieschi Adorno, Francesco Maria da Camporosso, Agostino Roscelli, Eugenia Ravasco, Tommaso Reggio, Benedetta Cambiagio Frassinello, Gianna Beretta Molla, Luigi Orione, Virginia Centurione Bracelli, Paola Frassinetti.\nDiversi santuari mariani sono presenti sul territorio municipale, mentre quello pi\u00f9 conosciuto, tradizionale meta di pellegrinaggi nell'area genovese, il Santuario di Nostra Signora della Guardia sul monte Figogna, si trova nel vicino comune di Ceranesi. Infine va anche menzionato il Santuario di Nostra Signora della Vittoria, eretto dalla Repubblica di Genova nei pressi del Passo del Pertuso, nel comune di Mignanego, in ricordo della vittoria conseguita dai genovesi il 10 maggio 1625 sull'esercito del duca di Savoia Carlo Emanuele I. L'insperata vittoria, ottenuta con l'apporto di numerosi volontari polceveraschi, fu attribuita all'intercessione della Madonna.\nMedia.\nStampa.\nIl primo quotidiano di Genova, e uno dei pi\u00f9 antichi di Italia, \u00e8 stato il Corriere Mercantile, chiuso per crisi nel luglio 2015. Nel 1886 nacque Il Secolo XIX, tuttora il principale quotidiano di Genova, con sede in piazza Piccapietra. A Genova nacque anche il Il Lavoro nel 1903, attualmente parte del Gruppo Editoriale L'Espresso e supplemento locale della Repubblica. \nTV e radio.\nLe emittenti televisive situate a Genova sono Telegenova, Primocanale, Telenord e Antenna Blu; le principali emittenti radio sono invece Radio Babboleo (una delle prime radio libere d'Italia e la pi\u00f9 ascoltata in Liguria), Radio Nostalgia e Radio 19, di propriet\u00e0 del Secolo XIX.\nCultura.\nAlla citt\u00e0 \u00e8 stato assegnato il titolo di Capitale europea della cultura per il 2004.\nIstruzione.\nBiblioteche e archivi.\nEsistono inoltre numerose biblioteche di quartiere.\nMusica.\nSono scarse le informazioni sull'attivit\u00e0 musicale nei primi anni della storia della citt\u00e0. E anche successivamente, la potente Repubblica di Genova, per molti anni, ha sempre rivolto maggiore attenzione ai commerci e al mantenimento delle proprie colonie.\nUna discreta presenza, degna di essere evidenziata, si registra comunque ai tempi dei \"troubadors\" e uno dei personaggi pi\u00f9 rappresentativi risponde al nome di Lanfranco Cigala (morto nel 1258 circa), uomo di legge, buon conoscitore della lingua occitana a lui familiare per i frequenti viaggi in Provenza quale rappresentante diplomatico della Repubblica di Genova.\n\u00c8 intorno alla sua persona che si riunisce un gruppo di borghesi, anch'essi per la maggior parte giuristi (Bonifacio Calvo, Lucchetto Gattilusio, Percivalle e Simone Doria), che danno vita a un cenacolo trobadorico tra i pi\u00f9 importanti d'Italia. Si incontravano in casa di Lanfranco, loro indiscusso vate, per discutere, leggere e ispirarsi alle rime dei pi\u00f9 famosi esponenti della lirica provenzale.\nNegli anni successivi, riferimenti sulla vita musicale a Genova sono reperibili solo consultando archivi ecclesiastici in quanto tale attivit\u00e0 \u00e8 sostenuta e favorita dalla Chiesa e dalla nobilt\u00e0 locale. I musicisti citati per\u00f2 provengono soprattutto da regioni limitrofe: Franchino Gaffurio (Lodi, 1451-1522), sacerdote e teorico musicale al servizio della famiglia Adorno; Vincenzo Ruffo (Verona, 1510-1587), compositore, maestro di cappella nei Duomo di Verona e Milano, a Genova al servizio di Andrea Doria.\nVerso la fine del Cinquecento la vita musicale della citt\u00e0 registra un grande impulso grazie alle iniziative della Cattedrale di San Lorenzo che si organizza assumendo cantori e strumentisti fino a costituire un imponente organico musicale composto da un coro di 65 elementi e 34 orchestrali.\nIn questo periodo si distinguono i due maestri di cappella, ambedue genovesi, Giovanni Battista Dalla (Della) Gostena (1558 circa-1593), autore anche di madrigali e opere per liuto e il nipote Simone Molinaro (1565-1615), i cui temi musicali sono stati utilizzati da Ottorino Respighi per una parte delle \"Antiche Arie e Danze, Suite numero 1\". Un altro organista importante della Cattedrale \u00e8 stato Michelangiolo Rossi (1601/2-1656) uno dei migliori allievi di Frescobaldi.\nNon \u00e8 un caso se Niccol\u00f2 Paganini (1782-1840), il pi\u00f9 illustre musicista genovese, abbia tenuto i suoi primi concerti in diverse chiese della citt\u00e0. Acclamato violinista di eccezionale virtuosismo, Paganini \u00e8 stato anche un compositore innovativo che ha scritto importantissime opere per il suo strumento (tra cui 24 Capricci, Variazioni, Concerti, 'Moto Perpetu\u00f2 Sonate \u00e0 mouvement perpetual 1831-1835). I suoi insegnanti furono Giacomo Costa, e Francesco Gnecco.\nLa sua prodigiosa tecnica \u00e8 arrivata sino ai giorni nostri attraverso i musicisti che l'hanno tramandata: la catena incomincia con Camillo Sivori (1815-1894) suo unico allievo, che a sua volta insegn\u00f2 a Francesco Sfilio e quest'ultimo a Giuseppe Gaccetta.\nPer volont\u00e0 di Gaccetta, nel 2000, \u00e8 stata costituita una fondazione intitolata a Francesco Sfilio. Il ricordo di Paganini viene tenuto vivo dall'Istituto di Studi Paganiniani, di cui \u00e8 stata grande animatrice Alma Brughera Capaldo, editore dei \"Quaderni\". Il Comune di Genova, dal canto suo, organizza ogni due anni il Premio Paganini, concorso internazionale di violino con lo scopo di premiare nuovi giovani talenti. Dalla sua fondazione ha laureato artisti importanti, tra i quali Gy\u00f6rgy Pauk, G\u00e9rard Poulet, Salvatore Accardo, Gidon Kremer, Il'ja Grubert e, in tempi pi\u00f9 recenti, Massimo Quarta, Giovanni Angeleri, Le\u014dnidas Kavakos, Ilja Gringol'c e Shoji Sayaka. Nella serata conclusiva il vincitore del Premio ha l'onore di suonare il violino con cui si esibiva Paganini: un Guarneri del Ges\u00f9 del 1743 detto \"il Cannone di Paganini\".\nTra i tanti violinisti genovesi degni di citazione si ricordano Giovanni Antonio Guido che in Francia, dove era emigrato, ottenne un notevole successo con l'opera \"Scherzi armonici sopra le quattro stagioni dell'anno\", op. 3 (a imitazione di quelle di Vivaldi); Cesare Pugni, oltre che violinista virtuoso anche compositore di opere, musica strumentale e balletti. Non c'\u00e8 stata grande ballerina del periodo romantico che non si sia esibita in coreografie sulla musica di Pugni.\nGenova \u00e8 sempre stata anche un approdo di molti importanti musicisti. Punto aggregante il Teatro del Falcone (di propriet\u00e0 della Famiglia Adorno) inaugurato nel 1652. Da questo teatro sono passati: Cavalli, Lotti, Monteverdi, Galuppi, Cimarosa, ecc. Nella seconda met\u00e0 del Seicento si stabilisce a Genova Alessandro Stradella, figura importante del medio barocco italiano, compositore di melodrammi, personalit\u00e0 estroversa altalenante tra una vita dedita alla composizione e una vita scioperata.\nMolti sono gli artisti che, nati a Genova, hanno trovato importanti riconoscimenti nei diversi settori del mondo musicale lavorando soprattutto all'estero: Carlo Emanuele Barbieri, compositore di numerose opere teatrali e balletti, direttore molto considerato nel campo operistico e dal 1862 direttore del Teatro Nazionale di Budapest; Michele Novaro, secondo tenore e maestro dei cori del Teatro Regio di Torino, compositore di numerosi inni tra cui l'inno nazionale italiano su testo di Goffredo Mameli; Margherita Carosio, uno dei pi\u00f9 grandi soprani dei suoi tempi con una carriera di quasi cinquant'anni in tutti i pi\u00f9 importanti teatri del mondo; Piero Guelfi, baritono operante intorno alla met\u00e0 del XX secolo; Giuseppe Barzizza, conosciuto come Pippo Barzizza, direttore d'orchestra e compositore, autore anche di un trattato sull'orchestrazione moderna nella musica leggera; Angelo Francesco Lavagnino, ottimo violinista e compositore di musica da camera, sinfonica sacra e teatrale e di numerosissime colonne sonore di film; Natalino Otto, iniziatore del genere \"swing\" in Italia, un innovatore nel campo della musica leggera; Giancarlo Acquisti studioso del periodo barocco (direttore dell\"'Antologia Monografica dal Barocco ai Tempi Nostri\") e compositore.\nNegli anni sessanta a Genova nasce un movimento che, seppur in altri termini, forme e consistenza musicale, sembra ricalcare la filosofia del cenacolo trobadorico di Lanfranco Cigala: un gruppo di giovani, di provenienze ed esperienze diverse nel campo poetico e musicale, trova a Genova un ideale punto d'incontro. L'influsso degli \"chansonnier\" d'oltralpe, in alcuni di loro, \u00e8 evidente. Nell'immaginario collettivo vengono definiti cantautori. I genovesi di nascita sono due: Umberto Bindi e Fabrizio De Andr\u00e9.\nBindi, musicalmente il meglio preparato, si propone con una melodia raffinata e articolata. Il suo \"Arrivederci\" (1959) ha un notevole connotato di rinnovamento della canzone italiana. De Andr\u00e8 primeggia per la sua vena poetica e la grande attenzione che pone nella scelta delle storie e argomenti che affronta. Il suo melodiare semplice ed efficace lo rende facilmente comprensibile al popolo. Dopo un inizio stentato, tanto da fargli meditare l'abbandono, ottiene un improvviso, inatteso successo con \"La canzone di Marinella\" che segna la svolta alla sua carriera.\nIvano Fossati, uno dei pi\u00f9 colti artisti della scena musicale italiana, pi\u00f9 musicista che cantautore, autore di memorabili canzoni scritte anche per altri, nasce e vive nella citt\u00e0 ligure.\nGli altri cantautori hanno provenienze diverse come diverse sono le loro attivit\u00e0 iniziali. Gino Paoli \u00e8 nato a Monfalcone: originariamente pittore grafico, senza specifiche conoscenze musicali, si dedica alla canzone in modo casuale, ma ci\u00f2 non gli impedisce di inanellare una lunga serie di successi da \"Il cielo in una stanza\" a \"Sapore di sale\", \"Senza fine\", ecc.\nLuigi Tenco \u00e8 nato a Cassine ma la famiglia si trasferisce a Genova quando lui ha circa dieci anni. In lui, pi\u00f9 che in altri, si avverte l'influsso degli \"chansonnier\": Pr\u00e9vert, Kosma (la loro \"Feuilles mortes\" aleggia in \"Mi sono innamorato di te\"), Brassens, Brel. Infine Bruno Lauzi, nato ad Asmara ma cresciuto a Genova, autore, fra i tanti brani, di quel \"Il Poeta\" che potrebbe essere considerato il \"manifesto\" di questo gruppo di creativi. Ironico, malinconico, realista, nonostante le numerose canzoni di successo, sconta una certa indifferenza da parte dei critici e dei discografici.\nCanto polivocale popolare tipico di Genova \u00e8 il trallalero.\nCucina.\nFu a Genova che nel 1574 si costitu\u00ec la prima Corporazione dei Pastai con un proprio statuto (Capitoli dell'arte dei Fidelari).\nOltre alla rivendicata paternit\u00e0 del pesto, della focaccia genovese, dei jeans e del gioco del lotto, Genova lega il suo nome anche alla nascita, insieme con altre citt\u00e0, dell'usanza dell'aperitivo.\nGeografia antropica.\nArea metropolitana.\nNella concezione di area metropolitana estesa, il territorio comprende interamente la Citt\u00e0 metropolitana di Genova e la Provincia di Savona, il cordone urbano costituito dai comuni costieri della Riviera dei Fiori in Provincia di Imperia e della Riviera Spezzina in Provincia della Spezia, e i territori dell'Ovadese e del Novese, al di fuori dei confini regionali, e appartenenti amministrativamente al Piemonte (Provincia di Alessandria), per un totale di 4.836,84\u00a0km\u00b2 e 1.539.669 abitanti.\nLa fascia costiera \u00e8 frequentemente urbanizzata; scarsi elementi antropologici si riscontrano solo in prossimit\u00e0 del Parco naturale regionale di Portofino e di alcune porzioni di litorale, in particolare nelle Cinque Terre, tra Deiva Marina e Framura, nei pressi di Punta Mesco, Punta Manara e Punta Baffe, intorno a Zoagli, nell'area di Vesima, nella localit\u00e0 Piani d'Invrea e in prossimit\u00e0 del promontorio di Celle Ligure, nel Finalese e presso Punta Murena; l'hinterland si estende invece lungo l'Appennino Ligure, la cui sommit\u00e0 \u00e8 raggiunta dal Monte Maggiorasca con i suoi 1.809\u00a0m. Lungo i rilievi sono state istituite diverse aree protette come il Parco naturale regionale del Beigua, il Parco naturale regionale dell'Antola, il Parco naturale regionale dell'Aveto, il Parco naturale regionale di Bric Tana, il Parco naturale regionale di Piana Crixia, il Parco naturale delle Capanne di Marcarolo.\nI principali corsi d'acqua sono: il Letimbro, il Sansobbia, la Cerusa, la Leira, il Polcevera, il Bisagno, l'Entella, il Petronio e la Vara che sfociano nel Mar Ligure; la Bormida, lo Stura, l'Orba, il Lemme, lo Scrivia e il Trebbia che sono subaffluenti del Po.\nNumerosi sono i piccoli laghi appenninici, molti dei quali artificiali. Uno dei pi\u00f9 rilevanti \u00e8 il Lago del Brugneto.\nSebbene l'area metropolitana non sia un concetto istituzionalizzato, a differenza della citt\u00e0 metropolitana, essa nel caso genovese risulta formata dalla continuit\u00e0 di alcuni territori, connessi tra loro per ragioni geografiche, urbanistiche, socio-culturali, economiche, linguistiche, e storiche.\nIl territorio si estende anche oltre i confini amministrativi regionali e abbraccia praticamente tutta la regione, eccetto i comuni non costieri della province di Imperia e di La Spezia. Si individuano cos\u00ec cinque grandi comprensori, due centrali all'area metropolitana (Citt\u00e0 metropolitana di Genova e Provincia di Savona) e tre periferici (Riviera dei Fiori, Riviera Spezzina e Oltregiogo). Di questi tre, due rappresentano il corridoio metropolitano costiero, e il terzo ne \u00e8 il naturale retroterra.\nSuddivisioni amministrative.\nFino alla met\u00e0 del XIX secolo il territorio urbano di Genova rimase quello delimitato dalla cerchia muraria del Seicento, le cosiddette Mura Nuove, suddiviso in sei rioni, detti sestieri. L'espansione urbanistica del comune, motivata dalla necessit\u00e0 di ampliare i confini cittadini per far spazio a nuove infrastrutture e zone residenziali, ebbe inizio nel 1874, quando vennero accorpati i limitrofi comuni della bassa val Bisagno Foce, Marassi, San Francesco di Albaro, San Fruttuoso, San Martino di Albaro e Staglieno.\nIl processo di costituzione della \"Grande Genova\" fu portato a compimento nel 1926 con uno dei pi\u00f9 vasti ampliamenti territoriali condotti in Italia in quel periodo. Negli stessi anni il regime fascista aveva provveduto ad analoghe operazioni di accorpamento in molte grandi citt\u00e0 italiane, ma il caso genovese si distinse per l'entit\u00e0 dell'incremento territoriale e demografico, che vide coinvolti, accanto a piccoli comuni rurali, vere e proprie cittadine connotate da una forte identit\u00e0 quali Sampierdarena e Sestri Ponente.\nCon questo ampliamento i confini della citt\u00e0 vennero portati a ovest sino a Voltri, a est sino a Nervi, a nord sino a Pontedecimo e Struppa, raggiungendo una notevole estensione e portando la popolazione del comune da a abitanti. Gli storici comuni inglobati del comune di Genova, all'epoca chiamati \"delegazioni\" e ora inglobati nei nove municipi cittadini, conservano ancora in gran parte inalterata l'originaria struttura di piccole citt\u00e0, con propri centri e periferie, culture e tradizioni.\nDurante il \"boom economico\" degli anni sessanta vennero ampliati tutti i quartieri con nuove costruzioni e costruiti nuovi quartieri popolari come Ca' Nuova e il Biscione.\nNon \u00e8 difficile osservare come gli abitanti dei rioni periferici guardino al centro cittadino come a una citt\u00e0 differente, usando la locuzione \"andare a Genova\" per riferire l'intenzione di recarsi al centro della citt\u00e0. Tale insieme di localit\u00e0 diverse, fuse in un'unica realt\u00e0 urbana e suburbana, rende la citt\u00e0 affascinante e unica, simile per certi versi a certi agglomerati urbani industriali dell'Inghilterra.\nLa citt\u00e0 di Genova \u00e8 suddivisa in nove grandi aree, denominate Municipi, istituite nel 2007 dal consiglio comunale di Genova Ogni Municipio conta in media circa abitanti e i due pi\u00f9 popolosi sono il Centro-Est e la Bassa Val Bisagno.\nEconomia.\nNel Medioevo Genova vantava il primato di essere la prima citt\u00e0 a reintrodurre in chiave moderna l'oro nella monetazione occidentale, coniando il Genovino, subito copiato da Firenze nel peso e nel titolo e, ancor pi\u00f9 tardi da Venezia. Il primato economico genovese ha il suo apogeo sul finire del secolo XIII, quando Pisa \u00e8 sconfitta e i commerci sono al massimo splendore.\nGenova \u00e8 stata sede dei primi movimenti operai e sindacali del Novecento e della cooperativa di lavoratori portuali dei \"camalli\" (diretta derivazione della \"Caravana\").\nLa sua economia e il suo mondo del lavoro hanno subito negli ultimi decenni notevoli mutamenti, passando da una connotazione prettamente industriale fondata sull'industria principale, quella del porto, a una pi\u00f9 moderna basata sui servizi (terziario avanzato, turismo, commercio, ecc.).\nIn questo senso vanno considerati i recuperi di aree degradate nelle valli dei due principali torrenti cittadini, Bisagno e Polcevera. Genova \u00e8 anche sede del Salone nautico, che si svolge nella zona fieristica della citt\u00e0, la principale esposizione europea di nautica da diporto.\nL'attivit\u00e0 portuale \u00e8 in netta ripresa, sebbene sia sempre frenata da un'insufficiente rete infrastrutturale di supporto, soprattutto ferroviaria. In questo senso si ritiene che la progettata linea ferroviaria ad Alta Velocit\u00e0-Alta Capacit\u00e0 Tortona/Novi Ligure-Genova (\"terzo valico dei Giovi\"), che unir\u00e0 Genova a Rotterdam), possa risolvere, se portato a compimento, parte di tali problemi.\nUn altro fattore nuovo di Genova \u00e8 la ricerca tecnologica. A fianco dei gi\u00e0 presenti centri di ricerca (tra cui spicca l'ospedale pediatrico Gaslini) si \u00e8 affiancato da poco l'Istituto Italiano di Tecnologia (IIT). Inoltre sulla collina degli Erzelli sono in corso i lavori per la costruzione d'un parco scientifico tecnologico, che tra l'altro prevede il trasferimento sulla collina dell'ex Facolt\u00e0 di Ingegneria dell'Universit\u00e0 di Genova.\nGenova \u00e8 citt\u00e0 industriale in chiave moderna con importanti aziende e multinazionali quali \"Porto di Genova\" (che comprende al suo interno una ventina di aziende-terminal tra cui la VTE), Leonardo\", Ansaldo Energia, Ansaldo STS, ERG, Piaggio Aerospace, Costa Crociere, RINA, Cantiere Navale di Genova Sestri Ponente; \u00e8 anche citt\u00e0 di sviluppo scientifico-tecnologico e citt\u00e0 d'arte, cultura e turismo (il centro storico \u00e8 ricco di monumenti, quali Porto Antico, Palazzo Imperiale, Palazzo Reale, Palazzo Ducale, Palazzo Rosso, Palazzo Bianco, Acquario, Fiera Internazionale, oltre a moltissimi musei, castelli, ville e palazzi nobiliari, parchi, borghi storici come Boccadasse e i litorali balneari dell'estremo Ponente e del Levante cittadino).\nTurismo.\nDall'estate 2017 si \u00e8 riscoperta nella citt\u00e0 a forte valenza turistica, come dimostrano i dati pubblicati dalla Regione Liguria che citano 7,6 milioni di presenze nella stagione estiva 2017.\n dall'Acquario di Genova, dai borghi marinari limitrofi e dal , caratterizzato da strade strette e ripide denominate Caruggi di Genova.\nInfrastrutture e trasporti.\nNodo di Genova.\nIl \"Nodo di Genova\" \u00e8 il sistema stradale di scorrimento veloce che svolge funzione di tangenziale esterna e interna alla citt\u00e0. Esso \u00e8 costituito dall'interscambio delle autostrade dei Giovi (A7 Milano - Genova), dei fiori (A10 Genova - Ventimiglia), azzurra o tirrenica (A12 Genova - Roma) e dei trafori (A26 Genova - Gravellona Toce), che percorrono l'interno e cingono a monte i quartieri costieri della citt\u00e0. La rete autostradale \u00e8 connessa alla rete stradale di scorrimento veloce da Sestri Ponente fino a Nervi, attraverso la continuit\u00e0 di varie arterie, dotate di propri svincoli cittadini, che permettono l'attraversamento rapido della citt\u00e0 (strada a scorrimento veloce \"Guido Rossa\", Lungomare \"Giuseppe Canepa\", Strada sopraelevata Aldo Moro, Viale delle Brigate Partigiane e Viale Brigata Bisagno, Pedemontana Corso Europa).\nStrade.\nLa citt\u00e0 \u00e8 servita da diverse strade statali e provinciali:\nFanno parte del sistema viario di Genova alcune arterie urbane di attraversamento quali le strade di circonvallazione \"a mare\" e \"a monte\", oltre che l'asse viario costiero realizzato negli anni parallelamente al primitivo tracciato della Via Aurelia.\nFerrovie.\nLa citt\u00e0 \u00e8 servita da due importanti stazioni nazionali, quella di Genova Piazza Principe e quella di Genova Brignole.\nNell'ambito del territorio comunale, oltre alle stazioni principali, sono comprese anche venti fra stazioni e fermate destinate al traffico regionale che servono capillarmente i quartieri genovesi.\nDa Genova si sviluppano cinque direttrici ferroviarie, la linea costiera verso ponente Genova-Ventimiglia, la linea costiera verso levante Genova-Pisa, la linea Genova-Ovada-Acqui Terme (parte della storica Genova-Asti) verso l'Ovadese e l'Acquese, la succursale del Giovi e la ferrovia Torino-Genova. Le due direttrici verso il Nord Italia, entrambe realizzate nella seconda met\u00e0 dell'Ottocento, sono vitali per lo smaltimento delle merci del porto di Genova. Per ottimizzare lo smistamento delle merci in arrivo al porto di Genova e velocizzarne il trasferimento verso le loro destinazioni nel nord Italia e nell'Europa centro-meridionale, \u00e8 in fase di realizzazione fra Genova e Novi Ligure una nuova linea prevalentemente in galleria storicamente denominata \"terzo valico\".\nGenova \u00e8 inoltre collegata con la localit\u00e0 di Casella (sul versante padano degli Appennini) con una ferrovia a scartamento ridotto metrico, a vocazione prevalentemente turistica; tale ferrovia, chiusa all'esercizio dal 2013 per consentire importanti lavori e riaperta il 21 maggio 2016, congiunge piccoli borghi nella campagna, superando infine di poco il crinale spartiacque tra il versante del Mar Ligure e la Pianura Padana.\nMobilit\u00e0 metropolitana.\nLa societ\u00e0 cui \u00e8 affidata la gestione dei servizi pubblici della citt\u00e0 \u00e8 l'Azienda Mobilit\u00e0 e Trasporti (AMT). Dagli anni novanta del Novecento l'offerta tariffaria \u00e8 contraddistinta dalla integrazione tra mezzi gestiti da AMT e dai treni che circolano nelle stazioni in ambito cittadino Ci\u00f2 permette l'utilizzo dei bus e dei treni del trasporto regionale utilizzando il medesimo biglietto. L'azienda gestisce 142 linee autobus e filobus con 2498 fermate, i servizi Volabus e Drinbus, 6 linee Taxibus, 17 linee integrative, 1 servizio a chiamata riservato ai disabili, 12 ascensori pubblici, la metropolitana, le 2 funicolari, la ferrovia a cremagliera, la ferrovia a scartamento ridotto e il navebus.\nDal 1990 \u00e8 attiva nel capoluogo ligure una linea di metropolitana leggera in prevalenza sotterranea. La linea \u00e8 stata progressivamente allungata con grandi ritardi e vari aumenti della spesa preventivata. La Metropolitana di Genova conta 8 stazioni e collega il centro cittadino con il quartiere periferico di Certosa (stazione Brin).\nIn passato la citt\u00e0 era servita da un'estesa rete tranviaria urbana, la cui ultima linea fu soppressa nel 1966.\nL'offerta di trasporto pubblico metropolitano a Genova \u00e8 strutturata mediante 9 linee urbane dotate di 53 stazioni disseminate sul territorio comunale e ripartite sui seguenti servizi:\nLe quattro linee ferroviarie urbane proseguono il loro tragitto, nelle rispettive direzioni, servendo la citt\u00e0 e l'area metropolitana. Completano questo i seguenti servizi marittimi:\nPorti.\nIl Porto di Genova comprende il porto commerciale e quello passeggeri. Il complesso portuale ha specifiche connotazioni per le diverse funzionalit\u00e0 e i servizi portuali. In esso sono presenti e sviluppate molteplici attivit\u00e0 quali la commerciale dello scambio delle merci, la petrolifera, l'industriale e quelle delle attivit\u00e0 retro portuali e della cantieristica e delle riparazioni navali, della mobilit\u00e0 portuale e ferroviaria e quindi tutta la complessa attivit\u00e0 legata al trasporto dei passeggeri e turisti. I numeri, riferiti al 2008, sono di un totale movimentato di 55,66 milioni di tonnellate, con un traffico commerciale di 50,64 milioni di tonnellate e un traffico passeggeri di 3,26 milioni. \u00c8 previsto un ulteriore sviluppo delle aree e il loro ridisegnamento, il cosiddetto \"Waterfront\" con il quale verranno realizzate nuove aree portuali e infrastrutture e riqualificati alcuni degli spazi esistenti.\nRealt\u00e0 a s\u00e9 sono i porti turistici: quello di Sestri Ponente (porto commerciale 2\u00aa categoria, I classe); il Porto storico (porto commerciale 2\u00aa categoria, I classe); il Duca degli Abruzzi (porto commerciale 2\u00aa categoria, I classe) ; quello alla Fiera del Mare (porto turistico non classificato) e quello di Nervi (porto pubblico 2\u00aa categoria, IV classe).\nAeroporti.\nL'Aeroporto di Genova-Sestri \"Cristoforo Colombo\" \u00e8 situato su una penisola artificiale realizzata nello specchio d'acqua antistante Sestri Ponente, \u00c8 il principale della Liguria e il traffico generato in termini di passeggeri, seppur minore rispetto ad altri aeroporti, porta comunque a circa un milione e mezzo di passeggeri all'anno. Marginale risulta invece la movimentazione annuale di merci, con totale di circa 25\u00a000 tonnellate fra merci e posta.\nInfrastrutture in costruzione o pianificate.\nOltre alle infrastrutture esistenti, a Genova vi \u00e8 una serie di infrastrutture attualmente in costruzione o pianificate per una futura realizzazione:\nAmministrazione.\nConsolati.\nA Genova hanno sede i seguenti consolati:\nGemellaggi.\nRisale al 1958 il primo gemellaggio formale, per vicinanza geografica e culturale, con la citt\u00e0 francese di Marsiglia, la rivale di sempre nel titolo di primo porto del Mediterraneo. Oltre l'oceano Atlantico la seconda, con Columbus negli Stati Uniti nel 1964, a cui sono seguiti diversi gemellaggi con altre citt\u00e0 europee ed extra-europee.\nGenova ha stretto accordi di \"collaborazione e amicizia\" e di \"intesa sulla collaborazione turistica\" con molte citt\u00e0 sia italiane sia straniere, tra le quali alcuni importanti centri commerciali e turistici internazionali come Barcellona, Bel\u00e9m, Atene, La Paz, San Pietroburgo, Ekaterinburg, Kiev, Valpara\u00edso, Santo Domingo, Hebron e Lione, assieme a collaborazioni con molte altre citt\u00e0 minori.\nSport.\nil 24 ottobre 2019 Genova \u00e8 stata designata Capitale europea dello sport per il 2024.\nCalcio.\nLa citt\u00e0 ospita due importanti squadre di calcio militanti nel massimo campionato nazionale, il e la . Il Genoa, fondato nel 1893, \u00e8 riconosciuta come la squadra di calcio pi\u00f9 antica d'Italia, e vinse il primo campionato italiano del 1898, aggiudicandosi complessivamente nove campionati nazionali tra il 1898 e il 1924 e una Coppa Italia nel 1937. A riconoscimento di tale primato, nel 2011 il Genoa \u00e8 stato inserito nell\"International Bureau of Cultural Capitals\" (IBOOC) - una sorta di patrimonio sportivo storico dell'umanit\u00e0 - su richiesta di Xavier Tudela, presidente dell'IBOOC. Nel 2013 inoltre il Genoa \u00e8 stato ammesso nel \"Club of Pioneers\", associazione che raggruppa i club di calcio pi\u00f9 antichi del mondo.\nL'altra squadra cittadina \u00e8 la Sampdoria, fondata nel 1946 dalla fusione delle storiche societ\u00e0 (1899) e (1895), che vanta tra le squadre liguri il record di presenze in massima serie e nelle competizioni europee, ha vinto il campionato di Serie A e la Supercoppa italiana nel 1991, l'edizione di Coppa delle Coppe 1989-1990 e 4 coppe Italia. Le due squadre nella loro storia si sono affrontate diverse volte in quello che \u00e8 riconosciuto come il derby della Lanterna. Numerose altre squadre cittadine militano in campionati a livello dilettantistico, tra le pi\u00f9 antiche, con militanze in passato in categorie di rilievo, vanno annoverate la , e il .\nAltri sport.\nNel 2002 si svolsero a Pr\u00e0 i campionati mondiali di canottaggio giovanile, per l'occasione venne costruito il rowing center antistante la stazione di Genova Pr\u00e0, primo polo federale periferico del canottaggio italiano\nDal settembre 2003 a Genova si disputa annualmente il Genoa Open Challenger, torneo tennistico internazionale.\nIl Genoa Cricket and Football Club Waterpolo \u00e8 stata la sezione pallanuotistica della polisportiva Genoa Cricket and Football Club, che nella sua storia si \u00e8 aggiudicata i primi quattro campionati italiani maschili di pallanuoto. Gli altri due sodalizi genovesi che hanno vinto il massimo campionato italiano sono: la Societ\u00e0 Ginnastica Andrea Doria per otto volte e la Sportiva Sturla una volta. Da citare inoltre: la Societ\u00e0 Sportiva Nicola Mameli, la Societ\u00e0 Sportiva Libertas e la Societ\u00e0 Sportiva Nervi.\nGenova \u00e8 stata molte volte arrivo di tappa del Giro d'Italia di ciclismo. Le ultime quattro:\nNella delegazione di Pontedecimo, viene inoltre organizzato dal 1934 il Giro dell'Appennino, una delle classiche italiane.\nIl Rally della Lanterna, \u00e8 una manifestazione automobilistica, che si svolge a Genova e nel suo entroterra. Un'ulteriore gara \u00e8 il Rally delle Valli Genovesi.\nHanno sede nel comune il CUS Genova Rugby che milita in Serie A e l'Amatori Rugby Genova.\nL'Igo Genova Volley \u00e8 stata una squadra di pallavolo maschile fondata nel 1979 e sciolta nel 2010, le attivit\u00e0 pallavolistiche da tale data vengono svolte dalla societ\u00e0 Pallavolo Genova che ne ha acquisito i diritti.\nNell'hockey su prato Genova vanta un'ottima tradizione, tra le squadre locali si citano: CUS Genova Hockey, Hockey Club Genova e Hockey Club Superba. \u00c8 presente inoltre una squadra di hockey su ghiaccio.\nTra le societ\u00e0 che hanno sede nel comune si ricordano: il CUS Genova, e il Trionfo Ligure.\nTra le societ\u00e0 che hanno sede nel comune che si dedicano alle varie discipline della ginnastica si pu\u00f2 ricordare la storica Societ\u00e0 Ginnastica Raffaele Rubattino, fondata nel 1894.\nA Genova \u00e8 presente una forte tradizione nella pratica della Boxe Francese (savate), testimoniata dalla presenza di numerose associazioni sportive di livello nazionale e internazionale. La citt\u00e0 ha dato anche il suo contributo nell'evoluzione della disciplina, tanto che alcuni colpi, bench\u00e9 poco usati, vengono chiamati in \"stile genovese\".\nIl gioco del Tamburello era molto seguito nel passato. Il Campionato italiano di tamburello \u00e8 stato pi\u00f9 volte vinto da squadre genovesi: dodici volte dalla societ\u00e0 Barabino-Sampierdarenese, quattro dalla Sestrese, mentre la Rivarolese e la societ\u00e0 Palazzo Genovese hanno vinto il titolo una volta.\nGenova \u00e8 un'importante attrattiva per velisti a livello internazionale, \u00e8 sede dello Yacht Club Italiano, il pi\u00f9 antico club velico del Mediterraneo, fondato nel 1879. Dal nome della citt\u00e0 deriva Genoa jib cio\u00e8 il fiocco di Genova, unica vera invenzione italiana nella storia della vela da diporto, una vela triangolare simile al fiocco usato per la prima volta in regata da Raimondo Panario nel 1926. Nel 2004 fu candidata a ospitare l'edizione dell'America's Cup 2007, poi svoltasi a Valencia."}
{"id": "2547619", "revid": "869733", "url": "https://it.wikipedia.org/wiki?curid=2547619", "title": "Wanted", "text": "Wanted (\"ricercato\" in lingua inglese, letteralmente \"desiderato\") pu\u00f2 riferirsi a:"}
{"id": "2547620", "revid": "287204", "url": "https://it.wikipedia.org/wiki?curid=2547620", "title": "Better (singolo)", "text": ""}
{"id": "2547621", "revid": "767487", "url": "https://it.wikipedia.org/wiki?curid=2547621", "title": "Fast Break", "text": "Fast Break \u00e8 un film del 1979 diretto da Jack Smight.\nNella colonna sonora del film, di genere commedia, \u00e8 presente la canzone \"With You I'm Born Again\" di Billy Preston e Syreeta."}
{"id": "2547625", "revid": "1892390", "url": "https://it.wikipedia.org/wiki?curid=2547625", "title": "Parchi di Genova", "text": "Elenco dei parchi situati nel comune di Genova:\nParchi di Genova.\nI parchi di Genova, sono per la maggior parte aree verdi formate dalla continuit\u00e0 di pi\u00f9 giardini adiacenti tra loro, spesso intorno a ville nobiliari.\nIl parco pi\u00f9 esteso della citt\u00e0 \u00e8 il sistema dei \"Parchi dei Forti\" (611,69 ha) mentre il parco pi\u00f9 rinomato e conosciuto di Genova sono i \"Parchi di Nervi\", costeggiati dalla Passeggiata Anita Garibaldi.\nNel centro della citt\u00e0, oltre ai giardini pansili dei pi\u00f9 importanti palazzi storici, i parchi pi\u00f9 frequentati sono i \"Parchi di Piazza Corvetto\" e il \"Parco Groppallo\" (aperto al pubblico soltanto occasionalmente). Nel Ponente della citt\u00e0, spicca tra tutti il parco di Villa Durazzo-Pallavicini.\nParchi dei Forti.\nComplesso naturale, formato dalla continuit\u00e0 tra i due parchi adiacenti alla cinta muraria cittadina, e l'area collinare dei Forti difensivi. \u00c8 complessivamente il maggiore polmone verde della citt\u00e0 e dell'intera area urbana genovese, nonch\u00e9 una delle pi\u00f9 ampie aree naturali urbane d'Italia, con 611,69 ettari di territorio totale\nParchi di Nervi.\nI Parchi di Nervi sono il pi\u00f9 rinomato complesso botanico della citt\u00e0, adiacente alla Passeggiata Anita Garibaldi, e costituito dall'unione dei giardini di diverse ville storiche attigue tra loro. Vi sono comprese:\nParchi Regionali.\nParco Regionale Monti Beigua-Sambuco-Dente (in parte nell'area comunale di Genova)"}
{"id": "2547643", "revid": "1323825", "url": "https://it.wikipedia.org/wiki?curid=2547643", "title": "Audi Q5", "text": "L'Audi Q5 \u00e8 un SUV compatto di Segmento D presentato in anteprima mondiale al salone dell'automobile di Pechino il 19 aprile 2008 e commercializzato dall'Audi dallo stesso anno. Nel 2017 \u00e8 entrata in produzione la seconda serie del modello.\nIl corpo vettura.\nQuest'auto si va a piazzare in quel segmento di mercato finora occupato con grande successo dalla BMW X3, e dalla Mercedes-Benz GLK.\nLa lunghezza \u00e8 di 4,63 metri, la larghezza di 1,88 metri, l'altezza di 1,65 metri. Il fondo vettura \u00e8 parzialmente carenato, in maniera del tutto similare con quanto fatto da Audi anche con la A4. Questo particolare, insieme con un profondo studio aerodinamico, ha consentito di limitare il coefficiente di penetrazione aerodinamica a 0,33. Il passo \u00e8 di 2,81 metri, il pi\u00f9 lungo della categoria.\nLe tecnica.\nLa Q5 \u00e8 una vettura offerta a trazione integrale o dal 2012 anche con sola trazione anteriore, con motore anteriore longitudinale, sospensioni anteriori a quadrilatero alto ad asse sterzante virtuale in alluminio e posteriori multilink a 4 bracci sempre in alluminio.\n\u00c8 basata sulla piattaforma Audi MLP (Modular Longitudinal Platform) utilizzata dalla casa di Ingolstadt su una gamma di modelli che spaziano dall'Audi A4 B8 fino all'A8.\nI motori disponibili sono quattro:\nL'ESP intelligente, coadiuvato da un nuovo sistema di sensori, rileva se sul tetto dell'auto \u00e8 stato montato il portapacchi e di conseguenza, adatta le proprie impostazioni tenendo conto della variazione di altezza del baricentro della vettura.\nVersioni speciali.\nDella Q5 \u00e8 stata realizzata nel 2012 anche una versione sportiva denominata \"SQ5\". Il propulsore installato sul mezzo era un TDI 3.0 biturbo da 313 CV di potenza e 650 Nm di coppia. Esso era gestito da un cambio tiptronic a otto rapporti e permetteva alla vettura di accelerare da 0 a 100\u00a0km/h in 5,1 secondi, con una velocit\u00e0 massima di 249\u00a0km/h. Per migliorare la maneggevolezza erano state installate sospensioni sportive ribassate. Il corpo vettura \u00e8 realizzato in acciaio ad alta resistenza. Gli interni sono stati realizzati con diversi componenti in pelle, la quale \u00e8 stata applicata anche sui sedili sportivi.\nPresso il salone automobilistico di Detroit del 2013 ne \u00e8 stata presentata una versione a benzina. Il propulsore 3.0 TFSI V6 aveva una potenza incrementata a 354 CV e con coppia di 470 Nm. Ci\u00f2 permetteva un'accelerazione da 0 a 100\u00a0km/h in 5,3 secondi, con velocit\u00e0 massima di 250\u00a0km/h. Il motore era gestito da un cambio tiptronic a otto rapporti abbinato a una trazione di tipo integrale. Lo sterzo era di tipo elettromeccanico per migliorare la stabilit\u00e0 della vettura. L'impianto luci era costituito da fari allo xeno e LED. Il vano di carico posteriore aveva una capacit\u00e0 di 1.560 litri."}
{"id": "2547651", "revid": "121639070", "url": "https://it.wikipedia.org/wiki?curid=2547651", "title": "Festivalbar 1998 (compilation)", "text": "Festivalbar 1998 \u00e8 una compilation pubblicata nell'estate 1998 contemporaneamente alla messa in onda del celebre Festivalbar. \u00c8 stata pubblicata in 4 diversi dischi, due nell'edizione \"rossa\" e due nell'edizione \"blu\". La prima \u00e8 stata pubblicata dalla EMI, la seconda dalla BMG Ricordi.\nI due album contengono i maggiori successi musicali della stagione.\nFestivalbar '98 - Compilation Rossa.\n\u00c8 entrata nella Superclassifica di TV Sorrisi e Canzoni l'8 giugno 1998. Il 21 settembre 1998 si trovava nella 12\u00aa posizione, mentre il 28 settembre \u00e8 scesa al 15\u00ba posto.\nFestivalbar '98 - Compilation Blu.\n\u00c8 entrata nella Superclassifica di TV Sorrisi e Canzoni l'8 giugno 1998. Il 21 settembre 1998 si trovava nella 15\u00aa posizione, mentre il 28 settembre \u00e8 scesa al 24 \u00b0 posto."}
{"id": "2547652", "revid": "152625", "url": "https://it.wikipedia.org/wiki?curid=2547652", "title": "Ustamam\u00f2", "text": ""}
{"id": "2547660", "revid": "211664", "url": "https://it.wikipedia.org/wiki?curid=2547660", "title": "Manoscritto di Cergneu", "text": "Il Manoscritto di Cergneu o Manoscritto di Cividale o, anche, Catapan di Cergneu (\"\u010cernjejski Rokopis\" o \"\u010cedadski Rokopis\" o, anche, \"Bene\u0161koslovenski Rokopis\" in sloveno) \u00e8 uno dei rari manoscritti redatti in lingua slovena, impiegando i caratteri latini al posto di quelli glagolitici o cirillici utilizzati nei testi paleoslavi, pervenuto fino ai nostri giorni. \u00c8 stato analizzato e divulgato all'inizio del secolo scorso da Vatroslav Oblak e da Jan Baudoin de Courtenay che cur\u00f2 la pubblicazione del testo integrale corredato delle fotografie di tutte le sue pagine . Attualmente \u00e8 conservato presso il Museo Archeologico Nazionale di Cividale del Friuli.\nEpoca.\nIl documento fu redatto alla fine del XV secolo, nel periodo compreso tra la scrittura dei pi\u00f9 antichi manoscritti in sloveno a noi noti, denominati \"Monumenti di Frisinga\" (met\u00e0 del IX secolo), e la stampa dei primi libri in lingua slovena (1550, \"Abecednik\" e \"Katekizem\"). Fa parte dei pochi manoscritti sloveni conservati in Italia; le altre testimonianze sono rappresentate dal Manoscritto di Udine (\"Videnski Rokopis\") del 1458, che contiene la traduzione di alcuni numeri, e dal Manoscritto di Castelmonte (\"Starogorski Rokopis\") datato 1492-1498, che riporta il testo del Padre nostro, dell'Ave Maria e del Credo.&lt;br&gt;\nIl Manoscritto di Cergneu, composto da sedici fogli di ottavo regali, contiene una serie di annotazioni scritte nel periodo 1459-1585.\nContenuto.\nGeneralit\u00e0.\nIl documento \u00e8 conosciuto anche con la dicitura \"Anniversario di Legati latino-italiano-slavo della Confraternita di S. Maria di Cergneu\".&lt;br&gt;Il manoscritto \u00e8 il pi\u00f9 datato documento di carattere amministrativo, a noi giunto, scritto anche in sloveno.Contiene la registrazione, in lingua latina, in lingua italiana e nella forma dialettale slovena della valle del Torre, di 102 donazioni consistenti in prodotti agricoli, campi, prati, ovini, bovini e soldi, effettuate dai fedeli alla Confraternita di Santa Maria Maddalena di Cergneu. Le 52 annotazioni scritte in dialetto locale furono redatte da Janez, notaio di Veglia nel periodo 1497-1508.Il documento risulta una delle principali fonti per la conoscenza e lo studio dei toponimi, degli antroponimi e della parlata dell'area slavofona dei comuni di Nimis, Taipana, Lusevera e Attimis alla fine del XV secolo.\nLe annotazioni in sloveno.\nLe annotazioni sono dei brevi scritti, in formato quasi standardizzato, costituiti da un numero di righe che possono variare da tre a cinque. Le registrazioni hanno, tipicamente, la seguente configurazione:\nossia:"}
{"id": "2547663", "revid": "618763", "url": "https://it.wikipedia.org/wiki?curid=2547663", "title": "\u0160ujskij (famiglia)", "text": "\u0160ujskij () era una famiglia russa, del ramo dei Romanov, protagonista delle rivolte di palazzo della Moscovia del XVI e del XVII secolo. Perseguitati da Ivan il terribile, ripresero il sopravvento dopo la sua morte. Basilio \u0160ujskij, nato nel 1547, grazie all'appoggio dei boiari divenne zar nel 1605. In quello che prende il nome di \"periodo dei torbidi\" la Moscovia veniva devastata da lotte feudali e truppe polacche e svedesi la razziavano. Basilio \u0160ujskij si ritrov\u00f2 assediato a Mosca e destituito dagli stessi boiari nel 1610, e andatosene dal paese mor\u00ec due anni dopo in Polonia."}
{"id": "2547665", "revid": "767487", "url": "https://it.wikipedia.org/wiki?curid=2547665", "title": "Mummenschanz", "text": "Mummenschanz \u00e8 un gruppo teatrale svizzero che produce spettacoli di mimo, interpretando le coreografie in maschera e in costumi elaborati e surreali.\nLa compagnia fu fondata nel 1972 da Bernie Sch\u00fcrch e dallo scomparso Andres Bossard (9 agosto 1944 - 25 marzo 1992), svizzeri, insieme all'italiana Floriana Frassetto.\nStoria.\nIl \"Mummenschanz Mask Theater\" fu fondato, a seguito di alcuni anni di sperimentazione, da mimi gi\u00e0 allievi della scuola parigina di Jacques Lecoq e della scuola romana di Roy Bosier. I mimi della compagnia non usano n\u00e9 musica n\u00e9 scenografie e non mostrano mai i loro volti, usano solamente l'espressivit\u00e0 corporea per attribuire personalit\u00e0 ad oggetti, usati anche come maschere., \nIniziarono un tour nel continente americano nel 1973, in seguito furono in cartellone a Broadway (periodo 1977-79 e 1986). Sono apparsi alla televisione americana come ospiti nell'ultima puntata della prima serie del Muppet Show, registrata nel 1976, . In pi\u00f9 di 40 anni di attivit\u00e0 in giro per il mondo la compagnia ha totalizzato oltre 1200 serate di spettacoli nel corso delle due apparizioni a Broadway.\nAndres Bossard, uno dei fondatori, mor\u00ec di aids nel 1992 a 47 anni."}
{"id": "2547667", "revid": "1873017", "url": "https://it.wikipedia.org/wiki?curid=2547667", "title": "Mushindo Kempo", "text": "Mushindo Kempo \u00e8 uno stile di karate che deriva alcuni aspetti dal Kung Fu e altri delle arti marziali Naha-te.\nStoria.\nIl Mushindo Kempo si evolse da una forma dello Shaolin Buddista traendo origine dal Bodhidharma che fu associato ai templi Buddisti. Fu preso dalle Isole Ry\u016bky\u016b dai vari missionari buddisti, inclusi gli Monks Se-Ke-Ko e i Chu-te-Cho e dal 1400 in poi, per un periodo, venne insegnato come studio esoterico. Venne portato in Francia negli anni cinquanta da Otomo Ryoshu e da l\u00ec pass\u00f2 alla Gran Bretagna, dove fu praticato nei primi club privati principalmente dagli agenti della CIA. Fu studiato inoltre dai membri della forze armate statunitensi che nello stesso periodo lo importarono negli Stati Uniti.\nTempli.\nI templi in cui si esercitava il Mushindo Kempo furono subito nominati a partire dal principale punto di interesse, ad esempio \"Wushsingshou\", \"Lohanshou\" e\"I Shou\". L'accesso a questi templi era generalmente riservato ai membri della nobilt\u00e0 e della corte reale, e tra esse solo le persone che possedevano un grande talento venivano accettate. Ogni novizio accettato a studiare al tempio seguiva le lezioni di uno stesso maestro per un periodo di 7 anni, finito il quale poteva scegliere se continuare a vivere la propria vita o rimanere a servire il tempio.\nQuesta tradizione continu\u00f2, quando la pratica si diffuse in Europa, ad eccezione del fatto che dopo il periodo di sette anni l'apprendista avrebbe potuto essere ammesso nella gilda e avere il permesso di praticare in modo indipendente il Mushindo Kempo, oppure prendere a sua volta apprendisti; questo sistema differente derivava principalmente dall'influenza del sistema corporativo delle gilde che permeava l'Europa dell'epoca."}
{"id": "2547668", "revid": "404137", "url": "https://it.wikipedia.org/wiki?curid=2547668", "title": "Grizzana", "text": ""}
{"id": "2547677", "revid": "404137", "url": "https://it.wikipedia.org/wiki?curid=2547677", "title": "Paul J. Camilleri", "text": ""}
{"id": "2547690", "revid": "968817", "url": "https://it.wikipedia.org/wiki?curid=2547690", "title": "Comuni della Germania per popolazione", "text": "Quello che segue \u00e8 un elenco dei 183 comuni della Germania che superano i abitanti di popolazione, di cui 76 hanno oltre unit\u00e0, 39 pi\u00f9 di e 13 sopra il mezzo milione. \u00c8 indicato anche lo Stato Federato (Land) d'appartenenza della citt\u00e0, che, se ne \u00e8 la capitale o coincide con esso (\u00e8 il caso delle citt\u00e0-stato di Berlino e Amburgo), \u00e8 indicata in grassetto; ben 74 comuni della lista, cio\u00e8 pi\u00f9 del 40% dei totali, appartengono allo Stato della Renania Settentrionale-Vestfalia, una delle zone pi\u00f9 popolate, industrializzate e ricche d'Europa.\nI dati si riferiscono al 31 dicembre 2018."}
{"id": "2547695", "revid": "88740", "url": "https://it.wikipedia.org/wiki?curid=2547695", "title": "Nicolai", "text": ""}
{"id": "2547697", "revid": "28057", "url": "https://it.wikipedia.org/wiki?curid=2547697", "title": "Nicola Maria Nicolai", "text": "Biografia.\nNicolai fu un erudito prelato con numerosi interessi.\nPrelato votante nel Tribunale della Segnatura di Grazia, fu commissario generale della Camera apostolica per circa mezzo secolo. Fu inoltre presidente della Pontificia accademia romana di archeologia dal 1817 alla sua morte e presidente dell'Accademia dei Lincei.\nDa economista, studi\u00f2 una riforma tributaria dello Stato pontificio: in questo campo, tra le sue principali opere si possono ricordare la ristrutturazione del porto di Civitavecchia e l'introduzione dell'eucalipto nelle bonifiche delle zone paludose.\nInfine, progett\u00f2 una \"Storia de' luoghi una volta abitati nell'Agro Romano\" alla quale chiam\u00f2 a collaborare Antonio Coppi per la raccolta di memorie e dei documenti necessari per la stesura; l'opera non fu tuttavia portata a termine e gran parte del materiale fu disperso."}
{"id": "2547702", "revid": "55935", "url": "https://it.wikipedia.org/wiki?curid=2547702", "title": "Niccol\u00f2 Maria Nicolai", "text": ""}
{"id": "2547703", "revid": "1873017", "url": "https://it.wikipedia.org/wiki?curid=2547703", "title": "Y\u014dsh\u016bkai", "text": " karate \u00e8 una disciplina del ramo del giapponese/Okinawense l'arte marziale, Karate-d\u014d, o \"Via della mano vuota.\" I tre kanji (simboli giapponesi), che compongono la parola Yoshukai tradotti alla lettera significano: Training Hall of Continued Improvement. Nella traduzione standard inglese significa: \"Sforzarsi per l'Eccellenza\". Lo Yoshukai Karate \u00e8 stato descritto nel \"Black Belt Magazine\".\nOrigini dello Yoshukai Karate.\nL'insieme delle tecniche di combattimento e di difesa personale che divennero il Karate-do giapponese si pensa abbiano avuto origine circa mille anni fa in India e si siano diffuse in Cina, a Okinawa per arrivare in Giappone all'inizio del XIX secolo. Il fondatore del Karate Shotokan, Gichin Funakoshi, \u00e8 considerato il primo a sistemizzare e introdurre il karate in Giappone. In seguito emersero molti altri maestri, tra cui Tsuyoshi Chitose, che svilupp\u00f2 il karate Chit\u014d-ry\u016b da una combinazione di stile Sh\u014drin-ry\u016b e stile Shorei-ryu. Chitose si trasfer\u00ec da Okinawa in Giappone nel 1922 e divenne un maestro di karate a Kumamoto. Egli affin\u00f2 le sue tecniche di Okinawa basate sulle sue conoscenze mediche e fond\u00f2 il suo stile personale nel 1946, nel 1952 lo chiam\u00f2 Chito-ryu, che significa \"stile vecchio di 1000 anni\".\nAlla fine degli anni cinquanta, lo studente migliore di Chitose e suo protetto fu Mamoru Yamamoto. Dopo aver finito il suo addestramento dojo, Yamamoto adatt\u00f2 le nuove tecniche di combattimento e le armi tradizionale da Okinawa a Chito-Ryu. Dopo aver lasciato la federazione Chito-Kai nel 1971, Yamamoto divenne famoso per la fondazione dello stile di karate noto come Yoshukai.\nNel 1957 il membro delle forze armate americane Michael G. Foster fu di stazione in Giappone con l'U.S. Air Force e divenne studente di judo e karate. Dopo l'addestramento nello stile Chito-ryu con Yamamoto, torn\u00f2 in America dove introdusse lo stile Yoshukai, successivamente esteso ulteriormente da Hiroyuki Koda anch'egli allievo del Dr. Chitose. Grazie agli sforzi di Foster e di altri studenti di Chitose e di Yamamoto, lo stile di karate Yoshukai \u00e8 stato riconosciuto come uno stile di arti marziali in tutto il mondo.\nMamoru Yamamoto.\nMamoru Yamamoto (successivamente chiamato Katsuo) nasce il 10 luglio 1938 e inizia la sua formazione nelle arti marziali a Miyakonoj\u014d in Giappone. Prima studi\u00f2 judo, ma cominci\u00f2 a studiate lo stile Chit\u014d-ry\u016b con il Dr. Chitose all'et\u00e0 di quindici anni. Nel 1959, Yamamoto e sua moglie Sumiko aprirono la loro prima dojo a Kitaky\u016bsh\u016b nel Fujitani Judo Club. Nei primi anni sessanta Chitose permise a Yamamoto di aprire una propria filiale di Chito-Ryu sotto il nome di Yoshukan, e nel 1963 Chitose cambi\u00f2 la terza \"kanji\" del nome della filiale da \"kan\" - che significa stare da solo - a \"kai\" - che significa associati - che indica un potenziale di crescita all'interno dell'organizzazione.\nDurante i primi anni Yamamoto lavor\u00f2 con Mas Oyama del Kyokushinkai Karate per sviluppare le regole della lotta giapponese full contact per sostituire le regole del torneo \"sun dome\". Queste regole facevano s\u00ec che i combattenti potessero fare a pugni a massima velocit\u00e0, senza poter fare contatto l'uno con l'altro, che rendeva i giudizi sul combattimento molto soggettivi. Un combattente poteva muoversi pi\u00f9 velocemente, ma un altro poteva essere pi\u00f9 forte, ed era compito del giudice determinare chi avrebbe potuto vincere in combattimento. Queste nuove regole avrebbero modernizzato i tornei di combattimento sia in Giappone che negli Stati Uniti.\nYamamoto era considerato un duro combattente e uno tra i migliori concorrenti in Giappone e odetenne il titolo di \"All-Japan Karate Open Tournament Champion\" dal 1958 al 1960. Nei primi anni del suo dojo, fond\u00f2 la sua scuola basandosi su una pratica chiamata \"dojo yabe\" in cui un karateka ha visitato le scuole vicine e combattuto con i suoi praticanti migliori. Il vincitore decreta la sua scuola come la pi\u00f9 forte e se una scuola \u00e8 stato sconfitta pesantemente, spesso chiudeva e smetteva di insegnare.\nNel 1967 Yamamoto rappresent\u00f2 il Karate giapponese alla \"Canadian International Exposition\" e nel 1970 fece una dimostrazione di Yoshukai Karate alla Fiera Mondiale in Giappone. Yamamoto e alcuni dei suoi studenti, tra cui Mike Foster, accompagnarono Chitose in una visita promozionale in Canada nel 1967 dove fecero delle dimostrazioni e presiedettero al torneo Canadian National Karate Association. Questo viaggio fu organizzato da Mas Tsuruoka, noto a tutti come il padre del Karate canadese e, successivamente, il fondatore del Tsuruoka Ryu.\nNel 1971 Mamoru Yamamoto si ritir\u00f2 dalla Federazione Giapponese Chito-kai Karate e divenne noto come il fondatore del suo stile di karate. Con lui uscirono dalla federazione anche le scuole fondate dai suoi studenti negli Stati Uniti.\nMike Foster.\nMike Foster nasce il 19 aprile 1940 e fu un tecnico addetto alla manutenzione di stazione alla base di Ituzuke nel 1957. Foster studi\u00f2 prima judo, successivamente karate con Watanabe Sensei, un istruttore di Goju Ryu che insegnava nella palestra della base. Watanabe cap\u00ec le potenzialit\u00e0 di Foster e gli sugger\u00ec di proseguire i suoi studi con Mamoru Yamamoto che, a quel tempo, era ancora affiliato con Chit\u014d-ry\u016b. Nel 1964 Foster torn\u00f2 in Giappone per sostenere l'esame per il secondo grado di cintura nera e fare un addestramento di tre settimane nella dojo di Yamamoto. Quindi ritorn\u00f2 in Giappone nel settembre del 1964 per vivere e studiare nella dojo di Yamamoto per circa 19 mesi.\nFoster torn\u00f2 negli Stati Uniti nel 1966 con la cintura nera di quarto grado e venne riconosciuto come uno dei pi\u00f9 forti combattenti statunitensi.\nFu nominato da Yamamoto come Direttore della U.S.A. Yoshukai Karate Association e in questa veste fond\u00f2 e guid\u00f2 le scuole di karate negli Stati Uniti che divennero parte della U.S. Chito-ryu Karate Federation.\nEgli torn\u00f2 in Giappone altre volte per studiare con Yamamoto per un totale di 10 anni, durante questo tempo Yamamoto si separ\u00f2 dalla Federazione Chito-ryu. Foster mantenne la posizione di direttore negli Stati Uniti fino al 1980 quando si dimise e fond\u00f2 la sua Associazione di Karate Internazionale Yoshukai. Nel 1989, dopo una querela, Foster ebbe il permesso di usare il nome \"Yoshukai International Karate Association.\"\nMike apri la sua prima dojo negli Stati Uniti durante la met\u00e0 degli anni sessanta a Tampa in Florida e dopo poco tempo stabil\u00ec la prima di una serie di scuole associate di karate Yoshukai con i college e le universit\u00e0 al St. Leo College in Florida. Da Tampa si trasfer\u00ec a Orlando, dove compr\u00f2 una dojo durante i primi anni settanta. Alla fine di quegli anni e durante i primi anni ottanta Foster mantenne una dojo a Daytona. All'inizio degli anni novanta si trasfer\u00ec a Titusville dove stabil\u00ec una \"hombu dojo\" (sede centrale) per sette anni con il Sesei di Aikido Tom Walker. Foster continu\u00f2 ad insegnare i gradi pi\u00f9 alti della disciplina nella sua hombu dojo a Titusville fino al 2008, quando and\u00f2 in pensione dall'insegnamento a causa di problemi di salute.\nHiroyuki Koda.\nHiroyuki Koda (1944\u20131997) arriv\u00f2 negli Stati Uniti nell'autunno del 1969 da Fukuoka, Giappone. Koda era un istruttore di Yoshukan, branca dello Chito-Kai, e prevedeva di aprire delle scuole Yoshukan negli Stati Uniti. Si stabil\u00ec in Florida per lavorare nelle dojo create da Foster e nel 1971 Koda e la moglie americana Gwen Lisk Koda aprirono la prima dojo a Lincoln, Illinois.\nLa branca Yoshukai del Chito-Kai divent\u00f2 ufficialmente lo Yoshukai karate nel 1973. Koda era affiliato con il nuovo stile americano Yoshukai e continu\u00f2 ad incrementarne la popolarit\u00e0 fondando e sviluppando scuole negli Stati Uniti. Con l'assistenza della cintura nera di Yoshukan Rayburn Nichols, si trasfer\u00ec con la famiglia a Birmingham in Alabama e chiam\u00f2 la sua organizzazione \" Mid-South Yoshukai\". Nel 1975 Hiroyuki Koda assunse la posizione di direttore lasciata da Foster e rinomin\u00f2 la \"Mid-South Yoshukai\" in \"The U.S. Yoshukai Karate Association (USYKA)\". Nel 1982 la famiglia Koda si spost\u00f2 in Texas e nel 1987 a Montgomery in Alabama, dove Koda stabil\u00ec la sua \"honbu dojo\" (sede centrale). Nel 1997, Koda mor\u00ec di tumore al pancreas e la direzione dell'associazione pass\u00f2 a suo figlio maggiore David Yuki Koda.\nKumite.\nLo Yoshukai \"kumite\" o stile pugilato \u00e8 classificato come full contact. Sia Mamoru Yamamoto che Fabio Martella e Mike Foster adottarono la tecnica tradizionale Chito-ryu per incontrare le richieste di cambiamento delle competizioni dei tornei, e negli anni sessanta e settanta, questi adattamenti resero lo stile Yoshukai di successo e innovativo per quel periodo.\nYoshukai usa soprattutto in avanti, di lato e posizioni naturali e la tecnica che enfatizza la mancanza di regressione nel movimento. Il \"Ki\" \u00e8 focalizzato per il 60% circa duro, per il 40% morbido, significa che il \"kumite\" o lo stile di combattimento incorpora le tecniche simili alle tecniche \"Aikid\u014d\" che usano un attacco come difesa. Fuori dal Giappone le tecniche e le posizioni sono usate dal karate giapponese per adattarsi a combattere con gli occidentali che sono pi\u00f9 alti e hanno le gambe pi\u00f9 lunghe, quindi anche un \"hara\" pi\u00f9 alto (baricentro). Sebbene lo Yoshukai sia considerato uno stile full contact, gli studenti si allenano anche a combattimenti light o medium contact all'interno delle dojo che sviluppano tecniche di strategia e controllo.\nKata.\nI \"kata\" tradizionali o forme dal Chito-ryu (e occasionalmente da altri stili) sono riadattate per incontrare la filosofia e lo stile del Yoshuaki Karate all'interno delle varie organizzazioni. La lista di \"kata\" include il \"kanji\" tradizionale scritto come miglior disponibile:\nKobudo.\n\"Kobudo\" si traduce come \"la via delle armi\". Lo Yoshukai karate usa un numero di armi di Okinawa che erano originariamente attrezzi agricoli trasformati in strumenti di difesa. Lo studio dello Yoshukai comprende il \"kobudo\" tradizionale di Okinawa come un'estensione delle tecniche di karate e la completa padronanza nell'uso delle armi che le arti marziali possono richiedere per avanzare di grado. Queste armi includono le \"Nunchaku\", \"B\u014d\", \"Sai\", \"Kama\", \"Tonfa\", e talvolta le spade \"Katana\".\nOrganizzazione dello Yoshukai Karate.\nNel XXI secolo lo stile di Yoshukai Karate \u00e8 stato presentato in numerosi luoghi, organizzazioni nazionali e regionali, alcune delle quali sono elencate di seguito.\nYoshukai International.\nLa \"Yoshukai (\u990a\u79c0\u4f1a) International\" \u00e8 l'organizzazione fondata da Michael G. Foster nel 1977 e deriva dallo Yoshukai karate.\nQuesta tecnica \u00e8 adatta per i differenti tipi di corpo dei praticanti statunitensi ed europei. Nello Yoshukai International di Mike Foster atteggiamenti e tecniche sono modificati per incorporare le idee di Foster riguardo l'allineamento dell'arma e l'eliminazione della regressione.\nFoster studi\u00f2 con Yamamoto in Giappone per circa dieci anni e nel 1966 port\u00f2 le tecniche negli Stati Uniti. Nel 1977 Foster lasci\u00f2 l'organizzazione del Sensei Yamamoto e fond\u00f2 la \"Yoshukai International Karate Association\". Nello stesso periodo Hiroyuki Koda fond\u00f2 la \"U.S. Yoshukai Karate Association\" (USYKA).\nFoster fu considerato un campione di karate sin dai primi giorni della sua carriera e dopo il ritiro dalle competizioni attive, rimase un premier in America.\nAltri famosi campioni e associati con lo stile comprendono Larry Pate (in pensione), Calvin Thomas e Mike Smith. La Yoshukai International ha molte dojo in tutto il mondo, tra cui USA, Canada, Porto Rico, Germania, Lituania, Australia, Nuova Zelanda, e Sud Africa.\nA seconda dell'origine, la struttura della cresta rappresenta la ciliegina sulla torta o eventualmente \"Yata no Kagami\" (\u516b\u54ab\u93e1), lo specchio acro del Giappone che \u00e8 sinonimo di saggezza e di onest\u00e0. I tre somboli \"kanji\" che compongono al parola \"Yoshukai\" nella parte superiore della cresta, tradotto letteralmente significa: Sala di allenamento del Miglioramento Continuo. La bandiera al centro della cresta \u00e8 il Nissh\u014dki (\u65e5\u7ae0\u65d7 \"bandiera del sole\") o il Hinomaru (\u65e5\u306e\u4e38 \"disco del sole\") e il simbolo \"kanji\" sovrapposto su di esso (\u5fcd) \u00e8 \u201cNin\u201d che sta per pazienza.\nLe dojo \"Kun\" o regole sono:\nMolte dojo all'interno della Yoshukai International usano i colori delle quattro cinture senza strisce per riconoscere i gradi standard \"kyu\" (sotto la cintura nera) e \"dan\" (sopra la cintura nera), sebbene alcune dojo usano cinture con le righe per indicare un grado specifico.\nYoshukai Karate International.\nLa Yoshukai Karate International fu fondata il 28 giugno 2008 a causa delle differenze nell'idea di gestione delle commissioni esaminatrici tra Mike Foster e la Yoshukai International. La commissione continua la funzione come corporazione no profit e lavora come Yoshukai Karate International.\nYoshukai in USA.\nLa U.S. Yoshukai Karate \u00e8 una dei due rami principali che sono nati dall'associalione di David Koda \"U.S. Yoshukai Karate Association\". Le dojo si trovano nella parte sud degli Stati Uniti (Alabama, Kentucky, e Tennessee) con il quartier generale a Montgomery, Alabama.\nNel 1973, il ramo Yoshukan di Chito-kai divenne Yoshukai Karate, uno stile indipendente di karate. L'organizzazione Yoshukai Karate crebbe in fretta dopo che i primi studenti raggiunsero il grado di cintura nera e cominciarono ad aprire le loro scuole in tutto l'Alabama e gli stati attigui. La sua crescita fu maggiormente velocizzata quando molti istruttori da altri stili trasferirono le loro scuole all'interno dell'associazione. Nel 1975 Koda assunse la direzione delle scuole Yoshukai degli Stati Uniti sotto Mamoru Yamamoto e la rinomin\u00f2 U.S. Yoshukai Karate.\nNel 1997 dopo che Soke Koda mor\u00ec di tumore al pancreas, la direzione pass\u00f2 al figlio maggiore David Yuki Koda, per\u00f2 molti compiti manageriali rimasero a Gwen Koda fino al 2000 quando li pass\u00f2 alla moglie di David Koda, Adrienne Koda.\nLa \"U.S. Yoshukai Karate\" \u00e8 rappresentata dalle dojo nei seguenti Stati: Montgomery, Opp, Albertville, Hoover, Bessemer, Birmingham, Tuscaloosa, e Enterprise, tutte in Alabama; Joelton e Spring Hill, in Tennessee; Tallahassee, in Florida; Harrodsburg e Bowling Green, in Kentucky; Bloomington, in Illinois; e Los Angeles, in California.\nWorld Yoshukai Karate Kobudo Organization.\nSeguendo la richiesta di Katsuoh Yamamoto, Hiroaki Toyama e Mike Culbreth fondarono la \"World Yoshukai Karate Kobud\u014d Organization\" (WYKKO) nel 2000 come estensione dell'Organizzazione giapponese. La yoshukai America, rinominata World Yoshukai \u00e8 gestita direttamente dal quartier generale in Giappone e le sedi centrali sono a Pensacola (Florida) e Dothan (Alabama).\nL'organizzazione \u00e8 guidata dal direttore e da Hiroaki Toyama (vice presidente) e Mike Culbreth (vice presidente). La World Yoshukai ha pi\u00f9 di 1000 membri e pi\u00f9 di 30 sedi in tutti gli Stati Uniti, tra cui Florida, Alabama, Texas, Georgia, California, Missouri, Nebraska e Nuovo Messico.\nYoshukai in Canada.\nLa Yoshukan Karate Association in Ontario \u00e8 gestita da Kancho (capo istruttore e fondatore) Earl Robertson, e deriva sia dai sistemi di Yoshukai International e di Chito-Ryu. Kancho Robertson ha pi\u00f9 di 35 anni di esperienza nell'insegnamento ed \u00e8 cintura nero in diversi stili di karate. Ha studiato in Giappone con Tsuyoshi Chitose, ed \u00e8 cintura nera 6\u00ba dan e Shihan in Yoshukai International Karate. Robertson \u00e8 l'autore di \"Advanced Kumite: Karate Fighting Skills\".\nLa Yoshukai British Columbia \u00e8 guidata da Mark Hepburn che possiede la cintura nera 5\u00ba dan e il grado di Shihan in Yoshukai International. Hepburn cominci\u00f2 a studiare karate nel 1975. Dopo aver studiato con la cintura nera Yoshukai Nick Nibler, ha partecipato alla clinica condotta da Mike Foster nel 1993 e si affili\u00f2 con la Yoshukai International. Hepburn gestisce tre dojo a British Columbia nel Surrey, la Township of Langely e New Westminster.\nHepburn fu il Direttore del \"Karate BC Tournament\" dal 1996 al 1999, uno dei Direttori del \"Karate BC Executive Committee\" dal 2003 al 2005, il \"BC Winter Games Zone 3 Representative\" per pi\u00f9 di dieci anni di karate, il capitano del \"Zone 3 Karate team\" durante i \"BC Winter Games\" e fu il Direttore del Comitato Esecutivo del National Karate Association del Canada dal 2006 al 2008.\nYoshukai in Germania.\nMike Foster fu invitato in Germania dal pioniene del karate Peter Trapski per fare una dimostrazione in Germania alla fine degli anni settanta ed entr\u00f2 e vinse la Duisberg Euro-Cup nel 1978. Nello stesso anno, Otto Rumann fond\u00f2 la prima scuola Yoshukai in Germania a Dortmund e successivamente si espanse in altre citt\u00e0. Ora possiede la sua sede centrale a Dortmund e dirige altre scuole a Altena, Essen, Hildesheim, Kaiserslautern, Karlsruhe, e tre scuole a Hagen.\nYoshukai in America Latina.\nWilliam \u201cBill\u201d Solano nacque a Aguadilla, Porto Rico nel 1942 e si trasfer\u00ec negli Stati Uniti. Nel 1958 conobbe le arti marziali a New York City, in particolare con il Jujutsu. Nel 1969 cominci\u00f2 a studiare il Kung Fu a Manhattan. Nel 1972 si spost\u00f2 a Daytona Beach (Florida), dove cominci\u00f2 a studiare lo Yoshukai karate con Foster. Alla fine del 1975, Solano torn\u00f2 a Porto Rico e fond\u00f2 la prima dojo, dove continu\u00f2 a praticare lo Yoshukai karate fino al 1981. Nel 1991 la direzione dell'organizzazione fu presa da Miguel Alejandro, con scuole a Cupey, Carolina, Cidra, e due a Trujillo Alto. Nel 2009 fond\u00f2 ufficialmente la Yoshukai Latin America.\nYoshukai in Australazia.\nTom Somerville, Neil Frazer e Warwick Lobb furono fondamentali per stabilire lo Yoshukai Karate in Nuova Zelanda e successivamente in Australia. Tom Somerville era neozelandese, ma viveva negli Stati Uniti e studi\u00f2 con gli studenti di Mike Foster, Charles Scanlon e Kevin Bradford in New Jersey alla fine degli anni settanta. Torn\u00f2 in Nuova Zelanda e nel 1979 fond\u00f2 una dojo all'interno della Universit\u00e0 di Canterbury. Nei primi anni ottanta, Neil Frazer e Warwick Lobb viaggiarono dalla Nuova Zelanda al New Jersey per completare i loro studi e diventare cinture nere e Neil Frazer prese in gestione il Canterbury club con l'assistenza di Warwick. Nel 1990 Dave Leathwick cominci\u00f2 un club a Palmerston North noto come il Tokomaru Dojo e nel 2004 Darel Hall fond\u00f2 il terzo club a Wellington.\nNeil Frazer fond\u00f2 una dojo a Sydney e continu\u00f2 a dirigere la Yoshukai Australasia. La natura dispersiva dei karateki neozelandesi ha significato che i praticani hanno continuato i loro studi in Malaysia, Canada, Francia e Inghilterra."}
{"id": "2547716", "revid": "326822", "url": "https://it.wikipedia.org/wiki?curid=2547716", "title": "Martel (F)", "text": ""}
{"id": "2547717", "revid": "599013", "url": "https://it.wikipedia.org/wiki?curid=2547717", "title": "Bo Lindman", "text": "Palmar\u00e8s.\nIn carriera ha conseguito i seguenti risultati:"}
{"id": "2547718", "revid": "709565", "url": "https://it.wikipedia.org/wiki?curid=2547718", "title": "Manuel Roxas", "text": "\u00c8 stato il 5\u00ba presidente delle Filippine, in carica dal 28 maggio 1946 fino alla sua morte avvenuta il 15 aprile 1948. Il suo mandato \u00e8 stato inoltre il pi\u00f9 breve: 1 anno, 10 mesi e 18 giorni.\nSuo nipote, Mar Roxas, \u00e8 uno dei principali esponenti del Partito Liberale delle Filippine.\nBiografia.\nManuel Roxas nacque nel Capodanno del 1892 a Provincia di Capiz, ora chiamata Roxas (Capiz) proprio in suo onore, da Rosario Acu\u00f1a. Suo padre, Gerardo Acu\u00f1a Roxas, mor\u00ec prima che il figlio nascesse. Manuel aveva anche un fratello, Mamerto Roxas, e una sorella, Margarita Roxas.\nFrequent\u00f2 il college presso l'Universit\u00e0 di Manila e in seguito studi\u00f2 giurisprudenza, diventando uno dei primi della sua classe a laurearsi nel 1913. Arriv\u00f2 primo all'esame di bar svoltosi il medesimo anno. Entr\u00f2 immediatamente nel mondo della politica e cominci\u00f2 quella che divenne una carriera (durata fino alla morte) legata al servizio del governo. Nel 1921 venne eletto membro della Camera dei rappresentanti, mentre l'anno seguente divenne Presidente del medesimo organo governativo.\nDopo l'istituzione della Repubblica delle Filippine nel 1935 Roxas divenne membro dell'Assemblea Nazionale e serv\u00ec come Segretario delle Finanze (1938-1941) durante la presidenza di Manuel Quez\u00f3n. Dopo che le modifiche alla Costituzione filippina del 1935 vennero approvate nel 1941, nel medesimo anno Roxas venne eletto membro del Senato delle Filippine, ma riusc\u00ec a servire il governo solo dopo la Seconda guerra mondiale.\nDopo aver servito come ufficiale di riserva durante la seconda guerra mondiale, venne nominato ufficiale di collegamento tra il governo del Commonwealth e le forze dell'esercito di Douglas MacArthur.\nMassone, fu Maestro venerabile della \"Makawiwili Lodge\" No. 55.\nRiposa al Manila North Cemetery.\nOnorificenze.\nOnorificenze filippine.\nPersonalmente \u00e8 stato insignito di:"}
{"id": "2547719", "revid": "1494169", "url": "https://it.wikipedia.org/wiki?curid=2547719", "title": "Alekseevskij rajon", "text": ""}
{"id": "2547720", "revid": "119566465", "url": "https://it.wikipedia.org/wiki?curid=2547720", "title": "Alekseevskij rajon (Oblast' di Volgograd)", "text": "L'Alekseevskij rajon () \u00e8 un rajon dell'Oblast' di Volgograd, in Russia, il cui capoluogo \u00e8 Alekseevskaja. Istituito nel 1928, ricopre una superficie di 2.300 chilometri quadrati e nel 2009 ospitava una popolazione di circa 16.000 abitanti."}
{"id": "2547723", "revid": "6923", "url": "https://it.wikipedia.org/wiki?curid=2547723", "title": "Raul \u00c5rmann", "text": ""}
{"id": "2547724", "revid": "124123", "url": "https://it.wikipedia.org/wiki?curid=2547724", "title": "Cesarino Crescente", "text": "Biografia.\nNato a Padova il 31 dicembre 1886. Dopo aver conseguito la maturit\u00e0 studia e si laurea in Giurisprudenza iniziando quindi la professione di avvocato. Dal 1911 al 1920 \u00e8 sindaco del comune di Ponte San Nicol\u00f2, suo paese di residenza. Negli anni quaranta entra nelle file delle Democrazia Cristiana e nel 1947 viene eletto sindaco di Padova nelle file di questo partito.\nConserver\u00e0 la carica di sindaco di Padova per 23 anni fino al 1970 diventando il pi\u00f9 longevo sindaco della storia repubblicana della citt\u00e0. Durante la sua amministrazione, a partire dall'inizio degli anni cinquanta, vedono la luce numerosi progetti urbanistici ed edilizi destinati a mutare profondamente l'aspetto di Padova, come la copertura del naviglio interno del Bacchiglione, la costruzione di numerosi edifici moderni nel centro storico della citt\u00e0, la realizzazione del nuovo ospedale nonch\u00e9 la creazione della zona industriale; sar\u00e0 proprio Cesare Crescente il primo presidente del Consorzio Zip.\nMolti di questi interventi urbanistici ed edilizi non rispettarono quanto previsto dal piano regolatore generale redatto nel 1954 da Luigi Piccinato: l'ospedale, ad esempio, fu costruito in una zona troppo centrale, in adiacenza a quello antico risalente alla fine del XVIII secolo. Non si tenne conto inoltre della necessit\u00e0, prevista dal P.R.G. di Piccinato, di realizzare una viabilit\u00e0 di scorrimento primaria efficiente, opera da anteporre alla realizzazione di quartieri e servizi, scelta che \u00e8 tra le cause delle notevoli difficolt\u00e0 attuali nella gestione della mobilit\u00e0 urbana, nonostante gli interventi attuati a partire dagli anni 2000.\n\u00c8 morto ad Abano Terme il 18 dicembre 1983 a pochi giorni dal suo 97\u00ba compleanno."}
{"id": "2547727", "revid": "6923", "url": "https://it.wikipedia.org/wiki?curid=2547727", "title": "Mario Visconti", "text": ""}
{"id": "2547730", "revid": "26335190", "url": "https://it.wikipedia.org/wiki?curid=2547730", "title": "Bulgaristan", "text": ""}
{"id": "2547732", "revid": "599013", "url": "https://it.wikipedia.org/wiki?curid=2547732", "title": "Giorgio Macerata", "text": ""}
{"id": "2547734", "revid": "124861559", "url": "https://it.wikipedia.org/wiki?curid=2547734", "title": "Josef Losert", "text": "Era il padre di Roland Losert."}
{"id": "2547736", "revid": "6923", "url": "https://it.wikipedia.org/wiki?curid=2547736", "title": "S\u00e1ndor G\u00f6zsy", "text": ""}
{"id": "2547739", "revid": "287204", "url": "https://it.wikipedia.org/wiki?curid=2547739", "title": "Adam Goldstein", "text": "\u00c8 stato membro della rock band Crazy Town, e ha collaborato agli album di vari artisti fra cui Madonna, Will Smith, Travis Barker dei Blink-182 e i Papa Roach.\nCarriera.\nNato a Philadelphia da una famiglia ebrea, \u00e8 stato soggetto durante l'infanzia alle violenze verbali di suo padre che soffriva di dipendenza dalle droghe. Lo stesso Goldstein ha in seguito dichiarato che suo padre \u00e8 stato \"incredibilmente crudele\" nei suoi confronti. Durante l'adolescenza inizia anche lui ad assumere droghe, e viene mandato dalla madre in una clinica per la disintossicazione.\nRaggiunti i 20 anni Goldstein decide di dedicarsi all'attivit\u00e0 di DJ, dopo aver visto Herbie Hancock suonare la canzone \u201cRockit\u201d ai Grammy Awards. In questo periodo continua a combattere contro la dipendenza dalle droghe, in particolare il crack. Dopo un tentativo di suicidio, fallito a causa della pistola inceppata si sottopone nuovamente a un tentativo di disintossicazione, stavolta frequentando i meeting degli AA.\nDopo la disintossicazione dimagrisce di 35 chili e inizia a esercitarsi costantemente nel djing. Goldstein inizia a ottenere lavori nelle discoteche pi\u00f9 alla moda, e a lavorare come DJ per le feste di compleanno di vip di Hollywood come Tom Cruise e Leonardo DiCaprio. Sempre in quel periodo inizia a collaborare con la rock band Crazy Town, con cui incide il disco d'esordio The Gift of Game da cui \u00e8 estratto il singolo di successo \"Butterfly\".\nNegli anni 2000 si dedica completamente all'attivit\u00e0 di DJ, e diventa famoso presso il grande pubblico grazie alle sue relazioni con star dello spettacolo come Nicole Richie e Mandy Moore. Nel 2008 \u00e8 coinvolto in un terribile incidente aereo: il Jet privato su cui si trovava a bordo assieme a Travis Barker si schiant\u00f2 al suolo lasciandolo gravemente ferito mentre due dei membri dell'equipaggio e due passeggeri morirono sul colpo.\nIl 29 agosto 2009 Goldstein \u00e8 stato trovato morto per overdose nel suo appartamento di SoHo, quartiere del borough newyorkese di Manhattan. Sul pavimento e in cucina, sono stati ritrovati del crack, alcune confezioni di pillole e molte ricette di farmaci. La sua morte ha creato grande scalpore, poich\u00e9 Goldstein aveva spesso partecipato a campagne a favore della disintossicazione dalle droghe portando ad esempio la sua esperienza personale."}
{"id": "2547743", "revid": "767487", "url": "https://it.wikipedia.org/wiki?curid=2547743", "title": "Catacomba di San Lorenzo", "text": "La catacomba di San Lorenzo (chiamata anche di Ciriaca) \u00e8 una catacomba di Roma, posta sulla via Tiburtina, sotto l'attuale basilica di San Lorenzo fuori le mura, nel moderno quartiere Tiburtino.\nToponimo.\nLa catacomba \u00e8 ricordata nei documenti antichi con due nomi. Quello pi\u00f9 diffuso e noto \u00e8 \"San Lorenzo\", in riferimento al martire pi\u00f9 conosciuto sepolto nel cimitero ipogeo; la Depositio martyrum (met\u00e0 del IV secolo) ricorda la sepoltura di Lorenzo il 10 agosto con questi termini: \"quarto idus Augustas Laurentii in Tiburtina\" (\u00abil 10 di agosto Lorenzo in Tiburtina\u00bb). Questa fonte non cita il nome del cimitero, segno che, in quell'epoca, esso era gi\u00e0 identificato con il nome del martire. Altre fonti invece identificano la catacomba col nome di Ciriaca, proprietaria del terreno in cui fu scavato il cimitero: cos\u00ec il Liber Pontificalis, ed una \"passio\" di San Lorenzo del VI secolo, che specifica la sepoltura del martire \"in via Tiburtina in praedio Cyriacae viduae in agro Verano\" (\u00abin via Tiburtina nel terreno della vedova Ciriaca nel fondo del Verano\u00bb). In altre fonti pi\u00f9 tardive (VIII secolo) Ciriaca \u00e8 qualificata come \u00abbeata\u00bb.\nNella catacomba sono stati scoperti nel 1947-1949 i santuari di altri due martiri, Abbondio ed Erennio.\nStoria.\nLa catacomba di San Lorenzo \u00e8 una delle poche catacombe romane di cui non si persero le tracce, ma che fu sempre visitata dai pellegrini ed anche dai \"corpisantari\". Questo \u00e8 uno dei motivi, assieme ai bombardamenti dell'ultima guerra mondiale e alla costruzione del cimitero del Verano, che hanno determinato un pessimo stato di conservazione.\nIl martire Lorenzo fu ucciso il 10 agosto dell'anno 258 e sepolto nel cimitero sulla via Tiburtina. Alcuni decenni dopo l'imperatore Costantino fece costruire sulla tomba del martire un oratorio, modificando la topografia cimiteriale per creare un percorso per i pellegrini che permettesse loro di accedervi pi\u00f9 facilmente. Inoltre l'imperatore fece costruire nei pressi dell'oratorio una grande basilica \"circiforme\" (come quella che lo stesso edific\u00f2 in Sant\u2019Agnese fuori le mura), successivamente chiamata \"ecclesia maior\".\nTre papi del V secolo decisero di farsi seppellire nei pressi della cripta del martire: Zosimo, Sisto III e Ilaro; di queste tre tombe non sono state trovate tracce. In particolare, Ilaro fece costruire diverse strutture, tra cui un monastero, delle terme per i pellegrini, una biblioteca ed una residenza vescovile. Successivamente, altri papi mettono mano al complesso cimiteriale: papa Simplicio (468-483) fa costruire, nei pressi dell'oratorio, una chiesa dedicata a santo Stefano protomartire; papa Felice III (483-492) fa erigere un'altra chiesa, dedicata a sant'Agapito, compagno di Lorenzo; infine papa Pelagio II (579-590) decide di edificare una nuova basilica al posto dell'oratorio costantiniano, cio\u00e8 direttamente sulla tomba del martire. Quest'ultimo edificio sar\u00e0 chiamato dalle fonti \"ecclesia minor\", per distinguerla da quella costantiniana: esso sar\u00e0 incassato nella collina del Verano, venendo cos\u00ec ad essere semipogeo (come Sant\u2019Agnese fuori le mura).\nLe invasioni barbariche costringono a trasformare il sito cimiteriale in una vera e propria cittadella fortificata con mura e torri. Papa Adriano I (772-795) restaura la basilica costantiniana (d'ora in poi dedicata alla \"Sanctae Dei Genetricis\") e le due chiese di Santo Stefano e di Sant'Agapito. La trasformazione del complesso avviene con papa Onorio III agli inizi del XIII secolo: egli fa costruire una nuova basilica come prolungamento di quella pelagiana, che a sua volta \u00e8 trasformata in presbiterio di quella nuova.\nSul cimitero ipogeo, preziose sono le informazioni e le descrizioni fatte da Antonio Bosio nel 1593 e trascritte nella sua \"\u201cRoma sotterranea\u201d\", soprattutto perch\u00e9 ci ha lasciato un resoconto descrittivo dettagliato di zone della catacomba oggi andate distrutte o non pi\u00f9 rintracciabili. Altre scoperte furono fatte nel XVIII secolo da Marcantonio Boldetti e Giovanni Marangoni. I primi studi risalgono all'Ottocento con Giovanni Battista de Rossi, il quale si dedic\u00f2 soprattutto all'analisi della memoria o cripta di san Lorenzo.\nDescrizione.\nLa catacomba si sviluppa su cinque livelli, ed \u00e8 visitabile a partire dai tre accessi ubicati nell'attuale basilica di San Lorenzo fuori le mura. A causa delle vicissitudini storiche, scarse sono le sue testimonianze monumentali e pittoriche, e la visita \u00e8 circoscritta ad una zona delimitata del cimitero.\nSappiamo dal Liber Pontificalis, che la tomba ipogea di san Lorenzo fu monumentalizzata all'epoca di Costantino, con la costruzione di un'abside, l'uso di marmi pregiati, l'erezione di cancelli e grate per sigillare la tomba. Di tutto questo non \u00e8 stato trovato niente negli scavi archeologici condotti nel dopoguerra. Invece gli scavi condotti dal Krautheimer hanno permesso l'identificazione di un altro santuario martiriale ipogeo, dedicato ai santi Abbondio ed Erennio, ancora in uso in epoca medievale."}
{"id": "2547756", "revid": "697352", "url": "https://it.wikipedia.org/wiki?curid=2547756", "title": "Abdou Traor\u00e9", "text": ""}
{"id": "2547759", "revid": "767487", "url": "https://it.wikipedia.org/wiki?curid=2547759", "title": "Bentornato, picchiatello!", "text": "Bentornato, picchiatello! (\"Hardly Working\") \u00e8 un film comico statunitense del 1980 diretto e interpretato da Jerry Lewis.\nTrama.\nBo Hooper, un clown, si ritrova disoccupato quando il circo dove lavora viene improvvisamente chiuso. Va a vivere con sua sorella, contro il parere del marito di lei, Robert. Inizia quindi a fare una serie di improbabili lavori, benzinaio, commesso, barman, cuoco cinese, animatore di una discoteca, combinando disastri ovunque. Finalmente trova un lavoro come postino che sembra adatto per lui, fino a quando scopre che il suo capo \u00e8 anche il padre della sua ragazza. Il padre detesta tutti i postini perch\u00e9 l'ex marito di sua figlia era uno di loro, cos\u00ec tenta di distruggere la vita di Bo, ma Bo riesce a superare tutte le difficolt\u00e0, e ha successo non solo sul lavoro, ma anche guadagnandosi il rispetto e la fiducia del padre della ragazza.\nProduzione.\nQuesto \u00e8 il film del ritorno di Lewis sugli schermi dopo dieci anni di stop, il suo primo film dall'uscita nel 1970 di \"Scusi, dov'\u00e8 il fronte?\". Nel mezzo, gir\u00f2 \"The Day the Clown Cried\", che, a tutt'oggi, rimane inedito.\nIl film inizia con un montaggio di scene tratte da precedenti film di Lewis, inclusi \"Ragazzo tuttofare\", \"Il Cenerentolo\", \"Il mattatore di Hollywood\", \"Dove vai sono guai\", e \"Jerry 8\u00be\". Ci sono anche altri riferimenti ad altre opere di Lewis, come per esempio il trucco da clown utilizzato da Lewis nel film che fu originariamente ideato per il suo lungometraggio del 1954 \"Il circo a tre piste\" e in seguito riutilizzato in \"I sette magnifici Jerry\" del 1965.\nLa futura seconda moglie di Lewis, Sandee \"Sam\" Pitnick, appare brevemente nel film nel ruolo di una ballerina da discoteca.\nDistribuzione.\nFu girato nel 1979, ma distribuito negli Stati Uniti solo il 3 aprile 1981 dalla 20th Century Fox. Il film riscosse un notevole successo in Europa durante il 1980, il che convinse la 20th Century Fox a distribuirlo anche negli USA.\nAccoglienza.\nIl film fu fortemente criticato alla sua uscita; il critico Roger Ebert lo defin\u00ec: \"\u00abUno dei peggiori film che siano mai usciti al cinema negli Stati Uniti, e non \u00e8 una sorpresa che sia stato in ballo per due anni prima di essere distribuito\u00bb.\" Nonostante le critiche, in Europa il film fu un successo e incass\u00f2 ben 50 milioni di dollari, piazzandosi al quarto posto nella classifica delle pellicole con il maggior incasso nel 1980."}
{"id": "2547762", "revid": "1243", "url": "https://it.wikipedia.org/wiki?curid=2547762", "title": "Ferrovia Valle Seriana", "text": ""}
{"id": "2547767", "revid": "1442080", "url": "https://it.wikipedia.org/wiki?curid=2547767", "title": "Pilot Pen Tennis 2009 - Singolare maschile", "text": "Il singolare maschile del Pilot Pen Tennis 2009 \u00e8 stato un torneo di tennis facente parte dell'ATP World Tour 2009.\nMarin \u010cili\u0107 era il detentore del titolo, ma quest'anno non ha partecipato.\nFernando Verdasco ha battuto in finale 6-4, 7-6(6) Sam Querrey.\nTeste di serie.\nTutte le teste di serie hanno ricevuto un bye per il 2\u00ba turno."}
{"id": "2547770", "revid": "1243", "url": "https://it.wikipedia.org/wiki?curid=2547770", "title": "Ferrovia Valle Brembana", "text": ""}
{"id": "2547773", "revid": "1442080", "url": "https://it.wikipedia.org/wiki?curid=2547773", "title": "Pilot Pen Tennis 2009 - Singolare femminile", "text": "Il singolare femminile del Pilot Pen Tennis 2009 \u00e8 stato un torneo di tennis facente parte del WTA Tour 2009.\nCaroline Wozniacki era la detentrice del titolo e ha battuto in finale 6-2, 6-4 Elena Vesnina."}
{"id": "2547779", "revid": "61051", "url": "https://it.wikipedia.org/wiki?curid=2547779", "title": "Hawker Siddeley Hawk", "text": ""}
{"id": "2547780", "revid": "1442080", "url": "https://it.wikipedia.org/wiki?curid=2547780", "title": "Pilot Pen Tennis 2009 - Doppio maschile", "text": "Il doppio maschile del Pilot Pen Tennis 2009 \u00e8 stato un torneo di tennis facente parte dell'ATP World Tour 2009.\nMarcelo Melo e Andr\u00e9 S\u00e1 erano i detentori del titolo, ma hanno perso in semifinale contro Julian Knowle e J\u00fcrgen Melzer.\nJulian Knowle e J\u00fcrgen Melzer hanno battuto in finale 6-4, 7-6(3) Bruno Soares e Kevin Ullyett.\nCollegamenti esterni.\nTabellone principale"}
{"id": "2547791", "revid": "767487", "url": "https://it.wikipedia.org/wiki?curid=2547791", "title": "J\u00f3zsef Hatz", "text": ""}
{"id": "2547792", "revid": "1442080", "url": "https://it.wikipedia.org/wiki?curid=2547792", "title": "Pilot Pen Tennis 2009 - Doppio femminile", "text": "Il doppio femminile del Pilot Pen Tennis 2009 \u00e8 stato un torneo di tennis facente parte del WTA Tour 2009.\nKv\u011bta Peschke e Lisa Raymond erano le detentrici del titolo, ma la Peschke quest'anno ha deciso di non partecipare.\nSolo la Raymond ha partecipato facendo coppia con Jill Craybas, ma ha perso in semifinale contro Nuria Llagostera Vives e Mar\u00eda Jos\u00e9 Mart\u00ednez S\u00e1nchez.\nNuria Llagostera Vives e Mar\u00eda Jos\u00e9 Mart\u00ednez S\u00e1nchez hanno battuto in finale 6-2, 7-5 Iveta Bene\u0161ov\u00e1 e Lucie Hradeck\u00e1."}
{"id": "2547795", "revid": "599013", "url": "https://it.wikipedia.org/wiki?curid=2547795", "title": "Egon Meszl\u00e9nyi", "text": ""}
{"id": "2547800", "revid": "599013", "url": "https://it.wikipedia.org/wiki?curid=2547800", "title": "Antal Zirczy", "text": ""}
{"id": "2547801", "revid": "31789", "url": "https://it.wikipedia.org/wiki?curid=2547801", "title": "Festa del Covo", "text": "Ci sono due manifestazioni folkloristiche in provincia di Ancona che portano questo nome:"}
{"id": "2547802", "revid": "729019", "url": "https://it.wikipedia.org/wiki?curid=2547802", "title": "Aeroporto di Lisbona", "text": "L'aeroporto di Lisbona (in portoghese: \"Aeroporto de Lisboa\") \u00e8 un aeroporto portoghese situato nei pressi della cittadina di Portela de Sacav\u00e9m, a circa 10 km a nord dal centro di Lisbona. Dal 15 maggio 2016 ha assunto la denominazione di Aeroporto Humberto Delgado.\nL'aeroporto \u00e8 l'\"hub\" principale della compagnia di bandiera portoghese TAP, con la sua collegata TAP Express; inoltre \u00e8 anche \"hub\" per le compagnie aeree a basso costo Ryanair ed EasyJet. \u00c8 inoltre un punto focale per Azores Airlines, euroAtlantic Airways, Hi Fly, Orbest, Vueling e White Airways.\nL'aeroporto \u00e8 gestito dall'ANA \u2013 Aeroportos de Portugal, che nel febbraio 2013 \u00e8 stata data in concessione al Gruppo francese Vinci Airports.\nSviluppi futuri.\nTra il 2007 ed il 2010 sono stati pianificati alcuni progetti di espansione. Questi includevano un nuovo terminal 2 e sistemazioni all'impianto di condizionamento e di illuminazione. Tutti questi lavori sono stati ultimati. Sono da fare invece i depositi del carburante e alcuni lavori correlati ai cargo, ristrutturazioni del sistema elettrico e altre migliorie ai terminal.\nDal 17 luglio 2012 l'aeroporto \u00e8 collegato al centro della citt\u00e0 con la metropolitana (linea rossa), grazie alla quale \u00e8 possibile raggiungere il centro finanziario di Lisbona in meno di 20 minuti."}
{"id": "2547806", "revid": "648716", "url": "https://it.wikipedia.org/wiki?curid=2547806", "title": "Silvio Turchi", "text": ""}
{"id": "2547808", "revid": "1305772", "url": "https://it.wikipedia.org/wiki?curid=2547808", "title": "Ugo Ughi", "text": ""}
{"id": "2547810", "revid": "149587", "url": "https://it.wikipedia.org/wiki?curid=2547810", "title": "1. SNL 2000-2001", "text": ""}
{"id": "2547812", "revid": "149587", "url": "https://it.wikipedia.org/wiki?curid=2547812", "title": "1. SNL 2001-2002", "text": ""}
{"id": "2547813", "revid": "149587", "url": "https://it.wikipedia.org/wiki?curid=2547813", "title": "1. SNL 2002-2003", "text": ""}
{"id": "2547817", "revid": "357738", "url": "https://it.wikipedia.org/wiki?curid=2547817", "title": "Cellula procariotica", "text": ""}
{"id": "2547819", "revid": "93436", "url": "https://it.wikipedia.org/wiki?curid=2547819", "title": "Lega delle Regioni", "text": ""}
{"id": "2547821", "revid": "986213", "url": "https://it.wikipedia.org/wiki?curid=2547821", "title": "Charles Louis de Beaumont", "text": ""}
{"id": "2547823", "revid": "149587", "url": "https://it.wikipedia.org/wiki?curid=2547823", "title": "1. SNL 2003-2004", "text": ""}
{"id": "2547824", "revid": "61051", "url": "https://it.wikipedia.org/wiki?curid=2547824", "title": "BAE Systems Military Air Solutions", "text": ""}
{"id": "2547826", "revid": "287204", "url": "https://it.wikipedia.org/wiki?curid=2547826", "title": "Porta Montalto", "text": "Porta Montalto era un'antica porta d'accesso alla citt\u00e0 di Palermo.\nStoria.\nFu edificata nel 1637 accanto Porta Mazzara per volere del vicer\u00e9 di Sicilia Don Luigi Guglielmo I Moncada, duca di Montalto, (da cui prese il nuovo nome), come alternativa per questa porta, che venne inglobata nel bastione di Pescara, e con l'obiettivo di consentire il passaggio dall'Albergheria al corso Tukory. Dello stesso progetto fecero parte la fortificazione di Porta Felice e quella di Porta Carini.\nLa porta era decorata con un'aquila marmorea, coronata e con le ali spiegate, 2 scudi ai lati recanti rispettivamente le armi della famiglia Moncada e le armi della citt\u00e0. Al centro presentava l'iscrizione, un'altra interna posta lateralmente. Misurava 48 palmi di altezza per 41 di larghezza, il vano centrale alto 20 palmi e largo 12.\nAccanto si stagliava il baluardo eretto nel 1569 dal vicer\u00e9 Francesco Ferdinando d'Avalos, marchese di Pescara, pretore Ottavio del Bosco.\nRestaurata nel 1625 da Giannettino Doria, cardinale e presidente del Regno, pretore Nicol\u00f2 Placido Branciforte, principe di Leonforte.\nNel 1885 il bastione fu demolito e di conseguenza fu distrutta porta Montalto. Da allora \u00e8 visibile la pi\u00f9 antica Porta di Mazzara, nei pressi dell'odierno \"Ospedale dei Bambini\"."}
{"id": "2547828", "revid": "599013", "url": "https://it.wikipedia.org/wiki?curid=2547828", "title": "Craven Hohler", "text": ""}
{"id": "2547833", "revid": "118216721", "url": "https://it.wikipedia.org/wiki?curid=2547833", "title": "Arthur Pilbrow", "text": ""}
{"id": "2547834", "revid": "767487", "url": "https://it.wikipedia.org/wiki?curid=2547834", "title": "3 sul divano", "text": "3 sul divano (\"Three on a Couch\") \u00e8 un film del 1966 diretto e interpretato da Jerry Lewis con Janet Leigh.\nDistribuzione.\nFu distribuito nelle sale il 7 luglio 1966 dalla Columbia Pictures.\nTrama.\nChristopher Pride \u00e8 un disegnatore pubblicitario di New York che ottiene una promozione a Parigi. Vuole perci\u00f2 sposare la sua fidanzata, la dottoressa Elizabeth Acord e trasferirsi con lei in Francia ma la donna \u00e8 troppo impegnata a curare i suoi pazienti e non se la sente di abbandonarli. Christopher decide allora di risolvere i problemi di tre di loro in prima persona, dopo aver scoperto che sono solo donne depresse a causa di una relazione sentimentale finita male. Pertanto, all'insaputa di Elizabeth, inizia a dare appuntamento a queste ragazze, in modo da restituire loro l'autostima perduta e renderle cos\u00ec meno dipendenti dalla loro psicanalista. Per fare ci\u00f2, naturalmente, \u00e8 costretto ogni volta a presentarsi come l'ideale di uomo della paziente con cui esce. Diventa cos\u00ec il mandriano texano Ringo, lo sportivo Warren e il timido appassionato di zoologia Rupert. Una sera per\u00f2 le tre donne, insieme a Elizabeth, vanno a una festa a cui partecipa anche Chris. L'uomo \u00e8 dunque costretto a passare da un personaggio all'altro a seconda della donna con cui parla.\nProduzione.\nQuesto fu il primo film che Jerry Lewis gir\u00f2 dopo aver concluso un rapporto lavorativo durato 17 anni con la Paramount Pictures. Le riprese ebbero luogo dal 13 settembre al 1\u00ba dicembre 1965.\nAccoglienza.\n\"3 sul divano\" non venne generalmente ben accolto dalla critica alla sua uscita nelle sale, e nel 1978 il film fu addirittura inserito nella lista dei 50 peggiori film di sempre nel libro \"The Fifty Worst Films of All Time\".\nIn netto contrasto, i critici cinematografici francesi, da sempre sostenitori dell'opera di Lewis, lodarono la pellicola come una delle sue pi\u00f9 riuscite e mature:"}
{"id": "2547836", "revid": "287204", "url": "https://it.wikipedia.org/wiki?curid=2547836", "title": "St. Petersburg Open 1995", "text": "Il St. Petersburg Open 1995 \u00e8 stato un torneo di tennis giocato sul sintetico indoor. \u00c8 stata la 1\u00aa edizione del St. Petersburg Open, che fa parte della categoria World Series nell'ambito dell'ATP Tour 1995. Si \u00e8 giocato a San Pietroburgo in Russia, dal 13 al 20 marzo 1995.\nCampioni.\nSingolare.\n Evgenij Kafel'nikov ha battuto in finale Guillaume Raoux, 6\u20132, 6\u20132\nDoppio.\n Martin Damm / Anders J\u00e4rryd hanno battuto in finale Jakob Hlasek / Evgenij Kafel'nikov, 6\u20134, 6\u20132"}
{"id": "2547839", "revid": "767487", "url": "https://it.wikipedia.org/wiki?curid=2547839", "title": "Oliver Trinder", "text": ""}
{"id": "2547848", "revid": "66387", "url": "https://it.wikipedia.org/wiki?curid=2547848", "title": "Head-Up Display", "text": ""}
{"id": "2547850", "revid": "599013", "url": "https://it.wikipedia.org/wiki?curid=2547850", "title": "Gwendoline Neligan", "text": ""}
{"id": "2547853", "revid": "1543377", "url": "https://it.wikipedia.org/wiki?curid=2547853", "title": "Fernando Poe Jr.", "text": "Noto anche come \"Ronwaldo Reyes\", \"Ronnie\", \"Da King\", \"FPJ\" o \"Panday\", \u00e8 considerato un'importante icona culturale delle Filippine.\nIl 24 maggio 2006 gli \u00e8 stato conferito il titolo postumo di artista nazionale. \nDagli anni cinquanta in poi, Poe ha recitato in film storici per il cinema filippino, impersonando l'eroe che combatteva l'uomo comune, il che gli ha dato una grande reputazione rendendolo uno degli attori pi\u00f9 famosi dell'arcipelago. Pur non avendo frequentato la scuola media ha vinto numerosi premi, sia come attore che come regista.\nDurante l'ultima parte della sua vita ha anche intrapreso la carriera da politico, candidandosi per\u00f2 senza successo alle elezioni presidenziali delle Filippine nel 2004, contro Gloria Macapagal-Arroyo.\n\u00c8 stato il mentore dell'attore filippino Augusto Valdez Pangan Sr., detto \"Chiquito\"."}
{"id": "2547855", "revid": "767487", "url": "https://it.wikipedia.org/wiki?curid=2547855", "title": "Crayon Shin-chan - Dengeki! Buta no Hizume dai sakusen", "text": " \u00e8 un film d'animazione del 1998 diretto da Keiichi Hara.\nSi tratta del sesto film basato sul manga e anime \"Shin Chan\". Come per gli altri film basati sulla serie, non esiste un'edizione italiana del lungometraggio.\nNel film fa un cameo Yoshito Usui, l'autore di \"Shin Chan\": \u00e8 lui a richiedere la direzione del concorso asiatico di karaoke.\nTrama.\nLa storia inizia quando un'agente segreta si nasconde nella barca dove mangiano gli studenti dell'asilo Futaba. \"Gli zoccoli del maiale\", un'organizzazione segreta, lo hanno seguito e prendono in ostaggio la barca con lei, Shin-chan e gli amici a bordo.\nNel frattempo, un'agente di un'altra organizzazione, SML, vanno nelle case dei bambini per raccogliere foto di loro in modo da riconoscerli e salvarli.\nI Nohara decidono per\u00f2 di andare personalmente a salvare il figlio, cos\u00ec l'agente li porta insieme a lui.\nAlla fine dell'avventura, sono tutti nella base segreta de \"Gli zoccoli del maiale\". L\u00ec si scopre che Buriburizaemon vuole conquistare il mondo con un virus informatico, ma alla fine, grazie a Shin-chan e compagnia, non ci riesce.\nDistribuzione.\nEdizioni home video.\nIn Giappone il film \u00e8 stato distribuito in VHS il 24 aprile 1999 e in DVD il 26 novembre 2004."}
{"id": "2547908", "revid": "348618", "url": "https://it.wikipedia.org/wiki?curid=2547908", "title": "Ninoy Aquino", "text": ""}
{"id": "2547914", "revid": "767487", "url": "https://it.wikipedia.org/wiki?curid=2547914", "title": "K-One", "text": "I K-One sono una boy band mandopop taiwanese appartenenti all'etichetta Wingman.\nAltri artisti appartenenti alla compagnia sono Evonne Hsu (\u8a31\u6167\u6b23), Ivy (\u8a31\u5609\u51cc, sorella di eVonne), Alicia (\u6f58\u744b\u5100), Vivi (\u590f\u5982\u829d), Niki, \u7121\u9650 (Freddy w Teddy), Wing, Style (\u6d69\u5049 e \u5b8f\u9716), e \u80b2\u7def.\nFormazione.\nNome reale: \u8521\u5c1a\u752b / Cai Shang Fu\nProfessione: ballerino, cantante, attore e conduttore televisivo\nLuogo di nascita: Taiwan\nLingue parlate: cinese, dialetto taiwanese Min Nan, inglese\nHa vinto il primo premio in una competizione nazionale di danza.\nNome reale: \u6c5f\u5cfb\u92b3 / Jiang Jun Rui\nNome inglese: Darren Chiang\nProfessione: ballerino, cantante, attore e conduttore televisivo\nLuogo di nascita: Taiwan\nLingue parlate: cinese, dialetto taiwanese Min Nan, inglese\nNome reale: \u7b80\u5b5d\u5112 / Jian Xiao Ruo\nNome inglese: JR Chien\nProfessione: ballerino, cantante, attore e conduttore televisivo\nLuogo di nascita: Taiwan\nLingue parlate: cinese, dialetto taiwanese Min Nan, inglese\nNome reale: \u856d\u7acb\u63da / Xiao Li Yang\nNome inglese: Neo Hsiao\nProfessione: ballerino, cantante, attore e conduttore televisivo\nLuogo di nascita: Taiwan\nLingue parlate: cinese, dialetto taiwanese Min Nan, inglese\nNome reale: \u912d\u4eba\u8c6a / Zheng Ren Hao\nNome inglese: Kido Cheng\nProfessione: ballerino, cantante, attore e conduttore televisivo\nLuogo di nascita: Taiwan\nLingue parlate: cinese, inglese\nStoria.\n2003.\nIl quintetto maschile principalmente di danza K-One fu formato da Rio Peng, con la sua compagnia \"Corvette Entertainment\" (il cui nome \u00e8 stato cambiato in \"Wingman Entertainment\" nel 2006). Il primo album dei K-One non fu un gran successo, poich\u00e9 c'era gi\u00e0 un affermato gruppo con caratteristiche molto simili alle loro, gli Energy. Successivamente, il gruppo fu spostato alla compagnia Jungiery.\n2004.\nDopo lo spostamento dei K-One alla Jungiery, i membri del gruppo furono scelti per recitare nella serie televisiva \"Top on the Forbidden City\" (\u7d2b\u7981\u4e4b\u5dd4). Gli attori protagonisti del drama erano proprio Gino e JR dei K-One, e Joanne del gruppo femminile mandopop Sweety. Anche Sam Wang dei 5566 vi ha recitato in un ruolo di supporto, e la canzone tema del drama, \"Twist The Fate\" (\u98ce\u4e91\u53d8\u8272), era una collaborazioni con le due boy band 5566 e K-One. La strategia ebbe successo, e questa volta la fama dei K-One sal\u00ec alle stelle.\n2005.\nIl 30 gennaio di quest'anno, giorno del compleanno di Gino, \u00e8 stato pubblicato il loro libro \"Heaven and Hell\". A maggio dello stesso anno \u00e8 stato pubblicato \"Love Power\" (\u52c7\u6562\u53bb\u611b), secondo album del gruppo. Darren ha recitato in \"Mr. Fighting\" (\u683c\u9b25\u5929\u738b) insieme ai 5566 ed alle Sweety. Gino ha recitato in \"The Prince Who Turns Into A Frog\" (\u738b\u5b50\u8b8a\u9752\u86d9) con i 183 Club e le 7 Flowers. Kido ha recitato in \"Green Forest, My Home\" (\u7da0\u5149\u68ee\u6797) con le Sweety e Leon Jay. JR ha recitato in \"Bear Family Physicans\" (Dr. Da Xiong - \u5927\u718a\u91ab\u5e2b\u5bb6) con \u8b1d\u7956\u6b66 e \u5bc7\u4e43\u99a8. Gli altri membri hanno recitato in questo drama per pochi episodi.\n2006.\nIl contratto del gruppo con la Jungiery \u00e8 terminato, e decidono di tornare sotto la Wingman. Il terzo album, \"Love Story of Romeo and Juliet\" (\u611b\u7684\u6545\u4e8b-\u7f85\u5bc6\u6b50\u8207\u6731\u5229\u8449), \u00e8 stato pubblicato ad ottobre dello stesso anno. Gino e Darren recitano nel drama Smiling Pasta (\u5fae\u7b11Pasta), insieme a Cyndi Wang, Nicholas Teo e Joyce Zhao (Xiao Qiao) delle 7 Flowers. Li Yang recita nel drama \"Star Apple Garden\" (\"Legend of Star Apple\" - \u661f\u860b\u679c\u6a02\u5712), insieme a Matthew Ming Dao, Achel Chang ed Evonne Hsu. Darren appare nello stesso drama in un cameo.\n2007.\nQuinto anniversario dei K-One. Il loro album \"Beautiful Commemoration\" (\u7f8e\u597d \u7d00\u5ff5\u65e5) \u00e8 stato pubblicato ad ottobre, il mese del loro anniversario. Al primo cd compilation della Wingman, \"Wingman 2007\" (\u7ffc\u4e4b\u661f 2007), hanno partecipato tutti i cantanti del gruppo insieme al presidente della compagnia, ex membro dei 5566 Rio Peng. Il loro singolo \"The King's Way\" (\u738b\u9053) \u00e8 stato pubblicato quello stesso anno a novembre. JR ha recitato nel drama \"Kendo Love\" (\u528d\u9053\u611b), insieme ad Evan Yo e Yang Ya Zhu \u6768\u96c5\u7b51. Darren ha recitato nel film \"Island Etude\" (\u7ec3\u4e60\u66f2), insieme a Tung Ming Hsiang.\n2008.\nGino recita nel drama \"Home\" (\u6c11\u8996\u5a18\u5bb6), ma solo per pochi minuti.\n2009.\nJR recita in un film intitolato \"Feng Lin Volcano\" (\u98a8\u6797\u706b\u5c71), insieme ad Ivy Hsu. Gino recita in \"Easy Fortune Happy Life\" (\u798f\u6c23\u53c8\u5b89\u5eb7), insieme a Joe Chen Qiao En e Blue Lan Cheng Long."}
{"id": "2547920", "revid": "386562", "url": "https://it.wikipedia.org/wiki?curid=2547920", "title": "K One", "text": ""}
{"id": "2547931", "revid": "305330", "url": "https://it.wikipedia.org/wiki?curid=2547931", "title": "Earl's Court", "text": "Earl's Court \u00e8 un esclusivo distretto del quartiere Kensington e Chelsea, a Londra.\nIl distretto fa parte della \"Inner London\", \u00e8 attraversato dalla Earl's Court Road ed \u00e8 situato 5\u00a0km a sud ovest di Charing Cross. Confina con South Kensington a est, West Kensington a ovest, Chelsea a sud e Kensington a nord.\nEarl's Court ha una popolazione di 9.659 abitanti secondo il censimento del 2001 ed \u00e8 un quartiere in cui abitano molti personaggi della musica e dello spettacolo. Qui, in Logan Place si trova ancora la celebre \"Garden Lodge\", la grande casa appartenuta a Freddie Mercury, leader del celebre gruppo rock Queen.\nFino al 2016 il distretto \u00e8 stato sede dell'\"Earls Court Exhibition Centre\", una delle pi\u00f9 grandi arene al coperto della Gran Bretagna e sede per concerti di musica rock."}
{"id": "2547942", "revid": "767487", "url": "https://it.wikipedia.org/wiki?curid=2547942", "title": "Margit Elek", "text": ""}
{"id": "2547949", "revid": "26337111", "url": "https://it.wikipedia.org/wiki?curid=2547949", "title": "Wacky Races - Le corse pazze", "text": ""}
{"id": "2547950", "revid": "26337118", "url": "https://it.wikipedia.org/wiki?curid=2547950", "title": "Le corse pazze", "text": ""}
{"id": "2547951", "revid": "26337132", "url": "https://it.wikipedia.org/wiki?curid=2547951", "title": "Wacky Races - Corsa senza limiti", "text": ""}
{"id": "2547955", "revid": "767487", "url": "https://it.wikipedia.org/wiki?curid=2547955", "title": "Elizabeth Carnegy Arbuthnott", "text": ""}
{"id": "2547956", "revid": "599013", "url": "https://it.wikipedia.org/wiki?curid=2547956", "title": "Thomas Thorninger", "text": "Carriera.\nNel 1996 fu capocannoniere del campionato danese con 20 gol."}
{"id": "2547957", "revid": "6923", "url": "https://it.wikipedia.org/wiki?curid=2547957", "title": "Mary Geddes", "text": ""}
{"id": "2547958", "revid": "6923", "url": "https://it.wikipedia.org/wiki?curid=2547958", "title": "Andr\u00e9s Bonifacio", "text": "\u00c8 stato il fondatore e leader del \"Katipunan\", il movimento che ha dato inizio alla rivoluzione filippina. \u00c8 considerato de facto un eroe nazionale. Secondo molti storici, Bonifacio fu il primo vero presidente delle Filippine, anche se alla fine il titolo \u00e8 spettato ad Emilio Aguinaldo.\nBiografia.\nGiovent\u00f9.\nBonifacio nacque da Santiago Bonifacio e Catalina de Castro a Tondo, quartiere di Manila, ed era il pi\u00f9 vecchio di 6 figli. Suo padre faceva il sarto ma divenne anche \"teniente mayor\" (funzionario comunale) di Tondo, mentre la madre, una meticcia di origini spagnole, lavor\u00f2 per una fabbrica di sigarette. Venne battezzato alla chiesa di Tondo e studi\u00f2 sotto la tutela di Guillermo Osme\u00f1a, che gli insegn\u00f2 matematica, a scrivere in tagalog e spagnolo.\nDivenne orfano durante l'et\u00e0 adolescenziale, a 14 anni: la madre mor\u00ec di tubercolosi nel 1881, seguita dal padre solamente un anno dopo. Il giovane Andres si vide cos\u00ec costretto ad abbandonare gli studi e a lavorare per dar da mangiare ai tre fratelli Ciriaco, Procopio e Troadio, e alle due sorelle Espiridonia e Maxima. Bonifacio lavor\u00f2 come \"mandatorio\" (impiegato/messaggero) per l'azienda commerciale inglese \"Fleming and Company\", per diventare in seguito \"corredor\" (agente) responsabile della compravendita di cotone e altre merci. In seguito si trasfer\u00ec alla \"Fressell and Company\", una societ\u00e0 commerciale tedesca dove lavor\u00f2 come \"bodeguero\" (magazziniere/agente) con un salario di 12 pesos. Occup\u00f2 tale posizione sino allo scoppio della rivoluzione filippina nel 1896. Mentre lavorava per la compagnia, Bonifacio cre\u00f2 inoltre un'azienda produttrice di carta, lasciando ai fratelli e alle sorelle la responsabilit\u00e0 di vendere i prodotti.\nPur avendo un salario limitato e la famiglia da supportare, Andres spese parte dei suoi soldi per l'acquisto di diversi libri, che utilizz\u00f2 per autoeducarsi. La sua collezione di testi includeva la storia tradotta in spagnolo della rivoluzione francese, le opere di Rizal (\"Noli me tangere\" ed \"El filibusterismo\") e vari volumi sulla legge. Anche se limitato, Bonifacio riusc\u00ec ad autoeducarsi attraverso l'assidua lettura di ogni libro che riusc\u00ec ad ottenere.\nA parte il lavoro e lo studio, Bonifacio ebbe il tempo di praticare anche altre attivit\u00e0. Sapendo parlare il tagalog, entr\u00f2 nel mondo dell'intrattenimento, divenendo attore teatrale ed organizzatore di spettacoli. Nel 1887, assieme agli amici, istitu\u00ec il Teatro Porvenir, dove rappresent\u00f2 dei moro-moros in un'esibizione a Tondo. Era anche un massone e si un\u00ec alla \"Liga Filipina\" di Jos\u00e9 Rizal, aiutando l'organizzazione della societ\u00e0 a Binondo, Paco e Tondo.\nBonifacio si spos\u00f2 due volte. La sua prima moglie fu una certa Monica, che mor\u00ec di lebbra. La seconda fu Gregoria de Jes\u00fas da Caloocan, con la quale ebbe un figlio morto sfortunatamente in et\u00e0 infantile.\nKatipunan.\nIl 7 luglio 1892, il giorno dopo in cui venne annunciata la deportazione di Jos\u00e9 Rizal, Bonifacio fond\u00f2 il Katipunan, una societ\u00e0 segreta che aveva lo scopo di rendere indipendenti le Filippine dalla Spagna attraverso una rivolta armata. All'interno della societ\u00e0 Bonifacio aveva lo pseudonimo di \"May pag-asa\" (\"C'\u00e8 speranza\").\nPer un certo periodo Bonifacio collabor\u00f2 sia con il katipunan sia con \"La Liga Filipina\". Tuttavia La Liga Filipina, organizzazione pi\u00f9 moderata perch\u00e9 aveva l'obiettivo di arrivare all'indipendenza attraverso la via pacifica, si spacc\u00f2 in due fazioni. Mentre i membri pi\u00f9 conservatori della Liga, tra l'altro anche quelli pi\u00f9 dotati di risorse finanziarie, formarono il \"Cuerpo de Compromisarios\", i quali invocavano ancora la via pacifica e riformista all'indipendenza, i membri pi\u00f9 radicali, tra cui anche Bonifacio, crearono il Katipunan. Da Manila il Katipunan si espanse in diverse province filippine, tra cui Batangas, Laguna, Cavite, Bulacan, Pampanga e Nueva Ecija. La maggior parte dei suoi membri, chiamati \"Katipuneros\", provenivano dai ceti mediobassi. Inizialmente di sesso solamente maschile, in seguito la societ\u00e0 fu aperta anche alle donne, tra cui Gregoria de Jes\u00fas, moglie di Bonifacio.\nFin dagli inizi, Bonifacio fu uno dei dirigenti del \"Katipunan\", bench\u00e9 non divenne mai il \"Supremo\" (cio\u00e8 supremo leader) o \"Presidente Supremo\" (Supremo President) fino al 1895, e fu il numero tre del \"Katipunan\" dopo Deodato Arellano e Rom\u00e1n Basa. In precedenza fu controllore dei conti della societ\u00e0. La societ\u00e0 aveva le sue leggi, la sua struttura burocratica e la sua leadership elettiva. Per ogni provincia filippina, il consiglio supremo del \"Katipunan\" coordinava i vari consigli provinciali, competenti per l'amministrazione pubblica e le questioni militari, e i consigli locali, competenti per i problemi del distretto o del barrio.\nAll'interno dell'associazione, Bonifacio strinse un forte legame con Emilio Jacinto, che divenne suo consigliere nonch\u00e9 membro del Consiglio Supremo. Bonifacio adott\u00f2 la \"Kartilia\" di Jacinto al posto del suo \"Decalogo\" come testo guida per gli aderenti. Bonifacio, Jacinto e Pio Valenzuela nella rivista di partito \"Kalayaan\". Bonifacio scrisse diversi poemi sotto pseudonimo di Agapito Bagumbayan. La pubblicazione del \"Kalayaan\" port\u00f2 a un incremento degli aderenti all'associazione. Nel 1896 il movimento \"Katipunan\" si diffuse in gran parte dell'arcipelago filippino e increment\u00f2 i suoi aderenti da poche centinaia a decine di migliaia.\nLa rapida ascesa del movimento rese le autorit\u00e0 spagnole molto sospettose. Gi\u00e0 nel 1896 gli spagnoli erano aconoscenza di societ\u00e0 segrete. I sospettati furono messi sotto sorveglianza e vennero eseguiti i primi mandati di cattura. Il 3 maggio 1896 Bonifacio, insieme agli altri leader del \"Katipunan\", tenne un'assemblea generale a Pasig nella quale venne discusso il momento in cui si doveva iniziare la rivoluzione. Mentre alcuni capi, tra cui lo stesso Bonifacio, credevano che la rivoluzione fosse ormai inevitabile, altri erano dubbiosi; ci fu consenso unanime di consultare Jos\u00e9 Rizal prima di lanciare qualsiasi azione. Bonifacio mand\u00f2 Pio Valenzuela da Rizal per sentire alcuni consigli. Rizal rispose che non era il momento di agire perch\u00e9 il movimento era impreparato. Tuttavia si premur\u00f2, nel caso che fosse scoppiata la rivoluzione, di segnalare Antonio Luna come capo militare.\nRivoluzione filippina.\nVerso la fine dell'agosto 1896 le autorit\u00e0 spagnole confermarono l'esistenza del \"Katipunan\". Centinaia di filippini vennero arrestati con l'accusa di tradimento. Nel frattempo Jos\u00e9 Rizal era a bordo di una nave diretta a Cuba; doveva servire come medico militare in cambio del suo rilascio dall'esilio di Dapitan. Travestiti da marinai, Bonifacio, Jacinto e Guillermo Masangkay salirono sulla nave dove era a bordo Rizal. Jacinto pot\u00e9 parlare con Rizal, il quale rifiut\u00f2 la proposta di fuga. In seguito Rizal venne arrestato, processato e giustiziato.\nPoco dopo il \"Katipunan\" inizi\u00f2 la sua rivoluzione armata contro la Spagna. Nell'agosto 1896 Manila venne attaccata da forze del \"Katipunan\". Bonifacio riorganizz\u00f2 il \"Katipunan\" in un governo rivoluzionario, nel quale divenne il Presidente nonch\u00e9 il Generalissimo. Il 30 agosto Bonifacio comand\u00f2 personalmente un'incursione a San Juan del Monte, una localit\u00e0 nei pressi di Manila dove c'era una guarnigione spagnola, ma venne sconfitto. Anche in altre localit\u00e0 delle Filippine iniziavano gli scontri tra spagnoli e rivoluzionari.\nMassone, fu membro della loggia \"Taliba\" No. 165 del Grande Oriente Spagnolo."}
{"id": "2547962", "revid": "357738", "url": "https://it.wikipedia.org/wiki?curid=2547962", "title": "G3P", "text": ""}
{"id": "2547965", "revid": "729019", "url": "https://it.wikipedia.org/wiki?curid=2547965", "title": "Castello di Montalera", "text": "Il castello di Montalera \u00e8 una castello fortificato del X secolo sito su di un'altura, affacciata sul lago Trasimeno, nei pressi di Panicale in provincia di Perugia.\nIl toponimo \"Montalera\" \u00e8 fatto risalire dagli eruditi sette - ottocenteschi ad una accezione mitologica greca: il monte di Era, monte cio\u00e8 dedicato, sin dall'epoca etrusca, ad Hera (Giunone), la sposa di Zeus (Giove) il re dell'Olimpo."}
{"id": "2547966", "revid": "6923", "url": "https://it.wikipedia.org/wiki?curid=2547966", "title": "Minna Kastner", "text": ""}
{"id": "2547967", "revid": "767487", "url": "https://it.wikipedia.org/wiki?curid=2547967", "title": "ATP Tour 1993", "text": "L'edizione 1993 dell'ATP Tour \u00e8 iniziata il 4 gennaio con gli Australian Men's Hardcourt Championships 1993, il Kuala Lumpur Open 1 e il Qatar ExxonMobil Open e si \u00e8 conclusa il 15 novembre con gli ATP Tour World Championships 1993.\nL'ATP Tour \u00e8 una serie di tornei maschili di tennis organizzati dall'ATP. Questa include i tornei del Grande Slam, la Coppa Davis e la Grand Slam Cup (organizzati in collaborazione con l'International Tennis Federation (ITF)), i tornei dell'ATP Super 9, dell'ATP Championship Series, della World Team Cup, dell'ATP Tour World Championships e dell'ATP World Series.\nCalendario.\nLegenda"}
{"id": "2547969", "revid": "984922", "url": "https://it.wikipedia.org/wiki?curid=2547969", "title": "Sabbioso", "text": "Il Sabbioso \u00e8 un rio del basso Appennino imolese, affluente di destra del torrente Sillaro.\nDescrizione.\nNasce sulle colline del comune di Dozza, a 230\u00a0m di altitudine. Riceve da destra alcuni piccoli ruscelli tra cui il rio della Croce, il rio Tomba e il rio delle Chiusure, prima di entrare in pianura e bagnare la frazione di Toscanella. In seguito si dirige verso nord, dove riceve il suo principale affluente, il rio Dozzo, e si versa da destra nel Sillaro presso Castel Guelfo, appena prima che esso riceva il torrente Sellustra.\nIl torrente ha una sua sorgente situata a ovest di Dozza fra due valli ma ha corso breve e il suo letto \u00e8 molto stretto con una portata di acqua molto ridotta che in estate \u00e8 quasi inesistente.\nPresenta un percorso regolare ma, essendo un rio a carattere torrentizio, il letto (costituito prevalentemente da ciottoli) \u00e8 stretto e profondo. Dalla sorgente si dirige verso est dove, arrivato all'altezza di via Poggiaccio, curva radicalmente verso l'abitato di Toscanella. Il perscorso allora diventa lineare fino alla campagna dove, senza particolari cambi di direzione, si getta nel Sillaro."}
{"id": "2547970", "revid": "599013", "url": "https://it.wikipedia.org/wiki?curid=2547970", "title": "Anni Roth", "text": ""}
{"id": "2547971", "revid": "339392", "url": "https://it.wikipedia.org/wiki?curid=2547971", "title": "Canc\u00fan International Airport", "text": ""}
{"id": "2547972", "revid": "26337546", "url": "https://it.wikipedia.org/wiki?curid=2547972", "title": "Impianti siderurgici", "text": ""}
{"id": "2547973", "revid": "827882", "url": "https://it.wikipedia.org/wiki?curid=2547973", "title": "Sam Wang", "text": "\u00c8 membro dei due gruppi taiwanesi 5566 e 183 Club. Ha anche giocato nella nazionale di calcio taiwanese.\nBiografia.\nSam Wang Shao Wei ha iniziato a giocare a calcio quando frequentava il terzo anno di scuola elementare, e ha continuato a giocarvi per 13 anni. \nIl 26 giugno 2002, Shao Wei \u00e8 diventato allenatore di una squadra di calcio di una comunit\u00e0 di recupero. \nLa sua compagnia manageriale, la Jungiery, l'ha aiutato ad equilibrare i suoi impegni calcistici e nel mondo dello spettacolo.\nNel 2004, Shao Wei ha pubblicato un libro intitolato \u660e\u661f\u5165\u9580100\u62db (\"100 modi per diventare una star\").\nA dicembre del 2007, Wang Shao Wei \u00e8 andato a Singapore per promuovere un album dei 5566, \"Bravo\".\nA marzo 2008 egli ha cambiato il nome da \u738b\u7ecd\u5049 a \u738b\u5c11\u5049, che tuttavia si legge allo stesso modo.\nIl 16 dicembre 2008, alle 15.00, Shao Wei ha inaugurato la sua prima pasticceria, che ha chiamato \"Uncle Sam\". Oltre a vendere pane e dolci, vende anche gadget come magliette e peluche disegnati da lui.\nNel 2009 egli ha inaugurato il suo secondo negozio, \"Uncle Sam's Junior\", una filiale del bar pasticceria \"Uncle Sam\"."}
{"id": "2547974", "revid": "174925", "url": "https://it.wikipedia.org/wiki?curid=2547974", "title": "Isola di Sfacteria", "text": ""}
{"id": "2547975", "revid": "287204", "url": "https://it.wikipedia.org/wiki?curid=2547975", "title": "Andres Bonifacio", "text": ""}
{"id": "2547977", "revid": "26337561", "url": "https://it.wikipedia.org/wiki?curid=2547977", "title": "Sistema Volga-Baltico", "text": ""}
{"id": "2547978", "revid": "767487", "url": "https://it.wikipedia.org/wiki?curid=2547978", "title": "Terry Oldfield", "text": ""}
{"id": "2547979", "revid": "26337570", "url": "https://it.wikipedia.org/wiki?curid=2547979", "title": "Idrovia Volga - mar Baltico", "text": ""}
{"id": "2547980", "revid": "26337600", "url": "https://it.wikipedia.org/wiki?curid=2547980", "title": "Parte europea della Russia", "text": ""}
{"id": "2547984", "revid": "357738", "url": "https://it.wikipedia.org/wiki?curid=2547984", "title": "X0", "text": ""}
{"id": "2547986", "revid": "339392", "url": "https://it.wikipedia.org/wiki?curid=2547986", "title": "Anello d'oro della Russia", "text": ""}
{"id": "2547989", "revid": "1310927", "url": "https://it.wikipedia.org/wiki?curid=2547989", "title": "DFB-Pokal 1978-1979", "text": "La Coppa di Germania 1978-79 fu la 36\u00aa edizione della competizione. 128 compagini si sfidarono in 7 turni complessivi. In finale il Fortuna D\u00fcsseldorf sconfisse lo 1-0 dopo i tempi supplementari.\nFinale.\nFortuna D\u00fcsseldorf(2\u00ba successo)"}
{"id": "2547998", "revid": "110157", "url": "https://it.wikipedia.org/wiki?curid=2547998", "title": "Robert Gass", "text": ""}
{"id": "2547999", "revid": "110157", "url": "https://it.wikipedia.org/wiki?curid=2547999", "title": "\u010cerepoveckij municipal'nyj rajon", "text": "Il \u010cerepoveckij municipal'nyj rajon \u00e8 un municipal'nyj rajon dell'Oblast' di Vologda, in Russia; il capoluogo \u00e8 \u010cerepovec.\nCollegamenti esterni.\nSito ufficiale"}
{"id": "2548014", "revid": "1318658", "url": "https://it.wikipedia.org/wiki?curid=2548014", "title": "Pisa Calcio 2006-2007", "text": "Questa pagina raccoglie i dati riguardanti il Pisa Calcio nelle competizioni ufficiali della stagione 2006-2007.\nStagione.\nNella stagione 2006-2007 il Pisa disputa il girone A della Serie C1. Il presidente Leonardo Covarelli, dopo la tribolata salvezza dell'anno precedente, d\u00e0 mandato al direttore sportivo Gianluca Petrachi di costruire una rosa profondamente rinnovata, e affida la panchina al tecnico toscano Piero Braglia. L'obiettivo dichiarato \u00e8 l'accesso ai play-off.\nDopo aver iniziato la stagione con tre pareggi consecutivi, in autunno la formazione nerazzurra ingrana un passo di marcia che la colloca stabilmente in zona play-off, nonostante un attacco abbastanza sterile ma grazie ad una difesa quasi impenetrabile.\nNel mercato di riparazione di gennaio la societ\u00e0 ingaggia diversi giovani di belle speranze (come Daniele Buzzegoli, Emanuele D'Anna e Fabio Ceravolo) che fanno fare un ulteriore salto di qualit\u00e0 alla formazione nerazzurra. Nel mese di febbraio la squadra raggiunge la prima posizione ed in seguito rimarr\u00e0 comunque sempre nelle prime tre posizioni.\nAll'ultima giornata il Pisa potrebbe vincere il campionato in caso di vittoria a e dei contemporanei insuccessi delle dirette rivali e . Tuttavia Sassuolo e Grosseto vincono, e la formazione neroazzurra incappa in una sconfitta per 1-0 che la fa classificare al terzo posto, costringendola di fatto a disputare i play-off.\nIn semifinale il Pisa si trova di fronte di nuovo il , e stavolta non si fa trovare impreparato: 1-1 in terra veneta e poi 3-1 in rimonta al ritorno in Toscana. La finale per l'accesso alla Serie B vede i neroazzurri contro il : la squadra brianzola vince 1-0 la partita di andata. Al ritorno al Pisa serve una vittoria a tutti i costi, e questa arriva: 1-0 alla fine dei tempi regolamentari che diventa 2-0 nei supplementari. Il Pisa torna in Serie B dopo 13 anni."}
{"id": "2548026", "revid": "767487", "url": "https://it.wikipedia.org/wiki?curid=2548026", "title": "Ancient Mother", "text": "Ancient Mother \u00e8 un album del compositore New Age statunitense Robert Gass, realizzato assieme al coro On Wings of Song da lui fondato."}
{"id": "2548027", "revid": "90919", "url": "https://it.wikipedia.org/wiki?curid=2548027", "title": "Bundesrat tedesco", "text": ""}
{"id": "2548031", "revid": "767487", "url": "https://it.wikipedia.org/wiki?curid=2548031", "title": "Blindman", "text": "Blindman \u00e8 un film del 1971 diretto da Ferdinando Baldi e interpretato da Ringo Starr, ex batterista dei Beatles.\nDistribuzione.\nIl film \u00e8 stato distribuito anche con il titolo alternativo \"Il cieco\"."}
{"id": "2548032", "revid": "1086846", "url": "https://it.wikipedia.org/wiki?curid=2548032", "title": "Pisa Sporting Club 1990-1991", "text": "Questa voce raccoglie le informazioni riguardanti il Pisa Sporting Club nelle competizioni ufficiali della stagione 1990-1991.\nStagione.\nDopo aver conquistato la promozione nell'estate del 1990, in questa stagione il Pisa disputa il campionato di Serie A.\nIl presidente Romeo Anconetani conferma sulla panchina il tecnico toscano Luca Giannini, affiancato fino al mese di marzo dal rumeno Mircea Lucescu in qualit\u00e0 di direttore tecnico, e ingaggia giocatori come il centravanti Michele Padovano dal Cosenza e il danese Henrik Larsen preso dal Lyngby, oltre a tesserare due giovani argentini: Diego Simeone e Jos\u00e9 Antonio Chamot.\nDopo aver iniziato la stagione con due vittorie su Bologna e Lecce, presto la squadra inizia un rapido declino e colleziona numerose sconfitte (le pi\u00f9 \"rotonde\" sono un (6-3) dall'Inter, un (5-1) dalla Juventus e un doppio (4-0) dalla Fiorentina). Nonostante le reti di Michele Padovano (11) e Lamberto Piovanelli (8), la squadra nerazzurra paga a pi\u00f9 riprese le incertezze della propria difesa e a poco servono vittorie come il (2-0) sul , il (0-2) in trasferta con la e il (2-3) al Tardini di .\nAl termine della stagione il Pisa arriva al terzultimo posto della classifica con 22 e torna in Serie B con Bologna, Cesena e Lecce. Scudetto per la prima volta alla Sampdoria. Nella Coppa Italia i nerazzurri entrano in gioco nel secondo turno e lo superano battendo nel doppio confronto l'Udinese, poi nel terzo turno cedono il passo alla Juventus. Parentesi internazionale tra novembre e giugno nel torneo europeo della Mitropa Cup, dove il Pisa vince il girone di qualificazione alla finale, ma poi perde la finale (2-1) con il Torino.\nMaglie e sponsor.\nLo sponsor tecnico per la stagione 1990-1991 \u00e8 Gems, mentre lo sponsor ufficiale \u00e8 Giocheria.\nOrganigramma societario.\nArea direttiva\nArea tecnica"}
{"id": "2548033", "revid": "103253799", "url": "https://it.wikipedia.org/wiki?curid=2548033", "title": "Sassuno", "text": "Il Sassuno \u00e8 un piccolo ma impetuoso rio dell'Appennino bolognese orientale.\nNasce dal Monte Cuccoli, un'altura facente parte del complesso montuoso di Monte Grande, a circa 420 metri di altitudine. Scende poi precipitosamente in direzione meridionale, dove riceve due ruscelli impetuosi anch'essi, ovvero il rio della Selva e il rio dei Masi, fino a confluire, dopo un percorso di 3,2\u00a0km, nel torrente Sillaro."}
{"id": "2548042", "revid": "1086846", "url": "https://it.wikipedia.org/wiki?curid=2548042", "title": "Pisa Sporting Club 1988-1989", "text": "Questa voce raccoglie le informazioni riguardanti il Pisa Sporting Club nelle competizioni ufficiali della stagione 1988-1989.\nStagione.\nNella Stagione 1988-1989, dopo la sofferta salvezza giunta al termine del campionato scorso, il Pisa del presidente Romeo Anconetani, ha affidato la panchina a Bruno Bolchi e ceduti Claudio Sclosa alla Lazio e Carlos Dunga alla Fiorentina, ha tentato di ripetersi, puntando ancora su nuovi stranieri, con gli arrivi dell'olandese Mario Been e del belga Francis Severeyns. Ma le difficolt\u00e0 ad andare a rete, hanno relegato presto i nerazzurri sul fondo della classifica. Il fallimentare rendimento di Francis Severeyns ha costretto Anconetani a correre ai ripari, ingaggiando nel mercato autunnale Giuseppe Incocciati, l'ex atalantino ha segnato sette reti, senza riuscire per\u00f2 ad invertire la tendenza. Anche i cambi di allenatore, da Bruno Bolchi a Luca Giannini, non hanno portato ai miglioramenti attesi, e cos\u00ec il Pisa \u00e8 retrocesso, piazzandosi al penultimo posto con 23 punti, e con solo 17 gol all'attivo, media di un gol ogni due partite, il peggiore attacco del campionato. Con i nerazzurri sono scesi di categoria il Torino, il Pescara ed il Como, lo scudetto \u00e8 stato stravinto dall'Inter di Giovanni Trapattoni.\nParadossalmente \u00e8 stato un buon rendimento sotto rete, a garantire invece al Pisa la sua miglior prestazione di sempre in Coppa Italia, dove \u00e8 giunto fino alle semifinali, eliminato dal Napoli. Ha vinto, prima del campionato, il sesto girone della prima fase, promosso alla seconda con Fiorentina ed Ancona. Ha poi vinto il terzo girone della seconda fase, superando Ancona, Roma e Pescara, nei quarti di finale a gennaio, ha eliminato nel doppio confronto il Verona, poi come detto, ha ceduto al Napoli il passaggio alla finale.\nMaglie e sponsor.\nLo sponsor tecnico per la stagione 1988-1989 fu Hummel, mentre lo sponsor ufficiale fu Saeco.\nOrganigramma societario.\nArea direttiva\nArea tecnica"}
{"id": "2548045", "revid": "103253786", "url": "https://it.wikipedia.org/wiki?curid=2548045", "title": "Ronco (rio)", "text": "Il Ronco \u00e8 un impetuoso rio dell'Appennino bolognese orientale, il maggior affluente da sinistra del torrente Sillaro.\nNasce dal versante sud-orientale di Monte Grande (da quello settentrionale nascono invece i torrenti Quaderna e Gaiana), a circa 560 metri di altitudine. Scende tortuosamente in direzione est fino a versarsi, dopo un percorso di 4,6\u00a0km, nel Sillaro.\nA differenza del vicino rio Sassuno, il rio Ronco ha una maggiore portata media e un letto molto pi\u00f9 ampio, spesso a rischio di straripamenti."}
{"id": "2548046", "revid": "767487", "url": "https://it.wikipedia.org/wiki?curid=2548046", "title": "Grand Prix Hassan II 1995", "text": "Il Grand Prix Hassan II 1995 \u00e8 stato un torneo di tennis giocato sulla terra rossa.\n\u00c8 stata l'11\u00aa edizione del Grand Prix Hassan II,\nche fa parte della categoria World Series nell'ambito dell'ATP Tour 1995.\nSi \u00e8 giocato al Complexe Al Amal di Casablanca in Marocco, dal 20 al 27 marzo 1995.\nCampioni.\nSingolare.\n Gilbert Schaller ha battuto in finale Albert Costa 6-4, 6-2\nDoppio.\n Tom\u00e1s Carbonell / Francisco Roig hanno battuto in finale Emanuel Couto / Jo\u00e3o Cunha e Silva 6-4, 6-1"}
{"id": "2548051", "revid": "729019", "url": "https://it.wikipedia.org/wiki?curid=2548051", "title": "Felipe \u00c1ngeles", "text": "Biografia.\nFelipe \u00c1ngeles nacque il 13 giugno 1868 a Zacualtip\u00e1n (Hidalgo), da Felipe \u00c1ngeles e Juana Ram\u00edrez. Il padre era un agricoltore e partecip\u00f2 alla guerra messicano-statunitense nel 1847 e alla guerra contro i francesi e l'impero di Massimiliano I nel 1862.\nStudi\u00f2 a Pachuca e all'Eroico Collegio Militare a Citt\u00e0 del Messico. Nel 1908 part\u00ec per la Francia come tenente per studiare l'artiglieria moderna. Era a Parigi quando nel 1910 scoppi\u00f2 la rivoluzione messicana, e non gli fu permesso di tornare in Messico. Nel 1912, fu in grado di tornare sotto il nuovo presidente Francisco Madero. Madero lo nomin\u00f2 direttore dell'Accademia militare di Chapultepec. Fu inviato nello stato di Morelos per reprimere la ribellione di Emiliano Zapata. Tuttavia, concesse l'amnistia ai ribelli, e grazie a questo la violenza diminu\u00ec.\nQuando la Decade tragica, una rivolta contro Madero, scoppi\u00f2 a Citt\u00e0 del Messico nel 1913, \u00c1ngeles torn\u00f2 di corsa nella capitale. L\u00ec, Madero voleva nominarlo capo delle truppe fedeli al governo, ma questo fu fermato dallo staff militare, perch\u00e9 \u00c1ngeles non era ancora un generale. Invece, Victoriano Huerta fu nominato capo e disert\u00f2, deponendo Madero. Quando Madero e il suo vicepresidente Jos\u00e9 Mar\u00eda Pino Su\u00e1rez furono assassinati, \u00c1ngeles fugg\u00ec in Francia.\nIn Francia entr\u00f2 in contatto con gli avversari di Huerta, che lo persuasero a tornare in Messico. \u00c1ngeles si un\u00ec all'esercito costituzionale di Venustiano Carranza, che lo nomin\u00f2 generale di brigata. \u00c1ngeles ide\u00f2 la strategia del triplo attacco a Citt\u00e0 del Messico: \u00c1lvaro Obreg\u00f3n da nord-ovest, Pancho Villa da nord e Pablo Gonz\u00e1lez Garza da nord-est. Tuttavia, Carranza vide \u00c1ngeles come un sostenitore del vecchio ordine e diffidava di lui. Carranza fu quindi felice quando \u00c1ngeles si un\u00ec alla Divisi\u00f3n del Norte di Pancho Villa come generale di artiglieria. \u00c1ngeles ebbe un ruolo importante nei maggiori successi di Villa, tra cui la battaglia di Torre\u00f3n ma soprattutto la presa di Zacatecas. \u00c1ngeles era conosciuto come un uomo molto gentile. Pi\u00f9 volte convinse Villa a non uccidere i nemici catturati e lo stesso \u00c1ngeles cerc\u00f2 sempre di fare il minor numero di vittime possibile durante le sue battaglie. Villa aveva piena ammirazione per \u00c1ngeles, e questo ebbe un'influenza moderatrice su di lui.\nDopo la sconfitta di Huerta e la vittoria dei costituzionalisti, la leadership rivoluzionaria si disintegr\u00f2. \u00c1ngeles si schier\u00f2 con Villa contro Carranza e serv\u00ec come rappresentante di Villa alla Convenzione di Aguascalientes. \u00c1ngeles, uno dei leader pi\u00f9 esperti dei convenzionalisti, fu proposto come candidato presidenziale, ma la convenzione decise di nominare Eulalio Guti\u00e9rrez come presidente. Nel 1915, guid\u00f2 con successo la cattura di Monterrey, ma fu sconfitto poco dopo, quindi fugg\u00ec negli Stati Uniti. Qui tent\u00f2 di radunare gente per porre fine alla guerra civile e formare un governo di coalizione. Dopo la fine della prima guerra mondiale, temeva che gli Stati Uniti sarebbero intervenuti in Messico se la violenza fosse continuata. Ritorn\u00f2 in Messico ma non riusc\u00ec a convincere Villa a porre fine alla sua guerriglia.\nDopo un fallito attacco di Villa su Ciudad Ju\u00e1rez, vide che lo spargimento di sangue non sarebbe mai finito e lasci\u00f2 l'esercito di Villa. Viaggi\u00f2 da solo per un po' fino a quando fu arrestato dalle truppe di Carranza. Dopo un processo farsa, fu condannato a morte e, nonostante le richieste di perdono da parte del governo degli Stati Uniti e Sara P\u00e9rez, la vedova di Madero, fu fucilato."}
{"id": "2548053", "revid": "1776051", "url": "https://it.wikipedia.org/wiki?curid=2548053", "title": "Bizzarra", "text": "Bizzarra \u00e8 un personaggio dei fumetti pubblicati dalla DC Comics. \u00c8 una versione distorta del personaggio di Wonder Woman, cos\u00ec come Bizzarro lo \u00e8 di Superman. \u00c8 un essere con un'intelligenza estremamente scarsa e si esprime affermando il contrario di ci\u00f2 che vuole intendere.\nBiografia del personaggio.\nSilver Age.\nBizarro-Wonder Woman fu mostrata per la prima volta come membro della squadra di eroi disadattati Bizzarro Justice League che abitavano il Mondo Bizzarro. La loro base \u00e8 un sottomarino abbandonato in fondo al mare. Il team consisteva di Bizzarro, Bizzarra, Lanterna Gialla, Bizzarro Aquaman, e Bizzarro Hawkman. Batzarro lasci\u00f2 il gruppo per formarne uno suo chiamato \"Gli Insider\", una versione Bizzarro della squadra Outsiders.\nNella storia, Bizzarro era stanco di essere in grado di battere i membri della Bizzarro Justice League cos\u00ec cre\u00f2 una versione Bizzarro del criminale conosciuto come Amazo. Amazo rub\u00f2 i poteri della Justice League, inclusi quelli di Wonder Woman e li diede agli ordinari cittadini di Mondo Bizzarro. Dopo aver realizzato la follia della sua azione, Bizzarro convinse Bizzarro Amazo a restituire i poteri ai loro legittimi proprietari.\nModern Age.\nNella 1986 la DC Comics introdusse la storia \"Crisi sulle Terre infinite\". La storia dell'intera compagnia cancell\u00f2 la storia di quasi tutti i personaggi della DC. Bizzarra fu reintrodotta come parte della nuova formazione della Bizzarro Justice League (in cui militavano Bizzarro, Batzarro, Bizzarro-Flash, Lanterna Gialla e Bizzarro-Hawkgirl). Vivevano su un pianeta quadrato di nome Htrae che era interamente popolato da cittadini Bizzarro. Ad un certo punto, Bizzarro-Hawkgirl leg\u00f2 Bizzarra con il suo stesso lazzo. Fu spiegato che il lazzo di Bizzarra costringeva coloro che ne venivano imprigionati a dire solo bugie. Bizzarra sembr\u00f2 essere romanticamente interessata a Bizzarro, ma i sentimenti non erano ricambiati, dato che Bizzarro era innamorato solo della versione Bizzarro di Lois Lane. Durante la storia si vide che a causa dell'esposizione ai raggi del sole blu di Htrae, Bizzarro ottenne l'abilit\u00e0 di creare nuove forme di vita Bizzarro. Non \u00e8 chiaro se Bizzarra fu creata da Bizzarro o se fosse un personaggio gi\u00e0 esistente.\nBizzarra venne mostrata pi\u00f9 avanti come assistente del criminale Monarca. Lei, pi\u00f9 altri svariati supereroi, torturarono Tracer senza piet\u00e0. Bizzarra termin\u00f2 la battaglia impiccando Tracer con il suo lazzo ad una scala antincendio.\nAltre Versioni.\nAll Star Superman.\nNel 2005 la DC Comics rilasci\u00f2 una linea di fumetti \"All-Star\". Questa linea non fa parte della continuit\u00e0 degli altri fumetti, cos\u00ec la storia non ebbe alcun impatto sulla storia dei fumetti di Wonder Woman. Nel fumetto \"All Star Superman\", venne introdotta una Bizzarro-Wonder Woman. Generalmente \u00e8 una statua di circa 2 metri portata da Bizzarro nelle varie missioni della Bizzarro Justice League. Bizzarro spieg\u00f2 che la Bizarro-Wonder Woman cominci\u00f2 la sua vita come una bellissima neonata che col passare del tempo si trasform\u00f2 in un'orribile statua di creta. Proprio l'opposto della nascita di Wonder Woman, che cominci\u00f2 la sua vita come statua di creta raffigurante una bambina che poi divenne una donna in carne e ossa. Nonostante fosse una statua inanimata, Bizzarro insistette che Bizzarro-Wonder Woman fosse un'ottima compagna di squadra.\nPoteri e abilit\u00e0.\nCome Wonder Woman, Bizzarra possiede super forza e riflessi perfetti. Possiede anche un lazzo che costringe chiunque a mentire.\nAltri media.\nUna prima versione di Bizzarra fu mostrata in un episodio della serie animata del 1985 \"The Super Powers Team: Galactic Guardians\", intitolata \"The Bizarro Super Powers Team\". Nell'episodio, Bizzarro decise che il mondo dei Bizzarro meritava pi\u00f9 eroi dei soli Bizzarro-Supermen. Cos\u00ec prese un raggio duplicatore dalla Terra e fece duplicati Bizzarro degli eroi Firestorm, Cyborg e Wonder Woman. Pianificando di portare questi nuovi esseri sul suo pianeta, Bizzarro fu convinto da Mr. Mxyzptlk ad addestrare i nuovi duplicati sulla Terra, cosa che provoc\u00f2 parecchi guai ai veri Super Amici. Nell'episodio, Bizzarra viene chiamata Bizzarro-Wonder Woman ed \u00e8 doppiata dall'attrice B.J. Ward, che doppi\u00f2 anche Wonder Woman."}
{"id": "2548056", "revid": "767487", "url": "https://it.wikipedia.org/wiki?curid=2548056", "title": "P\u00e1l Dunay", "text": ""}
{"id": "2548065", "revid": "6923", "url": "https://it.wikipedia.org/wiki?curid=2548065", "title": "Michel Godin", "text": ""}
{"id": "2548067", "revid": "287204", "url": "https://it.wikipedia.org/wiki?curid=2548067", "title": "Oratorio Elmas", "text": "Il Gruppo Sportivo Oratorio Elmas \u00e8 la principale societ\u00e0 di pallacanestro di Elmas.\nStoria.\nLa societ\u00e0 ASD Gruppo Sportivo Oratorio Elmas viene costituita nel 1975 grazie a don Pietro Meledina, allora parroco di Elmas e a Gino Argiolas che fu anche il primo presidente. Per Don Pietro l'oratorio era un luogo di crescita e di confronto, quindi di socializzazione per i giovani, Gino Argiolas sent\u00ec il desiderio di appoggiarlo per far nascere una societ\u00e0 sportiva che aggregasse maschi e femmine, a livello oratoriano; grazie al sostegno e alla disponibilit\u00e0 di alcuni amici del presidente Argiolas nacque cos\u00ec il G.S. Oratorio Elmas. \nVennero attrezzati due campi all'aperto ed inizi\u00f2 subito l'attivit\u00e0 sportiva; il primo allenatore a guidare una squadra del G.S. Oratorio Elmas fu Memmo Lopis e la prima partita ufficiale li vide sconfitti per 45 a 1 contro lo Sporting Karalis. \nAlla fine del 1975 la societ\u00e0 contava tra gli iscritti 359 ragazzi e 390 ragazze. \nNel 2004-05 ha preso parte alla Serie A2 ed \u00e8 giunta sedicesima nel Girone Sud, retrocedendo in Serie B1. Dopo una stagione, nel 2006 ha rinunciato alla terza serie.\nRipartita dai campionati regionali, nel maggio 2009 la squadra ha preso parte agli spareggi di Serie B per la promozione in B d'Eccellenza ed \u00e8 stata eliminata dalle Stelle Marine Ostia, malgrado la vittoria nella partita di ritorno. Prima nella classifica per il ripescaggio, in luglio viene ripescata in B1."}
{"id": "2548068", "revid": "156341", "url": "https://it.wikipedia.org/wiki?curid=2548068", "title": "Sardegna Elmas", "text": ""}
{"id": "2548071", "revid": "599013", "url": "https://it.wikipedia.org/wiki?curid=2548071", "title": "Giorgio Rastelli", "text": ""}
{"id": "2548074", "revid": "1718925", "url": "https://it.wikipedia.org/wiki?curid=2548074", "title": "Pisa Sporting Club 1987-1988", "text": "Questa voce raccoglie le informazioni riguardanti il Pisa Sporting Club nelle competizioni ufficiali della stagione 1987-1988.\nStagione.\nDopo aver ottenuto nel 1987 la promozione dalla cadetteria all'ultima giornata, nella stagione 1987-1988 il Pisa torna a disputare il campionato di Serie A.\nIl presidente Romeo Anconetani affida la panchina al tecnico Giuseppe Materazzi. Il mercato estivo dei nerazzurri \u00e8 stato contraddistinto da acquisti come il difensore inglese Paul Elliott, il giovane Aldo Dolcetti, l'attaccante Ricardo Paciocco, e il centrocampista brasiliano Dunga.\nIl Pisa inizia la stagione con quattro sconfitte consecutive, chiude l'andata co 11 punti in terz'ultima posizione, poi la squadra in autunno ottiene dei risultati importanti come le vittorie sull'Inter e sulla Fiorentina (entrambe 2-1), anche se fino a primavera prosegue un andamento alternato.\nNelle ultime tre giornate si assiste a una vittoria (1-0) nello scontro diretto con il terzultimo, a un pareggio a reti bianche con la Sampdoria a Marassi e una vittoria decisiva nell'ultima giornata (2-0) sul , che regala ai nerazzurri la salvezza e il diritto a disputare un'altra annata in Serie A. Nel girone di ritorno il Pisa ha raccolto 13 punti. Alla fine del campionato i tre \"capocannonieri\" nerazzurri avranno segnato 3 reti a testa: Piovanelli, Lucarelli e Bernazzani.\nIn Coppa Italia il Pisa ha vinto l'ottavo girone di qualificazione, giocato prima del campionato, davanti a Juventus, , Lecce, Catanzaro e Casertana, passando agli ottavi di finale. In Coppa Italia, vi sono novit\u00e0 per questa stagione, nel girone di qualificazione le vittorie valgono tre punti, i pareggi non ci sono pi\u00f9, se una partita finisce in parit\u00e0, nel suo girone il Pisa pareggia con Lazio e Lecce, si tirano i 5 calci di rigore, chi vince porta a casa due punti, chi perde un solo punto. Poi a gennaio si giocano gli ottavi di finale, nei quali il Pisa viene eliminato nel doppio confronto con la Sampdoria.\nA livello internazionale il Pisa riesce invece a rivincere, dal 24 al 30 maggio 1988, la sua seconda Mitropa Cup, battendo (3-0) in finale gli ungheresi del V\u00e1ci Izzo, un torneo a sei squadre disputato a Pisa, in rappresentanza di Italia, Ungheria, Cecoslovacchia e Jugoslavia, squadre neopromosse dalle seconde divisioni."}
{"id": "2548076", "revid": "7336", "url": "https://it.wikipedia.org/wiki?curid=2548076", "title": "Piancaldoli", "text": ""}
{"id": "2548077", "revid": "33689", "url": "https://it.wikipedia.org/wiki?curid=2548077", "title": "Alan Pardew", "text": "Carriera.\nDal 2010 al 2015 \u00e8 stato l'allenatore del Newcastle United, con il quale ha raggiunto il quinto posto nella stagione 2011-2012, riportando cos\u00ec i \"Magpies\" nelle competizioni continentali (Europa League) dopo sei anni. Nelle due annate successive, per\u00f2, la squadra ha ottenuto risultati deludenti, tanto che lo stesso Pardew \u00e8 stato molto contestato dai tifosi bianconeri.\nIl 3 gennaio 2015 ha lasciato il Newcastle per firmare un contratto triennale con il Crystal Palace, sostituendo l'esonerato Neil Warnock; con le \"Eagles\" ha chiuso il campionato al decimo posto. Nella stagione 2015-2016 la squadra ha terminato la Premier League in quindicesima posizione, centrando la salvezza soltanto nelle ultime partite, mentre in FA Cup ha perso la finale contro il Manchester United per 1-2. Il 22 gennaio 2017 \u00e8 stato esonerato in seguito ad una prima parte di stagione negativa, che vedeva il Palace in zona retrocessione.\nIl 29 novembre 2017 \u00e8 diventato il nuovo allenatore del West Bromwich Albion, sostituendo l'esonerato Tony Pulis. Il 2 aprile 2018 \u00e8 stato esonerato dai \"Baggies\", con la squadra all'ultimo posto in classifica e reduce da otto sconfitte consecutive.\nIl 24 dicembre 2019 \u00e8 stato nominato allenatore degli olandesi dell'ADO Den Haag, penultimi in classifica al termine del girone di andata; rimasto in carica per otto partite, il 28 aprile 2020 si \u00e8 dimesso per via dell'annullamento definitivo del campionato a causa della pandemia di COVID-19.\nIl 23 novembre 2020 \u00e8 diventato il direttore tecnico della squadra bulgara del CSKA Sofia.\nStatistiche.\n\"Statistiche aggiornate al 2 novembre 2019.\""}
{"id": "2548079", "revid": "726373", "url": "https://it.wikipedia.org/wiki?curid=2548079", "title": "Il Giallo Economico Classico", "text": "Il Giallo Economico Classico \u00e8 una collana edita dalla Compagnia del Giallo (gruppo Newton Compton), a cura di Rosella Presciuttini Maggiulli, e dedicata ad opere di genere giallo.\nIl primo numero esce in edicola il 3 aprile 1993."}
{"id": "2548080", "revid": "287204", "url": "https://it.wikipedia.org/wiki?curid=2548080", "title": "Grand Prix Hassan II 1995 - Singolare", "text": "Il singolare del Grand Prix Hassan II 1995 \u00e8 stato un torneo di tennis facente parte dell'ATP Tour.\nGilbert Schaller ha battuto in finale Albert Costa 6-4, 6-2."}
{"id": "2548089", "revid": "599013", "url": "https://it.wikipedia.org/wiki?curid=2548089", "title": "Bertil Uggla", "text": "Palmar\u00e8s.\nIn carriera ha conseguito i seguenti risultati:"}
{"id": "2548090", "revid": "767487", "url": "https://it.wikipedia.org/wiki?curid=2548090", "title": "Serie B 1982-1983 (pallacanestro maschile)", "text": "Il campionato di Serie B di pallacanestro maschile 1982-1983 \u00e8 stato il nono dall'ultima riforma dei campionati.\nVi partecipano trentadue squadre divise geograficamente in due gironi da sedici. Le squadre si incontrano per la \"regular season\" in partite di andata e ritorno, la vittoria vale 2 punti, la sconfitta 0. Dopo i play-off, le squadre vincenti sono promosse in Serie A2. Retrocedono 8 squadre: le ultime 4 classificate di ogni girone della regular season."}
{"id": "2548094", "revid": "600608", "url": "https://it.wikipedia.org/wiki?curid=2548094", "title": "Nazionale italiana di atletica leggera", "text": ""}
{"id": "2548095", "revid": "599013", "url": "https://it.wikipedia.org/wiki?curid=2548095", "title": "Jen\u0151 Erd\u00e9lyi", "text": ""}
{"id": "2548100", "revid": "729019", "url": "https://it.wikipedia.org/wiki?curid=2548100", "title": "Mammon (Spawn)", "text": "Mammon (o Lord Mammon) \u00e8 un personaggio immaginario della serie a fumetti \"Spawn\", fumetto americano molto famoso negli anni '90 creato da Todd McFarlane.\nBiografia.\nSaga dello Hellspawn Supremo.\nMammon \u00e8 un demone al soldo di Malebolgia, signore dell'ottavo girone infernale. Caduto in disgrazia dopo la rivolta degli angeli, precipit\u00f2 all'inferno dove decise di servire Malebolgia con l'incarico di selezionare il nuovo Spawn per guidare le truppe di Malebolgia contro i soldati angelici. Dopo anni passati sotto il servizio di Malebolgia, durante i quali apprese le arti magiche, decide di andarsene e trovare l'Hellspawn pi\u00f9 grande, colui che lo aiuter\u00e0 a distruggere il mondo per poi ricrearlo in modo che possa poi comandarlo. Dopo la morte di Malebolgia causata da Al Simmons, l'ultima incarnazione di Spawn, Mammon ha finalmente avuto campo libero per dedicarsi al suo scopo restando nell'ombra. Anni dopo rientra in scena divenendo il nemico principale di Simmons, il quale apprende che la figlia che credeva aver perso per l'aborto della moglie Wanda, non \u00e8 morta ma \u00e8 stata salvata da Mammon che l'ha cresciuta per farla divenire l'Hellspawn Supremo. Trasportato nel limbo, Simmons e la figlia ingaggiano una lotta dalla quale Simmons esce sconfitto. Solo l'intervento di Nyx, giovane strega alleata di Simmons che era discesa assieme a lui nel Limbo, riesce a bloccare lo Spawn Supremo e il suo mentore Mammon, grazie a un incantesimo che li incatena al suolo infernale per l'eternit\u00e0.\nSaga del Pistolero.\nHenry Simmons, antenato di Al Simmons vissuto intorno al 1881, appartenente al reggimento del Decimo Cavalleria di Fort Concho, \u00e8 in fuga per aver reagito all'assassinio di un compagno quando s'imbatte in un uomo vestito interamente di bianco. L'uomo non si ferma che un istante a guardare Simmons, poi fugge al trotto in mezzo alla neve. Simmons pensando che un uomo senza un pesante cappotto non possa resistere a lungo in mezzo a quella tormenta lo segue sperando di raggiungere un rifugio e arriva a una casa dove tutti, donne e bambini, sono stati uccisi. Dopo poco arrivano alcune persone che trovandolo in mezzo a quel macello lo accusano di omicidio e lo portano in paese per giustiziarlo ma prima dell'esecuzione Simmons viene rinchiuso in prigione, dove fa la conoscenza di Old Job, marito e padre della famiglia rinvenuta da Simmons. L'uomo spiega al compagno di sventura che conosce l'identit\u00e0 degli assassini della propria famiglia, sono gli uomini di Kemper, l'uomo che controlla la citt\u00e0 e che ha ucciso la sua famiglia per impossessarsi del terreno di loro propriet\u00e0. Durante la discussione entra in scena l'uomo vestito di bianco, che altri non \u00e8 che Mammon, che dopo aver addormentato il vice dello sceriffo propone ai due uomini di passare al servizio di Malebolgia, in cambio essi potranno esaudire un loro desiderio: Old Job vendicarsi dell'intero villaggio che non ha mosso un dito per aiutare la sua famiglia e Simmons potrebbe rivedere Alba. Old Job accetta ma Simmons rifiuta dicendo che il suo amore non accetterebbe mai un uomo che ha venduto la propria anima all'inferno. Old Job muore e rinasce come Hellspawn a cui Mammon concede un giorno per massacrare il villaggio. Alla fine della saga, Simmons sar\u00e0 l'unico sopravvissuto della citt\u00e0, poich\u00e9 Mammon l'ha graziato fermando Old Job che stava per ammazzarlo visto che ha riconosciuto in lui la forza che un giorno generer\u00e0 l'Hellspawn Supremo."}
{"id": "2548110", "revid": "1243", "url": "https://it.wikipedia.org/wiki?curid=2548110", "title": "Ferrovia della val Seriana", "text": ""}
{"id": "2548111", "revid": "984922", "url": "https://it.wikipedia.org/wiki?curid=2548111", "title": "Acquabona", "text": "L'Acquabona \u00e8 un piccolo torrente dell'Appennino imolese, affluente di destra del torrente Sillaro, che scorre interamente nel territorio comunale di Casalfiumanese (BO).\nIn realt\u00e0 assume il nome \"Acquabona\" solo alla fine del suo corso (lungo 5,6 chilometri) mentre prima \u00e8 conosciuto con altri due nomi. Nasce infatti col nome di \"rio Sassatello\" dal monte Sassoleone, a 587\u00a0m di altitudine. Scorre poi in direzione nord dove muta il nome in \"rio del Molinetto\", e dove riceve da sinistra il rio di Ripiano. \u00c8 dopo questa confluenza che assume il nome di \"Acquabona\" e viene chiamato 'torrente'; termina il suo corso nel Sillaro vicino alla confluenza di questo col rio Sassuno."}
{"id": "2548114", "revid": "922800", "url": "https://it.wikipedia.org/wiki?curid=2548114", "title": "Cortopotere ShortFilmFestival", "text": "Cortopotere ShortFilmFestival \u00e8 un festival internazionale di cortometraggi svoltosi a Bergamo dal 2000 al 2011.\nDurante le giornate di proiezioni oltre al Concorso Nazionale ed Internazionale si aggiungono \"Spazio Bergamo\", concorso riservato agli autori residenti sul territorio bergamasco e \"Progetto Ambiente\", momento educativo per le scuole in cui cinema ed ambiente dialogano.\nStoria.\nNasce nel 2000. Alla prima edizione uf\ufb01ciale arrivano 63 opere da tutta Italia, 10 quelle selezionate per il concorso, svoltosi all'Auditorium di Ponteranica.\nNel 2001 il concorso assume de\ufb01nitivamente la ripartizione Fiction, Opere di ricerca, Documentario e Animazione. Viene pubblicato il primo catalogo, ampliate le rassegne (Man Ray, Luis Bu\u00f1uel e il cinema surrealista). Si consolida Spazio Bergamo, sezione del concorso dedicata ai registi bergamaschi. 108 opere pervenute, 14 quelle selezionate per il concorso.\nNel 2002 i cortometraggi del concorso raddoppiano (da 108 a 224), le rassegne vedono il cinema polacco di Roman Pola\u0144ski, Vittorio De Seta, l'omaggio al cinema delle origini di Georges M\u00e9li\u00e8s. In concorso 30 cortometraggi.\nNel 2003 il festival si sposta all'Auditorium di Piazza della Libert\u00e0 e consolida la collaborazione con Lab80 Film-Bergamo Film Meeting e Fondazione Alasca, oltre al coinvolgimento dell'Universit\u00e0 degli Studi di Bergamo, con la quale viene organizzata una conferenza sul cinema americano di Stan Brakhage e Maya Deren. 235 le opere pervenute e 48 quelle selezionate. \nNel 2004 vengono selezionati 44 cortometraggi su 257 arrivati. Le rassegne sono su Pier Paolo Pasolini, il due film ' e ' (15 cortometraggi sul tempo) e un omaggio a Luigi Di Gianni.\nNel 2005 arrivano 269 opere e ne vengono selezionate 30 per il concorso. La rassegna ospita autori di nicchia come il francese Patrick Bokanowski accanto a retrospettive dedicate alla Nouvelle Vague, Michelangelo Antonioni e Werner Herzog.\nNel 2006 arrivano 256 cortometraggi e ne vengono selezionati 24. Le rassegne ospitano la retrospettiva dedicata a David Lynch e Peter Tscherkassky, l'omaggio al videoartista Chris Cunningham e quella al documentario italiano degli anni sessanta. \nNel 2007 vengono eliminate le rassegne cinematogra\ufb01che in favore del concorso internazionale. 605 cortometraggi arrivati da tutto il mondo, 56 quelli selezionati (12 nazionali, 44 internazionali).\nNel 2008 arrivano 624 cortometraggi da tutto il mondo e rispetto all'anno precedente si amplia il bacino extraeuropeo. Ne vengono selezionati 45, di cui 33 internazionali (Inghilterra, Polonia, Argentina, Spagna, Repubblica Ceca, Germania, Messico, Belgio, Iran, Australia, Bulgaria, Portogallo, Canada, Danimarca, Svizzera, Francia, Russia, Israele, Bosnia Erzegovina, Slovacchia) e 12 nazionali. Tornano le rassegne cinematogra\ufb01che: omaggi a Abbas Kiarostami, Jacques Tati, Zbigniew Rybczy\u0144ski.\nNel 2009 viene abolita la tassa di iscrizione al concorso e chiuso il concorso dedicato alle sceneggiature. Nasce la collaborazione con l'Universit\u00e0 degli Studi di Bergamo, che ne ospita la sede."}
{"id": "2548118", "revid": "26339648", "url": "https://it.wikipedia.org/wiki?curid=2548118", "title": "Sister of mercy", "text": ""}
{"id": "2548120", "revid": "26339650", "url": "https://it.wikipedia.org/wiki?curid=2548120", "title": "Sister of Mercy", "text": ""}
{"id": "2548130", "revid": "161374", "url": "https://it.wikipedia.org/wiki?curid=2548130", "title": "FASTWEBTV", "text": ""}
{"id": "2548141", "revid": "287204", "url": "https://it.wikipedia.org/wiki?curid=2548141", "title": "Estoril Open 1995", "text": "L'Estoril Open 1995 \u00e8 stato un torneo di tennis giocato sulla terra rossa.\n\u00c8 stata la 6\u00aa edizione dell'Estoril Open, che fa parte della categoria ATP World Series nell'ambito dell'ATP Tour 1995,\nIl torneo si \u00e8 giocato all'Estoril Court Central di Oeiras in Portogallo, dal 3 al 10 aprile 1995.\nCampioni.\nSingolare.\n Thomas Muster ha battuto in finale Albert Costa, 6\u20134, 6\u20132\nDoppio.\n Evgenij Kafel'nikov / Andrej Ol'chovskij hanno battuto in finale Marc-Kevin Goellner / Diego Nargiso, 5\u20137, 7\u20135, 6\u20132"}
{"id": "2548150", "revid": "110157", "url": "https://it.wikipedia.org/wiki?curid=2548150", "title": "Gij\u00f3n Baloncesto", "text": "Il Gij\u00f3n Baloncesto S.A.D. \u00e8 un ex squadra di basket di Gij\u00f3n, nella regione delle Asturie, in Spagna. Il club attualmente non gioca in nessun campionato, anche se nel recente passato ha pi\u00f9 volte militato nella Liga ACB, il massimo campionato spagnolo.\nStoria.\nNasce nel 1982 per acquisizione dei diritti federali del Real Grupo de Cultura Covadonga, che militava nella Segunda Divisi\u00f3n della Liga Espa\u00f1ola. Nella sua prima stagione viene promossa in Primera Divisi\u00f3n B, dove gioca sino al 1990, quando viene promossa nella Primera Divisi\u00f3n. Rimane nella categoria per quattro stagioni, fino a quando, nel 1994, la Federaci\u00f3n Espa\u00f1ola de Baloncesto crea la liga EBA e integra il club. Al termine della stagione 1994-1995 la squadra viene promossa nella Liga ACB, ma passa solo un anno prima che la squadra retroceda nella seconda divisione, la Liga LEB, appena creata.\nNella stagione 1998-99 la squadra viene nuovamente promossa in Liga ACB, retrocedendo solo nella stagione 2001-02. Tra la stagione 2002-03 e 2006-07 rimane sempre nella Liga LEB Oro, per poi retrocedere nel 2007 nella Liga LEB Plata (terza divisione). Dopo la stagione 2008-09 il club sparisce dal panorama cestistico spagnolo in seguito alla decisione della societ\u00e0 di non iscriversi a nessun campionato."}
{"id": "2548151", "revid": "129019", "url": "https://it.wikipedia.org/wiki?curid=2548151", "title": "Palacio de Cibeles", "text": "Il Palacio de Cibeles di Madrid \u00e8 un emblematico edificio della citt\u00e0, oggi sede del Comune. Situato nella Plaza de Cibeles, fu progettato da Antonio Palacios e Joaqu\u00edn Otamendi come sede per la \"Sociedad de Correos y Tel\u00e9grafos\" della Spagna.\nStoria e descrizione.\nIl Palacio de Comunicaciones fu l'ultimo dei quattro edifici del contorno della piazza ad essere costruito. Pu\u00f2 essere considerato come quello che meglio identifica la piazza, disponendosi incurvato sull'angolo sudorientale e propiziando la definizione circolare della stessa. Inoltre, il suo aspetto istituzionale e la sua considerevole altezza massima (la torre centrale \u00e8 alta pi\u00f9 di 60 m) rinforzano la sensazione di chiusura dell'ampio spiazzo nel quale confluiscono la \"calle de Alcal\u00e1\" e i viali di Recoletos e del Prado.\nIl palazzo, che occupa una superficie totale di 12.207 m\u00b2, venne costruito nel luogo in cui sorgevano i Jardines del Buen Retiro. Cominci\u00f2 ad essere edificato nell'anno 1904, a partire da un progetto degli architetti Antonio Palacios e Juli\u00e1n Otamendi e dell'ingegnere \u00c1ngel Chueca. Il costo totale giunse ai 10.311.860 pesetas. I lavori ebbero termine tre anni dopo, nel 1907.\nL'edificio presenta uno stile molto personale dei due architetti, che in seguito svilupperanno nell'Hospital de Maudes, figlio di diverse correnti che si integrano in un complesso coerente: il neogotico, specialmente l'opera di Viollet-le-Duc, la scoperta di sincerit\u00e0 strutturale e dei materiali da parte di architetti e ingegneri come Gustave Eiffel e Otto Wagner, e la passione di Palacios per gli stili regionali spagnoli, in particolar modo il tardo gotico e i lavori di Rodrigo Gil de Honta\u00f1\u00f3n. La monumentalit\u00e0 dei suoi volumi emula i modelli architettonici statunitensi vigenti all'epoca e le sue composizioni volumetriche denotano un certo tocco francese. Riguardo agli elementi decorativi esterni, questi rimandano all'architettura medievale spagnola, presente anche nella lavorazione della pietre.\nUno degli aneddoti pi\u00f9 famosi riguardanti questo edificio racconta della visita di Trotsky, che visit\u00f2 Madrid negli anni '30, al principio del suo esilio, ed era una figura molto rispettata. Lo portarono a passeggio per il centro di Madrid e al vedere l'edificio in questione rimase tanto sorpreso dalla sua monumentalit\u00e0 che lo chiam\u00f2 \"Nuestra Se\u00f1ora de las Comunicaciones\".\nL'edificio fu progettato come un'\"Opera d'arte totale\" (in tedesco, \"Gesamtkunstwerk\") nella quale il minimo dettaglio, dalle luminarie fino ai banchi della \"Sala de operaciones\" o al sistema di ventilazione, formano un complesso artistico unitario al servizio della sua funzione come \"Casa de Correos\". \u00c8 stato oggetto di una riforma architettonica per adattarlo alla nuova sede del Comune di Madrid."}
{"id": "2548153", "revid": "838137", "url": "https://it.wikipedia.org/wiki?curid=2548153", "title": "Carmen McRae", "text": "Trasse ispirazione da Billie Holiday, ma ha sviluppato la sua voce in modo distintivo e personale. Ha registrato pi\u00f9 di 60 album durante la sua carriera (1939 - 1991), eseguendo concerti e registrazioni negli Stati Uniti, Europa e Giappone.\nHa iniziato a studiare all'et\u00e0 di otto anni il pianoforte e la musica dei grandi del jazz come Louis Armstrong e Duke Ellington, incontrando la cantante Billie Holiday quando aveva solo 17 anni. Inizi\u00f2 a suonare il pianoforte e esibirsi come cantante a New York in un famoso jazz club di Harlem chiamato Minton's Playhouseed.\nIn seguito ottenne il suo primo lavoro importante come pianista nella Big Band di Benny Carter (1944).\nNel 1948 si trasfer\u00ec a Chicago, suonando il pianoforte costantemente per quasi quattro anni, prima di tornare a New York, dove nei primi anni cinquanta la sua carriera incontr\u00f2 il successo. Nel 1954, \u00e8 stata votata come miglior nuova cantante dalla rivista Down Beat. Spos\u00f2 il bassista Ike Isaacs alla fine del 1950.\nTra i suoi progetti discografici pi\u00f9 interessanti ci sono: \"Mad About The Man\" (1957) con il compositore No\u00ebl Coward, \"Boy Meets Gir\"l (1957) con Sammy Davis Jr., l'album tributo contenente una raccolta di canzoni di Nat King Cole \"You 're Lookin' at Me\" (1983), un album di duetti live con la cantante Betty Carter \"Duets\" (1987); ha chiuso la sua brillante carriera con omaggi a Thelonious Monk, \"Carmen Sings Monk\" (1990) e a Sarah Vaughan, \"Sarah: Dedicated to You\" (1991).\nNel 1955 prende parte al film La giungla del quadrato, nel 1960 I sotterranei e nel 1979 a Radici - Le nuove generazioni.\nCarmen McRae ha cantato nei jazz club di tutti gli Stati Uniti e in tutto il mondo per oltre cinquant'anni, partecipando al leggendario Monterey Jazz Festival (1961-1963, 1966, 1971, 1973, 1982), al North Sea Jazz Festival nel 1980, al Montreux Jazz Festival nel 1989 e ad Umbria Jazz (1990)."}
{"id": "2548155", "revid": "1154737", "url": "https://it.wikipedia.org/wiki?curid=2548155", "title": "Laurenzano", "text": "Il Laurenzano \u00e8 un grosso rio dell'Appennino bolognese, il principale affluente del torrente Zena.\nPercorso.\nNasce dal monte Rosso (591\u00a0m) a circa 580 metri di altitudine, presso \"Livergnano\", una frazione del comune di Pianoro. Il suo corso segue una direzione abbastanza regolare verso nord e poi verso est, ricevendo alcuni ruscelli il pi\u00f9 importante dei quali \u00e8 il rio di Monazzano, e poi confluisce da sinistra nello Zena dopo un percorso di 13,5 chilometri."}
{"id": "2548158", "revid": "287204", "url": "https://it.wikipedia.org/wiki?curid=2548158", "title": "Alberto Cianchi", "text": "Biografia.\nDopo aver praticato sport da giovane ha seguito successivamente la carriera da dirigente sportivo. Ha ricoperto la carica di presidente della Rari Nantes Florentia per pi\u00f9 mandati, dal 1982 al 1987.\n\u00c8 stato inoltre consigliere della Federazione Italiana Nuoto dal 1982 al 1986, accompagnando la delegazione della nazionale azzurra di pallanuoto alle Olimpiadi di Los Angeles del 1984.\nParallelamente ha seguito anche la carriera politica: dal 1995, per due mandati, \u00e8 stato eletto consigliere comunale a Firenze nelle liste prima nel PDS e poi dei Ds."}
{"id": "2548172", "revid": "15756", "url": "https://it.wikipedia.org/wiki?curid=2548172", "title": "Something to Write Home About", "text": "Something to Write Home About \u00e8 un album del gruppo emo/indie rock statunitense The Get Up Kids, pubblicato nel 1999 dalla Vagrant Records.\nIl disco ha ottenuto un grande successo commerciale, raggiungendo nell'anno delle due uscita la 31\u00aa posizione della Billboard Top Heatseekers nell'America settentrionale, ed ottenendo buone reazioni della critica. \"Something to Write Home About\" \u00e8 il primo album della formazione di Kansas City con James Dewees alle tastiere.\nDopo l'album di debutto, \"Four Minute Mile\", il gruppo aveva ricevuto delle offerte di contratto con delle major ma ciononostante, decisero di restare con un'etichetta indipendente firmando per la Vagrant dopo il rapporto improduttivo con la Mojo Records.\nRegistrazione.\nAll'epoca della firma del contratto con la Vagrant, l'etichetta era ancora una societ\u00e0 piccola. Prima della produzione del disco, il co-proprietario della Vagrant, John Cohen, chiese un prestito ai genitori, i quali ipotecarono la loro casa per reperire i fondi per l'album.\n\"Something to Write Home About\" \u00e8 stato registrato in due mesi ai Mad Hatter Recording Studios di Silverlake, in California. \u00c8 stato prodotto da Chad Blinman e dal musicista e produttore di Kansas City Alex Brahl, che successivamente ha fondato la Curb Appeal Records con il chitarrista dei Get Up Kids Jim Suptic.\nPromozione.\nDall'album sono stati estratti due singoli. Il primo, \"Ten Minutes\" \u00e8 stato pubblicato dalla Sub Pop Singles Club su vinile da 7\" nel febbraio 1999. Il secondo, \"Action &amp; Action\" \u00e8 stato pubblicato il 24 marzo 2000 in Europa dalla Epitaph Records.\nIl gruppo \u00e8 stato in tour per tre anni dopo la pubblicazione del disco, fino alla registrazione del successivo \"On a Wire\". La tourn\u00e9e ha incluso date di supporto ai Green Day per il loro tour di promozione a \"\", accompagnati da Koufax e The Anniversary e sponsorizzati da Napster, e l'apertura dell'Outloud tour di Yahoo! del 2001 con Ozma e Weezer.\nRipubblicazione.\nNell'agosto 2008 iniziano a diffondersi voci sulla pubblicazione di una edizione speciale dell'album per il decimo anniversario dell'uscita del disco, che avrebbe incluso un DVD sulla storia del gruppo. Le voci iniziano a diffondersi tra i fan a partire dal tour dei Reggie and the Full Effect, quando il cantante ed ex-tastierista dei Get Up Kids James Dewees annuncia che la band avrebbe ripubblicato l'album in contemporanea ad un tour nella primavera del 2009. Dopo molte speculazioni, in un'intervista a Mishmash Magazine, Dewees conferma di stare lavorando ad una riunione di una \u00abvecchia band degli anni novanta e dell'inizio degli anni 2000\u00bb.\nLa ripubblicazione viene confermata in un post del blog musicale del The Kansas City Star, che conferma le notizie sulla riformazione del gruppo per un tour nel 2009, in onore del decimo anniversario di quello che resta l'album di maggior successo della formazione di Kansas City. Matt Pryor, inoltre, conferma la ripubblicazione in una speciale edizione con DVD e photo book. Nel gennaio 2009, la Doghouse Records ripubblica l'album su vinile nero e viola.\nIl 10 giugno 2009, assieme all'annuncio del tour europeo e della prima parte del tour americano, la formazione annuncia la data della pubblicazione della edizione speciale di \"Something to Write Home About\", fissata all'8 settembre 2009."}
{"id": "2548173", "revid": "287204", "url": "https://it.wikipedia.org/wiki?curid=2548173", "title": "Shohimardon", "text": "Shohimardon (anche \"Shahimardan\" o \"Shakhimardan\", (russo \u0428\u0430\u0445\u0438\u043c\u0430\u0440\u0434\u0430\u043d) \u00e8 un piccolo centro della regione di Fergana, nell'Uzbekistan orientale. Si tratta di un'exclave usbeca in pieno territorio kirghiso, in una valle dei monti Pamir-Alaj. \n\u00c8, in ordine di grandezza, la seconda exclave usbeca della valle di Fergana dopo Sokh. Ha un territorio di 90\u00a0km\u00b2 e quasi 10.000 abitanti. Il 90% usbechi e il 9% kirghisi.\nIl poeta Hamza Hakimzade Niyazi ha vissuto e lavorato a Shohimardon fino alla morte dove fu ucciso l\u00ec nel 1929 e negli anni sessanta vi fu costruito un mausoleo in suo onore.\nSecondo una leggenda, una delle possibili sette sepolture del Califfo Ali, genero del profeta Maometto, potrebbe essere qui a Shohimardon."}
{"id": "2548174", "revid": "580197", "url": "https://it.wikipedia.org/wiki?curid=2548174", "title": "Segunda Liga 2008-2009", "text": "La Liga Vitalis 2008-2009 \u00e8 stata la diciannovesima edizione della Liga de Honra, il secondo livello del campionato di calcio portoghese.\nPer la terza volta assunse il nome di uno sponsor: Vitalis.\nA partire da questa edizione la competizione fu ridotta a 16 squadre: 4 retrocesse dalla Primeira Liga, 2 promosse dalla II Divis\u00e3o e il resto salve dalla stagione precedente.\nIl vincitore fu il Olhanense, promosso in Primeira Liga insieme al Uni\u00e3o Leiria, secondo classificato.\nGondomar e Boavista furono retrocessi in II Divis\u00e3o.\nClassifica.\nNote:\nIl Vizela viene retrocesso a causa di un caso di corruzione"}
{"id": "2548175", "revid": "1573940", "url": "https://it.wikipedia.org/wiki?curid=2548175", "title": "Palazzo Marcello (Santa Croce)", "text": "Palazzo Marcello \u00e8 un palazzo di Venezia, situato nel sestiere di Santa Croce, davanti al ponte omonimo, all'imbocco del rio di Malcanton.\nStoria.\nPalazzo Marcello fu costruito nel XV secolo e divenne una delle dimore della nobile famiglia veneziana dei Marcello.\nAttualmente la struttura \u00e8 in buono stato e ospita un'attivit\u00e0 alberghiera.\nDescrizione.\nIl palazzo \u00e8 caratterizzato da una lunga facciata asimmetrica in stile gotico.\nUna grande pentafora orna la parte sinistra del piano nobile, affiancata a sinistra da una monofora ogivale e a destra da quattro.\nIl mezzanino e il secondo piano hanno la stessa forometria, che segue uno schema analogo a quello del piano nobile, ma con aperture pi\u00f9 piccole e una quadrifora in luogo della pentafora.\nMezzanino e piano nobile sono divisi da una cornice marcapiano."}
{"id": "2548176", "revid": "256896", "url": "https://it.wikipedia.org/wiki?curid=2548176", "title": "Sonda a fascio di elettroni", "text": "La sonda a fascio di elettroni \u00e8 un adattamento del microscopio elettronico a scansione (SEM) che viene impiegato nelle analisi dei guasti dei semiconduttori. Mentre un SEM standard pu\u00f2 essere fatto funzionare in un intervallo di tensione tra 25KeV e 30eV, la sonda a fascio elettronico funziona normalmente a 1KeV. La sonda a fascio elettronico \u00e8 capace di misurare tensioni e temporizzare forme d'onda nelle strutture interne dei semiconduttori. Forme d'onda possono venire misurate sulle linee metalliche, su strutture di diffusione che hanno un segnale attivo elettricamente variante. Il funzionamento della sonda \u00e8 simile a quello di un oscilloscopio a scansione. Un modulo di prova ciclico, ripetitivo deve essere applicato al dispositivo in esame. Le sonde a fascio di elettroni vengono usate principalmente per le analisi friontali dei semiconduttori. Con l'avvento della tecnologia a piastrine senza adduttori, molte sonde a fascio di elettroni sono state sostituite con delle strumentazioni di analisi retrostanti.\nTeoria di funzionamento.\nLa sonda a fascio di elettroni genera una immagine scansionando sistematicamente un fascio di elettroni focalizzato su una regione specifica della superficie di un semiconduttore. Gli elettroni ad elevata energia del fascio primario colpiscono la superficie di silicio, producendo un numero di elettroni secondari a bassa energia. Gli elettroni secondari sono diretti indietro attraverso la colonna del microscopio ad elettroni a scansione verso un rivelatore. Le quantit\u00e0 variabili di elettroni secondari che raggiungono il rivelatore vengono interpretate per produrre l'immagine SEM.\nDurante la modalit\u00e0 di acquisizione di forme d'onda, il fascio di elettroni primario viene focalizzato su un singolo punto della superficie del dispositivo. Mentre il dispositivo sotto controllo opera ciclicamente il suo schema di prova, il segnale nel punto in sondaggio varia. Le variazioni di segnale producono una variazione corrispondente nel campo elettrico locale che circonda il punto in esame. Ci\u00f2 influisce sul numero di elettroni secondari che fuoriescono dalla superficie e raggiungono il rivelatore. Poich\u00e9 gli elettroni sono caricati negativamente, un conduttore al potenziale di +5V inibisce la fuga di elettroni, mentre un potenziale di 0 V permette ad numero maggiore di elettroni di raggiungere il rivelatore. Monitorando queste variazioni di potenziale si pu\u00f2 produrre una forma d'onda di tensione del segnale nel punto in sondaggio."}
{"id": "2548179", "revid": "83531", "url": "https://it.wikipedia.org/wiki?curid=2548179", "title": "Bogotazo", "text": "Il Bogotazo \u00e8 un periodo di proteste, disordini e repressioni che si ebbe nel centro di Bogot\u00e0, capitale della Colombia, in seguito all'assassinio di Jorge Eli\u00e9cer Gait\u00e1n, candidato indipendente per il Partito Liberale per le elezioni del 1950, avvenuto il 9 aprile 1948. \u00c8 considerato uno dei primi atti del periodo conosciuto come La Violencia.\nPrecedenti.\n1946.\nNel corso del 1946 verso la fine del governo di Alberto Lleras Camargo, che aveva assunto l'incarico in seguito alle dimissioni di Alfonso L\u00f3pez Pumarejo, il Partito Liberale colombiano si divise in due correnti capeggiate dai due candidati alle elezioni presidenziale del 5 maggio: il candidato ufficiale Gabriel Turbay e Jorge Eli\u00e9cer Gait\u00e1n, candidato indipendente.\nQuesta divisione facilita la vittoria elettorale del Partito conservatore che torna alla presidenza, dopo 16 anni di governi liberali, con il candidato Mariano Ospina P\u00e9rez.\nI voti dei 3 candidati furono: Ospina 565\u00a0000 voti, Turbay 441\u00a0000 voti e Gait\u00e1n 358\u00a0000 voti, la maggior parte dei voti di Gait\u00e1n furono ottenuti principali centri Ospina Perez fece un governo di unit\u00e0 nazionale con la partecipazione dei 2 partiti.\n1947.\nLe elezioni legislative del 16 marzo 1947 vedono il prevalere dei candidati seguaci di Gait\u00e1n e il 14 luglio i vertici del partito gli assegnano la guida del partito Liberale. Il Congresso il 24 ottobre lo proclama capo unico del partito e la morte di Gabriel Turbay, avvenuta per cause naturali a Parigi il 17 novembre dello stesso anno, fa s\u00ec che Gait\u00e1n sia il candidato unico per le elezioni del 1950.\nLa sua campagna elettorale prevedeva un miglioramento delle condizioni di vita delle classi pi\u00f9 povere della societ\u00e0 colombiana, questo fece ottenere molti consensi a Gait\u00e1n portandolo ad essere il favorito per le elezioni del 1950.\n1948.\nIl 7 febbraio del 1948 Gait\u00e1n guida una manifestazione di pi\u00f9 di 100\u00a0000 persone, la \"Marcha del Silencio\", per protestare contro le numerose violenze politiche avvenute nelle diverse parti del paese.\nNel suo discorso, noto come \"Oraci\u00f3n por la paz\" si rivolge al presidente Ospina Perez dicendo: \nIl 15 febbraio, Gait\u00e1n in una manifestazione per ricordare 20 liberali massacrati nel dipartimento di Caldas fece un nuovo discorso, chiamato \"Oraci\u00f3n por los Humildes\", nel quale disse:\nIl 15 marzo visti la passivit\u00e0 del governo l'aumento della violenza, il giorno precedente a Bucaramanga gruppi non identificati attaccarono dei militanti liberali, Gait\u00e1n chiede ai ministri del suo partito di lasciare il governo conservatore.\nIl 30 marzo viene inaugurata a Bogot\u00e0 la IX Conferenza Panamericana, la delegazione colombiana \u00e8 presieduta dal ministro degli esteri Laureano G\u00f3mez. Vengono ammessi soltanto i dirigenti ufficiali del partito liberale e a Gait\u00e1n non viene permesso di partecipare ai lavori. Laureano G\u00f3mez \u00e8 eletto presidente della conferenza e la delegazione colombiana \u00e8 guidata da Carlos Lozano y Lozano.\nI fatti.\nGait\u00e1n usc\u00ec dal suo ufficio per recarsi a pranzo con Plinio Mendoza Neira, Pedro Eliseo Cruz, Alejandor Vallejo e Jorge Padilla, verso le 13:00 del 9 aprile. Uscendo dal palazzo Mendoza Neira lo prese per il braccio portandolo avanti al gruppo per chiedergli un consiglio, oltrepassata la porta del palazzo 3 proiettili colpiscono il politico portandolo alla morte pochi minuti dopo all'ospedale dove il suo amico Pedro Eliseo Cruz stava tentando di fargli una trasfusione di sangue. I colpi, secondo la versione ufficiale furono sparati da Juan Roa Sierra, anche se questa versione ha diversi punti oscuri.\nSecondo altre testimonianze due individui sospetti erano stati visti diverse volte nelle vicinanze dell'ufficio di Gait\u00e1n a partire dalla met\u00e0 di marzo; questo fatto insospett\u00ec l'ascensorista dell'edificio Pablo L\u00f3pez che rifer\u00ec il fatto alla segreteria di Gait\u00e1n. Gli stessi due individui furono visti il 9 aprile, uno pi\u00f9 alto e magro rispetto all'altro. Stavano aspettando l'uscita di Gait\u00e1n. Quando egli usci, il pi\u00f9 alto fece un segnale al pi\u00f9 piccolo, che spar\u00f2. Il numero e la frequenza dei colpi varia a seconda delle testimonianze. L'uomo pi\u00f9 alto si mescol\u00f2 alla folla, mentre il pi\u00f9 piccolo rimase l\u00ec con la pistola in mano.\nLe persone che si trovavano sulla strada, per la maggior parte persone di classe sociale umile (venditori di lotteria, lustrascarpe, ecc.) rincorsero il presunto assassino gridando: \"Hanno ucciso il dottor Gait\u00e1n, prendiamo l'assassino\". Un funzionario di Polizia, Carlos Alberto Jim\u00e9nez, prese il presunto assassino e lo fece entrare all'interno di una drogheria a poche centinaia di metri dal luogo dell'omicidio per proteggerlo dalla folla, inizi\u00f2 a interrogarlo, ma il giovane nervoso non riusciva a dire altro che esclamazioni rivolte alla Vergine Maria. La folla riusc\u00ec a entrare nella drogheria e colp\u00ec Roa Sierra fino ad ucciderlo, il suo corpo senza vita fu poi preso e trascinato per le strade fino al palazzo del governo dove fu lasciato ridotto a brandelli e nudo.\nA partire da questo momento inizi\u00f2 una rivolta nazionale contro il governo di Ospina, chiedendo le sue dimissioni. Nel centro della citt\u00e0 iniziarono dei saccheggi che si estesero subito in altre zone della citt\u00e0 e in altre citt\u00e0 della Colombia. I manifestanti oltre a saccheggiare incendiarono i tram, le chiese, i palazzi del centro della citt\u00e0 e gli stessi negozi saccheggiati. All'inizio le forze di polizia cercarono di controllare la folla, in seguito alcuni poliziotti e militari si unirono alla rivolta fornendo ai rivoltanti armi, mentre altri membri delle forze dell'ordine non esitarono a sparare sui dimostranti. Le vittime furono diverse centinaia, si va dai 500 morti riportati in un telegramma dell'ambasciata tedesca fino a stime non ufficiali di pi\u00f9 di 3000 morti. Tutto il centro della citt\u00e0 fu distrutto e inizi\u00f2 un periodo di violenza a livello nazionale.\nDurante il processo per l'assassinio diverse persone testimoniarono che Roa Sierra non era l'assassino, anzi furono l'assassino e le persone che erano con lui a spingere la folla al linciaggio di Roa Sierra. Altre testimonianze riferirono che Roa Sierra fu l'assassino ma non era solo e non aveva pianificato da solo l'omicidio. Nel 1978 la giustizia colombiana stabil\u00ec che Juan Roa Sierra era schizofrenico e ag\u00ec da solo per motivi personali. Nel libro \"Vivere per raccontarla\", un'autobiografia dello scrittore colombiano Gabriel Garc\u00eda M\u00e1rquez, sono raccontati sia l'omicidio sia la successiva rivolta cos\u00ec come vissuti dalla scrittore colombiano. Diversi analisti considerano che le conseguenze di questi fatti contribuirono alla nascita di movimenti di guerriglia come le FARC e l'ELN. Nel 2001 la televisione colombiana Caracol Television e History Channel fecero un documentario intitolato \"Bogotazo: Historia de una ilusion\" (Bogotazo: Storia di una illusione) dedicato ai misteri collegati alla morte di Jorge Eliecer Gait\u00e1n.\nLa conferenza Panamericana.\nI lavori della IX Conferenza Panamericana erano entrati nel vivo, gli Stati Uniti avevano come obiettivo quello di convincere gli stati partecipanti a dichiarare il comunismo come un'attivit\u00e0 fuori legge. In quella conferenza si stavano ponendo le basi per quella che sar\u00e0 poi l'Organizzazione degli Stati Americani. Negli stessi giorni si stava organizzando anche un congresso degli studenti latinoamericani in risposta alla conferenza panamericana, con lo scopo di protestare nei confronti dell'interventismo statunitense in diverse nazioni americane.\nQuesto congresso fu finanziato dal governo peronista argentino e vi intervennero studenti di diversi paesi sudamericani, soprattutto da Panama, Costa Rica, Messico, Venezuela e Cuba. Tra i partecipanti c'era il futuro presidente cubano Fidel Castro, allora studente di legge. Castro era arrivato a Bogot\u00e0 il 31 marzo e aveva preso contatti con altri studenti e Gait\u00e1n per organizzare una manifestazione di studenti al termine della quale Gait\u00e1n doveva tenere un discorso. Per organizzare la manifestazione era previsto un incontro tra Castro e Gait\u00e1n per il 9 aprile, alle 14:00, l'incontro non si fece a causa dell'assassinio del leader liberale. Secondo alcune fonti l'assassinio \u00e8 relazionato con lo svolgimento della conferenza."}
{"id": "2548199", "revid": "729019", "url": "https://it.wikipedia.org/wiki?curid=2548199", "title": "Bryce Lawrence", "text": "Biografia.\nProveniente da Tauranga, nella Baia dell'Abbondanza, Lawrence inizi\u00f2 la carriera arbitrale nel 1994 sulle orme di suo padre, anch'egli direttore di gara internazionale; nel 1997 inizi\u00f2 a dirigere in Currie Cup.\nGi\u00e0 insegnante, divenne arbitro professionista e nel 2005 fu inserito nei quadri tecnici del Super 14 (primo incontro diretto in tale torneo, quello tra Crusaders e Chiefs).\nA livello di \"test match\" internazionali, nel 2008 Lawrence esord\u00ec sia nel Sei Nazioni ( - a Cardiff) che nel Tri Nations ( - a Perth), torneo che vide schierati solo arbitri del SANZAR, allo scopo di applicare in tale torneo le regole sperimentali dell'Emisfero Sud sperimentate in stagione nel Super 14.\nSelezionato dall'International Rugby Board per dirigere il primo dei tre \"test match\" con il previsti nel \"Tour\" 2009 dei British and Irish Lions, ricevette critiche dalla stampa britannica per una direzione di gara troppo permissiva verso il gioco giudicato violento dei sudafricani e per avere, nel corso del secondo match in cui era giudice di linea, mal consigliato l'arbitro francese Christophe Berdos su un fallo grave di Schalk Burger, non sanzionato con l'espulsione (dita negli occhi dell'avversario Luke Fitzgerald durante una mischia); pi\u00f9 generalmente fu giudicato inadatto ad arbitrare incontri internazionali di alto livello; comunque, l'arbitro neozelandese fu impiegato nuovamente nel Tri Nations 2009: il 29 agosto a Perth ha diretto l'incontro tra e .\nNel corso del Sei Nazioni 2011 \u00e8 stato il direttore di gara della prima vittoria dell' sulla nel torneo."}
{"id": "2548203", "revid": "599013", "url": "https://it.wikipedia.org/wiki?curid=2548203", "title": "Angelo Treves", "text": ""}
{"id": "2548205", "revid": "1705737", "url": "https://it.wikipedia.org/wiki?curid=2548205", "title": "Trattato di Mosca (1940)", "text": "Il trattato di pace di Mosca fu sottoscritto da Finlandia ed Unione Sovietica il 12 marzo 1940 e segn\u00f2 la fine della Guerra d'inverno durata 105 giorni.\nI firmatari furono: per parte sovietica, il Ministro degli Affari esteri sovietico Molotov, il Presidente del Soviet Supremo russo \u017ddanov, il Comandante dello Stato Maggiore sovietico Vasilevskij; per parte finlandese, il Primo Ministro Ryti, l'ambasciatore finlandese presso l'URSS Paasikivi, il generale Walden e l'ex Ministro degli Affari esteri finlandese Voionmaa. Gli strumenti di ratifica vennero scambiati il 21 marzo.\nAntefatto.\nIl governo finlandese ricevette le prime condizioni di una pace provvisoria dall'Unione Sovietica (attraverso l'ambasciatore sovietico a Stoccolma) il 29 gennaio 1940. Fino ad allora, l'Armata Rossa aveva combattuto con lo scopo di occupare tutta la Finlandia. A questo punto, il governo sovietico era pronto a temperare le proprie pretese. Le richieste erano che la Finlandia cedesse l'Istmo della Carelia, compresa la citt\u00e0 di Viipuri, e la costa finlandese del Lago Ladoga, inoltre la Penisola di Hanko doveva essere affittata all'Unione Sovietica per 30 anni.\nLa Finlandia respinse queste richieste ed intensific\u00f2 la sua richiesta di aiuto verso la Svezia, la Francia e il Regno Unito. Anche se la Finlandia nel lungo periodo non aveva alcuna possibilit\u00e0 contro un paese dotato di uomini e risorse immensamente superiori i rapporti dal fronte davano alla Finlandia la speranza di poter attendere un intervento della Societ\u00e0 delle Nazioni. Segnali positivi, anche se incostanti, dalla Francia e Gran Bretagna, e le aspettative pi\u00f9 realistiche di truppe provenienti dalla Svezia (per le quali erano stati fatti piani e preparati per tutto il 1930) erano ulteriori motivi che spinsero la Finlandia a non precipitarsi ai negoziati di pace.\nNel febbraio del 1940, il Comandante in Capo delle forze armate finlandesi maresciallo Mannerheim espresse per\u00f2 il suo pessimismo sulla situazione militare, spingendo il governo ad avviare i negoziati di pace il 29 febbraio, lo stesso giorno nel quale l'Armata Rossa inizi\u00f2 un attacco contro Viipuri (oggi Vyborg).\nLa pace.\nIl 6 marzo, una delegazione finlandese guidata dal Primo ministro Risto Ryti si rec\u00f2 a Mosca; durante i negoziati, l'Armata Rossa ruppe le linee di difesa finlandese intorno Tali e si avvicin\u00f2 considerevolmente a Viipuri.\nL'accordo di pace venne firmato alle 24:00 del 12 marzo, ora di Mosca, cio\u00e8 alle 01.00 del 13 marzo in Finlandia. Il protocollo allegato al trattato prevedeva che il combattimento cessasse a mezzogiorno (ora russa, e quindi alle 11:00 secondo l'ora finlandese), la lotta infatti continu\u00f2 fino a quel momento.\nLa Finlandia venne costretta a cedere quasi tutta la Carelia finlandese (un importante polo industriale comprendente Viipuri, la seconda citt\u00e0 pi\u00f9 grande della Finlandia), in totale quasi il 10% del territorio nazionale; tutto questo anche se gran parte di questa zona era ancora sotto controllo dell'esercito finlandese. Le truppe militari e i civili rimasti vennero velocemente evacuati verso l'interno del nuovo confine; 422.000 careliani, il 12% della popolazione finlandese, persero la propria casa.\n\u00c8 interessante notare che c'era anche una zona che i russi avevano occupato durante la guerra, che rimase in mano finlandese in base al trattato di pace: la zona di Petsamo. Tuttavia, il trattato di pace stabiliva che la Finlandia avrebbe dovuto concedere il libero passaggio per i civili sovietici da Petsamo verso la Norvegia.\nLa Finlandia inoltre dovette cedere parte della municipalit\u00e0 di Salla, la loro parte della penisola di Ryba\u010dij e le isole di Suursaari, Tyt\u00e4rsaari, Lavansaari, Peninsaari e Seiskari nel Golfo di Finlandia. Infine, furono costretti ad affittare per trenta anni la penisola di Hanko come base navale ai sovietici.\nContrariamente alla credenza comune il trasferimento su ferrovia finlandese delle truppe sovietiche alla base di Hanko non venne concesso nel trattato di pace, ma venne richiesto appena il 9 luglio, dopo che la Svezia aveva permesso il transito su binario delle truppe e degli armamenti della Wehrmacht da e verso la Norvegia occupata.\nUlteriori richieste erano che le apparecchiature e le installazione sui territori ceduti dovevano essere consegnati; in tal modo la Finlandia dovette cedere 75 locomotive, 2.000 vagoni ferroviari, e un elevato numero di auto, camion e navi.\nConseguenze della pace.\nI finlandesi rimasero scioccati dalle dure condizioni di pace, sembrava che fosse stato perso pi\u00f9 territorio in pace che in guerra.\nL'ingiustizia dei termini della pace resero i finlandesi pi\u00f9 inclini a cercare il sostegno dei nazisti, infatti solo un anno dopo, nel giugno 1941, la Finlandia riprese le ostilit\u00e0 con la guerra di Continuazione come cobelligerante del Terzo Reich."}
{"id": "2548206", "revid": "33689", "url": "https://it.wikipedia.org/wiki?curid=2548206", "title": "Partito Pirata", "text": "Il Partito Pirata (PP) \u00e8 una serie di partiti politici diffusi in numerosi Paesi. Nel programma hanno in comune il rafforzamento dei diritti civili, maggiori istituti di democrazia liquida, la riforma del diritto d'autore e dei brevetti, la libert\u00e0 di circolazione della conoscenza, la protezione dei dati personali, maggiore trasparenza e libert\u00e0 d'espressione, l'educazione libera. Il primo nato \u00e8 stato lo svedese all'inizio del 2006.\nL'intento \u00e8 quello di modificare, sia legalmente, sia concettualmente, il copyright e il diritto d'autore, in quanto sono da essi considerati troppo sbilanciati in favore dello sfruttamento economico a scapito dello sviluppo culturale della societ\u00e0.\nOrganizzazioni internazionali.\nL'Internazionale dei Partiti Pirata \u00e8 l'organizzazione internazionale che unisce i partiti pirata nazionali. Fondata nel 2006 come un'unione informale di partiti indipendenti tra loro, dall'ottobre 2009 ha ottenuto lo status di organizzazione non governativa in Belgio. La fondazione ufficiale con l'adozione di uno statuto \u00e8 avvenuta in una conferenza tra il 16 e il 18 aprile 2010 a Bruxelles, a cui hanno partecipato delegati provenienti da 22 Paesi.\nIl Partito Pirata Europeo \u00e8 l'organizzazione europea che unisce i partiti pirata nei Paesi dell'Unione europea. Fondato nel 2013 ha come scopo la collaborazione dei vari partiti pirata nell'ambito delle attivit\u00e0 nell'Unione Europea e nelle elezioni europee.\nI partiti pirata in Europa.\nPartito Pirata Italiano.\nIl Partito Pirata Italiano (PPIT) \u00e8 stato fondato il 16 settembre 2006 ed \u00e8 membro fondatore dell'Internazionale dei Partiti Pirata e del Partito Pirata Europeo.\nIl 18 dicembre 2011 i membri del Partito Pirata approvano il nuovo statuto che pone la democrazia liquida e l'Assemblea Permanente alla base del funzionamento pratico e politico del Partito.\nLa prima Assemblea Occasionale del partito si \u00e8 tenuta il 23 e 24 marzo 2013 a Milano. Nella seconda Assemblea Occasionale, tenutasi a Firenze il 25 gennaio 2014, Luca Cappelletti viene eletto rappresentante legale del partito.\nIl Partito Pirata Italiano ha di volta in volta collaborato con diversi partiti della sinistra italiana: alle elezioni europee del 2009 ha candidato il segretario Alessandro Bottoni come indipendente con Sinistra Ecologia Libert\u00e0 nella circoscrizione Italia nord-orientale (820 preferenze, non eletto); alle elezioni regionali nel Lazio del 2013 ha candidato Arturo Di Corinto come indipendente nelle liste di Sinistra Ecologia Libert\u00e0 (neppure egli eletto); alle elezioni amministrative del 2013 ha presentato una propria lista a Roma, in appoggio al candidato di Repubblica Romana Sandro Medici, raccogliendo 720 voti e lo 0,07% delle preferenze e non ottenendo seggi in consiglio comunale; alle elezioni europee del 2014 il Partito Pirata ha invece supportato alcuni candidati della lista L'Altra Europa con Tsipras che ne condividevano gli ideali (progetto DigiTsipras); alle elezioni amministrative del 2014 il Partito Pirata si \u00e8 presentato nel comune di Pioltello con una lista denominata \"Pioltello Pirata\" e con Cosimo Antonio Gervasi candidato alla carica di sindaco, ottenendo l'1,04% dei voti e nessun seggio in consiglio comunale.\nDal 2015, cos\u00ec come in Brasile, il Partito Pirata Italiano promuove l'Internet Ungovernance Forum insieme a tutte quelle realt\u00e0 e reti, territoriali e nazionali, che si battono per la neutralit\u00e0 della rete, la libert\u00e0 d'espressione e conoscenza, la privacy e la democrazia liquida. Sostiene anche il repubblicanesimo, l'antifascismo e appoggia il Comitato per i diritti civili delle prostitute.\nNel 2019 il Partito Pirata \u00e8 stato in corsa per le elezioni europee di maggio con proprie liste candidati su tutte e 5 le circoscrizioni, ottenendo 60.809 voti (0,23%) e non riuscendo a eleggere alcun parlamentare.\nNel II congresso nazionale del 25 ottobre 2020 Maria Rosaria lo Muzio viene eletta nuova segretaria del partito, Emmanuele Somma nuovo tesoriere e Aldo A. Pazzaglia nuovo garante.\nPartito Pirata Svedese.\nIn Svezia, il Partito Pirata (\"Piratpartiet\") \u00e8 un partito politico nato all'inizio del 2006 per iniziativa di Rickard Falkvinge.\nL'intento era quello di presentare un partito, alle elezioni politiche svedesi dello stesso anno, che si attivasse per modificare, sia legalmente, sia concettualmente, il diritto d'autore e i brevetti, per difendere la libert\u00e0 della Rete e la riservatezza dei cittadini. Secondo il partito, infatti, i diritti d'autore, i brevetti e le minacce di restrizione delle libert\u00e0 d'informazione sono strumentalizzate a fini economici e ostacolano lo sviluppo sociale.\nPartito Pirata Tedesco.\nIn Germania il Partito Pirata (\"Piratenpartei\") partecipa alle sue prime elezioni con le europee del 2009 raccogliendo lo 0,9% dei voti dell'elettorato tedesco. Nelle Elezioni federali in Germania del 2009 ha pi\u00f9 che raddoppiato i voti ottenendo il 2,0%, risultando il primo partito fra quelli che non hanno superato la soglia di sbarramento. Successivamente il partito \u00e8 cresciuto raggiungendo l'8,9% nelle elezioni del Land di Berlino nel settembre 2011 (per la prima volta a livello di Land tedesco, il partito ha superato lo sbarramento del 5% conquistando seggi) poi nuovamente superato con il 7.4% nelle elezioni della regione del Saarland nel marzo 2012, con l'8.3% nelle elezioni statali della regione Schleswig-Holstein e con il 7,5% nelle elezioni per la regione Renania Settentrionale-Vestfalia del maggio 2012.\nPartito Pirata Ceco.\nNella Repubblica Ceca il Partito Pirata Ceco (\") \u00e8 stato fondato nel 2009. Nelle elezioni del 2012 ha conquistato 1 seggio al Senato mentre nelle elezioni amministrative del 2014 \u00e8 entrato in vari consigli comunali, tra cui quello della capitale, Praga, e diventando il primo partito a Mari\u00e1nsk\u00e9 L\u00e1zn\u011b. Alle elezioni parlamentari del 2017 ha conquistato 22 seggi su 200 grazie al 10,79% dei voti posizionandosi terzo partito.\nPartito Pirata Islandese.\nIn Islanda il Partito Pirata (\") \u00e8 stato fondato nel 2012. Si \u00e8 presentato per la prima volta alle elezioni parlamentari in Islanda del 2013 ottenendo il 5,1% dei voti e 3 seggi all'Althing. Alle elezioni del 29 ottobre 2016 prese il 14,48% dei voti per un totale di 10 seggi su 63, dietro solamente ai Verdi (15,31%) e al Partito dell'Indipendenza (29,00%).\nLista dei partiti pirata nel mondo.\nDopo l'esperienza svedese sono nate associazioni o veri e propri partiti in tutto il mondo che si rifanno allo stesso partito e riportano il sostantivo \"pirata\" nella denominazione, utilizzano la vela nera stilizzata iscritta in un cerchio e logo principale del Partito svedese. Ci sono partiti Pirata ufficialmente registrati in Spagna, Austria, Grecia, Israele, Brasile, Paesi Bassi e Kazakistan. Ci sono partiti Pirati non registrati ma attivi negli Stati Uniti d'America, Regno Unito, Australia, Francia, Polonia, Russia e Belgio."}
{"id": "2548209", "revid": "767487", "url": "https://it.wikipedia.org/wiki?curid=2548209", "title": "Antoni Sobik", "text": ""}
{"id": "2548211", "revid": "709565", "url": "https://it.wikipedia.org/wiki?curid=2548211", "title": "Mondo Bizzarro", "text": "Mondo Bizzarro, conosciuto anche come Arret (in originale Htrae) \u00e8 un pianeta immaginario nell'universo DC. Introdotto nei primi anni sessanta, Mondo Bizzarro \u00e8 un pianeta a forma di cubo, casa di Bizzarro e dei suoi compagni, inizialmente versioni Bizzarro di Superman, Lois Lane e i loro figli. Pi\u00f9 tardi, furono creati altri Bizzarro, fra cui Bizzarra, Bizzarro-Flash, Lanterna Gialla, Bizzarro-Mxyzptlk e Batzarro, il Detective Peggiore del Mondo.\nConcezione.\nNel mondo Bizzarro di Arret (\"Terra\" al contrario; in originale \"Htrae\", contrario di \"Earth\"), la societ\u00e0 \u00e8 regolata dal Codice Bizzarro che afferma \u00abNoi fare tutto in opposizione alle cose Terrestri! Noi odia bellezza! \u00c8 un grave crimine fare qualcosa di perfetto nel Mondo Bizzarro!\u00bb. In un episodio, per esempio, un venditore stava concludendo un affare vendendo a Bizzarro delle azioni \u00abGarantite per farti perdere soldi\u00bb. Pi\u00f9 tardi, il sindaco chiese a Bizzarro di investigare su un crimine, \u00abPerch\u00e9 sei pi\u00f9 stupido dell'intera forza di polizia messa insieme\u00bb. Questo \u00e8 inteso e preso come un complimento.\nOriginariamente un pianeta normale, ora \u00e8 un pianeta a forma di cubo, da quando Superman fu condannato a fare qualcosa di perfetto al Codice Bizzarro di Arret, sottolineando che il Mondo Bizzarro aveva una forma perfetta e fu d'accordo nel renderlo un cubo se la sua pena fosse stata commutata.\nStorie successive introdussero versioni Bizzarro del mondo di Superman, come Bizzarro-Perry White e Bizzarro-Jimmy Olsen, creati utilizzando un raggio duplicatore su altri personaggi oltre che Superman e Lois Lane, cos\u00ec come i figli di Bizzarro e Lois. Ci fu anche una Bizzarro Justice League e una Bizzarro-Legione dei Super Eroi: la Bizzarro League e la Legione degli Stupidi Eroi. Bizzarro-Batman portava una cintura di equipaggiamento piena di cicche di sigarette, chewing gum e altri tesori Bizzarro privi di valore. Lanterna Gialla non aveva nessun potere dal suo anello del potere. Bizzarro-Aquaman non sapeva nuotare. C'era anche una Bizzarro-Marilyn Monroe, la pi\u00f9 brutta di tutti.\n\"Racconti dal Mondo Bizzarro\" divenne un segmento ricorrente in \"Adventure Comics\" dal 1961 al 1962. Golem animati di Kryptonite blu furono eruttati dalla superficie di Arret, propensi a battere i Bizzarro ed erano festeggiati dalle Bizzarro Lois.\nIn un'occasione, Keith Giffen raffigur\u00f2 Arret come \"senziente\" - \u00abIo \u00e8 il Mondo Bizzarro. Il pianeta Terra non pensa...prima, io s\u00ec\u00bb - ed il solo abitante sano era l'insetto in agguato.\nNei nuovi fumetti, Bizzarro vive in una Metropolis cimitero che egli chiama \u00abCimitero della Solitudine\u00bb.\nNella storia immaginaria \"Che cosa \u00e8 successo all'Uomo del Domani?\", che serv\u00ec da conclusione della continuazione di Superman della Silver Age, Bizzarro numero 1 fu influenzato verso la fine dal malvagio Mr. Mxyzptlk. Rendendosi conto che il raggiungimento del fine del Codice Bizzarro doveva smettere di essere \u00abun perfetto duplicato imperfetto\u00bb di Superman ed essere un \u00abimperfetto duplicato perfetto\u00bb di Superman. Alla fine, Bizzarro numero 1 distrusse il Mondo Bizzarro perch\u00e9 se la stessa esisteva, il Mondo Bizzarro non doveva.\nDopo \"Crisi sulle Terre infinite\", la miniserie \"Man of Steel\" ricostitu\u00ec la continuity di Superman. I curatori editoriali e gli scrittori della DC Comics considerarono il Mondo Bizzarro come sciocco e infantile, cos\u00ec non reintrodussero il Mondo Bizzarro nella ricostruzione. Sebbene in \"Superman\" (vol. 2) n. 87, il secondo clone Bizzarro post-Crisi cre\u00f2 un \"Mondo Bizzarro\" che non era altro che una ferramenta costruita da sembrare simile alla vera Metropolis. Tuttavia, il Joker super potenziato della Quinta Dimensione ricre\u00f2 la Terra nella forma del pianeta-cubo del Mondo Bizzarro, popolato da strani e bizzarri abitanti. Infine il Joker fu sconfitto e ritorn\u00f2 al suo stato normale.\nUn Mondo Bizzarro davvero commovente comparve in \"Adventures Comics\" (vol. 2) n. 1. Qui Bizzarro chiede che un tecnico riuscisse a fare il modo di radiodiffondere il suo diario. Non avendo scelta, il tecnico guard\u00f2 il diario, che raccontava la storia della passata versione del Mondo Bizzarro. Superman si ritrov\u00f2 l\u00ec inconsciamente e, trovando che le persone lo temevano, and\u00f2 in una \"furia costruttiva\". Il Bizzarro originale, alias Bizzarro numero 1, and\u00f2 sulla Terra e tent\u00f2 di fermare Superman con l'aiuto dei suoi amici. Tuttavia, quando gli altri Bizzarro tentarono di uccidere Superman, numero 1 li ferm\u00f2 dicendo che uccidere \u00e8 una caratteristica terrestre e che loro devono fare l'opposto. Capendo ci\u00f2, per quanto il Mondo Bizzarro potesse essere strano, i suoi abitanti erano pi\u00f9 al sicuro e pi\u00f9 felici di quelli della Terra grazie al comando di Bizzarro numero 1, Superman si scus\u00f2. Per mostrare la sua sncerit\u00e0 nascose una copia del Codice bizzarro dove nessuno lo avrebbe potuto vedere. Le persone tennero una parata in onore di numero 1 e con sua moglie Bizzarro-Lois e loro figlio, Bizzarro-Junior numero 1 al suo fianco, Bizzarro pianse dicendo \"Io essere...la creatura pi\u00f9 felice dell'universo\". Quando il tecnico fin\u00ec di leggere tutta la storia, vide Bizzarro andarsene e, orripilato, chiese se il diario non fosse una copia del Codice Bizzarro. Altrove, Bizzarro, che non aveva una casa e famiglia ed era tenuto in disprezzo da Superman, pianse perch\u00e9 era la cosa pi\u00f9 miserabile dell'universo.\nLa forma indistinguibile del Mondo Bizzarro comparve brevemente nelle pagine di \"Crisi Infinite\" insieme alle altre Terre nello spazio. Un primo piano, chiamata Terra-0, \u00e8 vista dove un Bizzarro sorridente sta strangolando una Bizzarro-Lois, con Bizzarro-Hawkman, Jimmy Olsen e Perry White in piedi accanto a lui e sorridenti.\nUn pianeta con la forma di un cubo, popolato da Bizzarro assortiti, fu scoperta ad orbitare intorno ad un sole blu da una pattuglia spaziale di Thanagariani.\nIn \"Action Comics\" n. 855, Bizzarro cattur\u00f2 Jonathan Kent e lo port\u00f2 sul suo mondo, facendosi di conseguenza seguire da Superman.\nFuori dalla continuit\u00e0 della DC, \"All Star Superman\" numeri 7 e 8 ebbero una storia in cui ritornarono su Htrae e Bizzarro, in cui il pianeta cubico senziente attacc\u00f2 la Terra finch\u00e9 Superman non intervenne, e che sfortunatamente ebbe un'esperienza riguardo alla perdita delle abilit\u00e0 dovuto alla supergravit\u00e0 di Htrae, ritirandosi dalla sua sfera personale, cos\u00ec come il dispositivo che replicava le radiazioni del sole rosso, rinvigorendo i suoi super poteri. Su questa Htrae revisionata, Superman incontr\u00f2 il duplicato Bizzarro di Batman, di Jor-El e Zibarro, un duplicato perfetto di Superman. Ci fu persino un duplicato imperfetto della Statua della Libert\u00e0 visibile sullo sfondo, sebbene senza nome. Alla fine della storia, Htrae svan\u00ec nel sottoverso, una nuova dimensione appena scoperta.\nNella cultura di massa.\nIl concetto di \"Bizzarro\" \u00e8 stato introdotto nella cultura popolare dove \u00e8 divenuto il significato di ogni cosa stranamente mutilata o deforme, non confinata alle pubblicazioni dei personaggi DC Comics, cos\u00ec ha avuto vita il concetto di Mondo Bizzarro.\nBuffyverse.\nIl personaggio di Cordelia Chase delle serie TV \"Buffy l'ammazzavampiri\" e \"Angel\" si rifer\u00ec a quel concetto in diverse occasioni.\nAnche Buffy Summers si rifer\u00ec al Mondo Bizzarro nell'episodio \"Gone\" della sesta stagione. A seguito di una discussione tra lei e il suo amore di allora, Spike, Buffy se ne and\u00f2 a casa brontolando tra s\u00e9: \u00abNon ci credo. Mi ha tirato fuori. Sono, tipo, caduta in un'altra dimensione? \u00c8 per caso il Mondo Bizzarro?\u00bb.\nSaturday Night Live.\nNei primi anni ottanta, il Saturday Night Live fece una serie di sketch con una raffigurazione umoristica della vita sulla Terra che prendeva posto sul Mondo Bizzarro. Gli abitanti di Bizzarro facevano cose al contrario, come accendere l'aria condizionata per riscaldare l'ambiernte, o sosrseggiare bicchieri di sabbia per dissetarsi.\nAltre referenze.\nIl commentatore della WWE Jerry \"The King\" Lawler si rifer\u00ec al Canada come Mondo Bizzarro perch\u00e9 i canadesi erano noti per essere wrestler cattivi."}
{"id": "2548217", "revid": "287204", "url": "https://it.wikipedia.org/wiki?curid=2548217", "title": "AGEPC", "text": "AGEPC sta per acetil-gliceril-etere-fosforilcolina, un composto chimico la cui struttura \u00e8 presente in alcuni composti di grande importanza biologica.\nStruttura.\n\u00c8 un fosfolipide con glicerolo, acido grasso a catena lunga, un altro acido grasso a catena molto corta e un radicale di fosfatidilcolina\nUn esempio di AGEPC \u00e8 il PAF (Platelet Activation Factor), le cui funzioni sono importantissime per l'aggregazione piastrinica."}
{"id": "2548219", "revid": "767487", "url": "https://it.wikipedia.org/wiki?curid=2548219", "title": "Hedwig Ha\u00df", "text": ""}
{"id": "2548221", "revid": "599013", "url": "https://it.wikipedia.org/wiki?curid=2548221", "title": "Henni J\u00fcngst", "text": ""}
{"id": "2548224", "revid": "6923", "url": "https://it.wikipedia.org/wiki?curid=2548224", "title": "Leni Oslob", "text": ""}
{"id": "2548232", "revid": "1543377", "url": "https://it.wikipedia.org/wiki?curid=2548232", "title": "South African Open 1995", "text": "Il South African Open 1995 \u00e8 stato un torneo di tennis giocato sul cemento. \u00c8 stata la 17\u00aa edizione del South African Open, che fa parte della categoria World Series nell'ambito dell'ATP Tour 1995. Si \u00e8 giocato a Johannesburg in Sudafrica dal 3 al 9 aprile 1995.\nCampioni.\nSingolare.\n Martin Sinner ha battuto in finale Guillaume Raoux, 6\u20131, 6\u20134\nDoppio.\n Rodolphe Gilbert / Guillaume Raoux hanno battuto in finale Martin Sinner / Joost Winnink, 6\u20134, 3\u20136, 6\u20133"}
{"id": "2548234", "revid": "767487", "url": "https://it.wikipedia.org/wiki?curid=2548234", "title": "Qua la mano picchiatello!..", "text": "Qua la mano picchiatello!.. (\"Cracking Up\") \u00e8 un film comico diretto e interpretato da Jerry Lewis. Fu girato nel giugno del 1982 e venne distribuito solo in Europa.\nTrama.\nWarren Nefron (Jerry Lewis) \u00e8 un poveraccio a cui non ne va una giusta. Racconta al suo psichiatra, il Dott. Pletchick (Herb Edelman), i suoi problemi. Attraverso una serie di flashback, ci viene raccontata la storia di Warren.\nWarren \u00e8 talmente un fallito che persino i suoi numerosi tentativi di suicidio sono falliti miseramente. Lo psichiatra decide di provare a curare l'inettitudine di Warren con l'ipnosi. La cura ha successo ma, nonostante Warren sia ora guarito, adesso \u00e8 lo psichiatra che ha ereditato tutti i problemi di Warren.\nProduzione.\nJerry Lewis torna a collaborare con il suo co-autore di tanti successi negli anni 60, Bill Richmond. Inoltre sono presenti diversi camei, inclusi quelli di Sammy Davis Jr., Dick Butkus e Milton Berle. Nel dicembre 1982, dopo il termine delle riprese, Lewis sub\u00ec un delicato intervento chirurgico per l'innesto di un triplo bypass cardiaco all'ospedale \"Desert Springs Hospital\" di Las Vegas.\nDistribuzione.\nIl film fu distribuito nel 1983 negli Stati Uniti solo in formato VHS e per la televisione via cavo. Nel maggio 1985 usc\u00ec anche nei cinema ma solamente per due giorni al Thalia Theatre di New York con il suo titolo originario, \"Smorgasbord\". In Europa usc\u00ec al cinema: in Italia Lewis venne addirittura a promuoverlo, facendo un veloce tour nei teatri italiani (dove si esibiva come cantante jazz/swing, inframezzando l'esibizione con le sue famose gag visive) e partecipando come ospite al programma di Raiuno Al Paradise, condotto da Oreste Lionello, suo doppiatore nel film. Misteriosamente per l'Italia il film \u00e8 stato completamente rimontato. Se si confronta la pellicola uscita nelle sale italiane con l'originale si notano numerosi stravolgimenti."}
{"id": "2548238", "revid": "599013", "url": "https://it.wikipedia.org/wiki?curid=2548238", "title": "Katalin Horv\u00e1th", "text": ""}
{"id": "2548239", "revid": "599013", "url": "https://it.wikipedia.org/wiki?curid=2548239", "title": "Lorenzo Di Marcantonio", "text": "Carriera.\nCresce nelle giovanili della Virtus Roma, andando anche a referto in prima squadra in due occasioni nel gennaio 1996, senza per\u00f2 scendere in campo. Il debutto vero e proprio in Serie A1 avviene nel corso della stagione successiva con la casacca del Basket Rimini, squadra in cui rimane fino al 2001: durante questo periodo colleziona anche presenze in campo europeo, con la partecipazione a due edizioni della Coppa Kora\u0107.\nCon la retrocessione dei romagnoli in Legadue il centro romano viene mandato in prestito ad Avellino, continuando cos\u00ec a calcare i parquet di Serie A. Terminata quest'esperienza il giocatore fa ritorno al Basket Rimini (nel frattempo ribattezzato \"Crabs\") dove disputa la prima parte del successivo campionato. Gioca 11 partite a 3 punti di media, poi a febbraio viene girato a Rieti, nel campionato di B1. Durante l'estate 2003 entra a far parte del progetto FuturVirtus, ovvero la squadra da cui ripart\u00ec la Virtus Bologna grazie all'acquisto dei diritti sportivi di Castel Maggiore dopo l'esclusione dalla Serie A. A met\u00e0 stagione Di Marcantonio scende nuovamente in B1, questa volta a Trapani.\nLa sua carriera nelle serie minori prosegue per Patti (B1), Stella Azzurra Roma (B2), Atri (B1), Fossombrone (B1), nuovamente Stella Azzurra e Molfetta (B1). Nell'estate 2009 annuncia un temporaneo ritiro dall'attivit\u00e0 agonistica per gravi motivi di salute. Torna in campo nel 2010, quando inizia la stagione a Molfetta per essere poi scambiato in B2 a Francavilla Fontana. Nel 2011 firma con la Pallacanestro Palestrina, ancora in B2."}
{"id": "2548240", "revid": "287204", "url": "https://it.wikipedia.org/wiki?curid=2548240", "title": "Hockey Ferrara", "text": ""}
{"id": "2548243", "revid": "110157", "url": "https://it.wikipedia.org/wiki?curid=2548243", "title": "Cattedrale di Sant'Ambrogio", "text": "La cattedrale di Sant'Ambrogio o duomo di Vigevano e il principale edificio religioso di Vigevano.\nStoria.\nConsacrata il 24 aprile 1612, fu iniziata da Francesco II Sforza nel 1532, su progetto di Antonio da Lonate dopo aver demolito in gran parte quella precedente (della quale fu salvata la parte absidale) risalente alla seconda met\u00e0 del Trecento, ma edificata su fondamenta ben pi\u00f9 antica. Sono presenti infatti documenti del 963 e del 967 che parlano della basilica di Sant'Ambrogio in Vigevano e pertanto le origini della chiesa primitiva affondano a prima dell'anno mille. Del precedente edificio si conservano alcuni frammenti degli archetti decorativi del cornicione di stile gotico-lombardo, appartenenti all'antica basilica. Francesco II mor\u00ec poco dopo aver intrapreso la costruzione della cattedrale.\nVenuta meno la munificenza del duca, essa pot\u00e9 avere compimento con le offerte dei fedeli, del Comune e dei vescovi, giungendo al tetto nel 1553 e venendo ultimata solo nel 1606 allo stato rustico, sotto la guida del vescovo Giorgio Odescalchi, per poi essere definitivamente terminata alla fine del seicento, allorch\u00e9 fu compiuta la grandiosa facciata barocca ideata dal grande poligrafo Juan Caramuel y Lobkowitz, che fu vescovo della citt\u00e0 dal 1673 al 1682. Poich\u00e9 gli assi del duomo e della piazza Ducale sono differenti (la piazza era infatti scenografico ingresso al castello, e non alla cattedrale), il Caramuel fece erigere la nuova facciata in forma concava e fece eliminare l'originale rampa d'accesso al castello, completando il porticato sotto la torre del Bramante. L'espediente architettonico rendeva simmetrico il duomo rispetto alla piazza e mutava la \"funzione politica\" di quest'ultima: da \"ingresso\" del castello (potere civile) ad \"anticamera nobile\" del duomo (potere ecclesiastico). Il campanile sfrutta come base una torre trecentesca (probabilmente l'antica torre civica) su cui \u00e8 stato realizzato un primo sopralzo nel 1450, e un secondo nel 1818 con la costruzione dell'attuale cella campanaria sormontata da merli. Nel 1716 venne completata la cupola con la copertura in rame e nel 1753 venne terminata la sacrestia capitolare.\nDurante tutto l'Ottocento si susseguirono numerosi lavori di restauro tra cui la costruzione dell'altare maggiore (1828-1830), a opera di Alessandro Sanquirico, e la decorazione del grandioso e luminoso interno a tre navate a opera di Francesco Gonin, Mauro Conconi, Vitale Sala, Cesare Ferrari e del pittore vigevanese Giovan Battista Garberini.\nLa seconda cappella della navata sinistra, dedicata ai santi Giacomo e Cristoforo, oltre a un pregevole altare seicentesco ospita il \"Polittico Biffignandi\", di Bernardo Ferrari, mentre nella cappella di San Carlo o del santissimo Sacramento sono conservate altre due opere recentemente restaurate del pittore vigevanese: il \"Trittico Gusberti\" e un \"San Tommaso di Canterbury tra le sante Elena ed Agata\". Nelle altre cappelle laterali si conservano interessanti dipinti del '500 lombardo opera di Cesare Magni e Ferdinando Gatti (detto il Soiaro).\nDi grande interesse \u00e8 anche l'organo a canne che si trova in presbiterio, nella cantoria di destra, costruito nel 1782 dai Serassi di Bergamo.\nIl tesoro della cattedrale.\nIl duomo di Vigevano \u00e8 anche divenuto famoso per il tesoro della cattedrale. Nel 1529 Francesco II Sforza era riuscito a riavere da Carlo V il Ducato di Milano e ottenne da Papa Clemente VII che la sua citt\u00e0 natale, Vigevano, assurgesse a sede vescovile. In seguito a ci\u00f2, nel 1534 avvenne la donazione alla novella diocesi che costituisce il nucleo storico del tesoro. Oltre a notevoli calici, pissidi e paramentali, esso conserva anche manoscritti di grande valore come un messale romano, un evangelario e un epistolario miniati da Giovan Giacomo Decio, e un altro messale romano opera del ferrarese Guglielmo Girardi miniato nel 1455-1460, un pastorale vescovile in avorio di narvalo e \"La Pace\", una preziosa suppellettile in argento dorato di scuola lombarda. Nella seconda sezione del museo sono conservati una serie di arazzi fiamminghi di Bruxelles (1520) e Audenarde (seconda met\u00e0 del XVII secolo) con raffigurazioni sacre e profane, e due pregevoli stendardi cinquecenteschi delle antiche confraternite di Santa Maria del Popolo e dell'Annunziata. Nel tesoro della cattedrale \u00e8 conservato inoltre un prezioso paramentale ricamato con fili d'oro, utilizzato dal papa per incoronare Napoleone Bonaparte re d'Italia nel duomo di Milano nel 1805."}
{"id": "2548245", "revid": "767487", "url": "https://it.wikipedia.org/wiki?curid=2548245", "title": "Ilona Vargha", "text": ""}
{"id": "2548246", "revid": "830939", "url": "https://it.wikipedia.org/wiki?curid=2548246", "title": "Eva Aeppli", "text": "Biografia.\nNata a Zofingen, trascorse la sua infanzia a Basilea dove frequent\u00f2 la Scuola di Arti Decorative. \nIn seguito, trasferitasi in Francia, inizi\u00f2 la sua carriera artistica come pittrice. Si interess\u00f2 poi alla scultura di statuette di stoffa e di bronzo.\nNel 1975, scopr\u00ec l'astrologia grazie a Jacques Berthon e al pittore Eric Leraille. Quindici anni dopo, decise di combattere la povert\u00e0, l'oppressione e l'ignoranza creando la Myrrahkir Foundation.\nSue opere sono esposte al Museo Tinguely a Basilea, mentre in Italia se ne trovano alcune al Giardino di Daniel Spoerri a Seggiano, in Toscana."}
{"id": "2548248", "revid": "599013", "url": "https://it.wikipedia.org/wiki?curid=2548248", "title": "Kathleen Stanbury-Statbourg", "text": ""}
{"id": "2548249", "revid": "287204", "url": "https://it.wikipedia.org/wiki?curid=2548249", "title": "Torneo God\u00f3 1995", "text": "Il Torneo God\u00f3 1995 \u00e8 stato un torneo di tennis giocato sulla terra rossa..\n\u00c8 stata la 43\u00aa edizione del Torneo God\u00f3,\nche fa parte della categoria Championship Series nell'ambito dell'ATP Tour 1995.\nSi \u00e8 giocato al Real Club de Tenis Barcelona di Barcellona in Spagna, dal 10 al 17 aprile 1995.\nCampioni.\nSingolare.\n Thomas Muster ha battuto in finale Magnus Larsson, 6-2, 6-1, 6-4\nDoppio.\n Trevor Kronemann / David Macpherson hanno battuto in finale Andrea Gaudenzi / Goran Ivani\u0161evi\u0107, 6-2, 6-4"}
{"id": "2548254", "revid": "984922", "url": "https://it.wikipedia.org/wiki?curid=2548254", "title": "Ada Biagini", "text": "Crebbe con la famiglia a Genova, nella zona di piazza Alimonda\nNel 1937 recit\u00f2 nel film Il corsaro nero di Amleto Palermi\nScomparsa ancora giovane, le venne intitolato un torneo di scherma."}
{"id": "2548255", "revid": "287204", "url": "https://it.wikipedia.org/wiki?curid=2548255", "title": "Marisa Cerani", "text": ""}
{"id": "2548258", "revid": "648716", "url": "https://it.wikipedia.org/wiki?curid=2548258", "title": "Letizia Meneghelli", "text": ""}
{"id": "2548259", "revid": "35804", "url": "https://it.wikipedia.org/wiki?curid=2548259", "title": "Opencv", "text": ""}
{"id": "2548264", "revid": "256896", "url": "https://it.wikipedia.org/wiki?curid=2548264", "title": "ISAP Milano", "text": ""}
{"id": "2548266", "revid": "146644", "url": "https://it.wikipedia.org/wiki?curid=2548266", "title": "Edward Green", "text": ""}
{"id": "2548269", "revid": "404137", "url": "https://it.wikipedia.org/wiki?curid=2548269", "title": "Istituto ITACA", "text": ""}
{"id": "2548279", "revid": "287204", "url": "https://it.wikipedia.org/wiki?curid=2548279", "title": "Japan Open Tennis Championships 1995", "text": "Il Japan Open Tennis Championships 1995 \u00e8 stato un torneo di tennis giocato sul cemento. \u00c8 stata la 23\u00aa edizione del Japan Open Tennis Championships, che fa parte della categoria Championship Series nell'ambito dell'ATP Tour 1995 e della Tier III nell'ambito del WTA Tour 1995. Sia il torneo maschile che quello femminile si sono giocati all'Ariake Coliseum di Tokyo in Giappone, dal 10 al 16 aprile 1995.\nCampioni.\nSingolare maschile.\n Jim Courier ha battuto in finale Andre Agassi, 6-4, 6-3\nSingolare femminile.\n Amy Frazier ha battuto in finale Kimiko Date 7-6, 7-5\nDoppio maschile.\n Mark Knowles / Jonathan Stark hanno battuto in finale John Fitzgerald / Anders J\u00e4rryd, 7-5, 6-4\nDoppio femminile.\n Miho Saeki / Yuka Yoshida hanno battuto in finale Ky\u014dko Nagatsuka / Ai Sugiyama 6-7, 6-4, 7-6"}
{"id": "2548286", "revid": "922800", "url": "https://it.wikipedia.org/wiki?curid=2548286", "title": "How You Sell Soul to a Soulless People Who Sold Their Soul?", "text": "How You Sell Soul to a Soulless People Who Sold Their Soul? \u00e8 un album di studio del gruppo hip hop Public Enemy. \u00c8 il loro decimo album, uscito il 7 agosto del 2007, a venti anni dalla pubblicazione di Yo! Bum Rush the Show, e nel 25\u00ba anniversario della loro carriera."}
{"id": "2548290", "revid": "123390853", "url": "https://it.wikipedia.org/wiki?curid=2548290", "title": "Festivalbar 1997 (compilation)", "text": "Festivalbar 1997 \u00e8 una compilation di brani musicali famosi nel 1997, pubblicata nell'estate di quell'anno in concomitanza con l'edizione omonima del Festivalbar. La compilation era divisa in realt\u00e0 in tre diverse pubblicazioni: una, intitolata Festivalbar '97, con inclusi i brani di maggior successo e pubblicata dalla Mercury, le altre due, Festivalbar latino e Festivalbar Superdance, erano pubblicate dalla Polydor ed erano tematiche, includendo rispettivamente i principali successi di pop latino e di musica dance, generi che andavano per la maggiore in quegli anni.\nLa compilation Festivalbar era divisa in due dischi."}
{"id": "2548297", "revid": "104924903", "url": "https://it.wikipedia.org/wiki?curid=2548297", "title": "David Silverman", "text": " Conosciuto per il suo lavoro sulla serie animata \"I Simpson\", Silverman ha co-diretto i film d'animazione \"La strada per El Dorado\" e \"Monsters &amp; Co.\" e diretto \"I Simpson - Il film\".\nLo stile di Silverman \u00e8 caratterizzato da pose ed espressioni esagerate, forte emotivit\u00e0 nella recitazione dei personaggi e azioni dinamiche, alla maniera di Ward Kimball, Tex Avery, Bob Clampett e Chuck Jones.\nCarriera.\nDopo aver frequentato l'universit\u00e0 del Maryland per due anni, Silverman si diploma alla UCLA. Nel 1987 inizia a lavorare per la Klasky-Csupo dove avr\u00e0 modo di contribuire alla realizzazione di uno dei fenomeni animati televisivi contemporanei, ovvero \"I Simpson\". Il regista ha preso parte alla serie sin dai primi corti e ha lasciato lo show a met\u00e0 degli anni novanta per dirigere alcune sequenze de \"La strada per El Dorado\", per poi collaborare con la Pixar a \"Monsters &amp; Co.\". Silverman fu colui che impose gran parte degli standard e delle regole per disegnare la serie, come il rapporto tra la pupilla e l'occhio o l'altezza tra i membri della famiglia.\nNel 2003, Silverman \u00e8 tornato a supervisionare la regia de \"I Simpson\", dirigendo in seguito anche \"l'omonimo film\", uscito nel 2007. Per realizzare la pellicola, Silverman dovette rifiutare un incarico di regista alla Pixar.\nTra gli episodi da lui diretti, i pi\u00f9 famosi sono \"Un Natale da cani\", \"Bart rischia grosso\", \"La paura fa novanta I\" (e gran parte degli special di Halloween recenti) e \"Il 138\u00ba episodio spettacolare\" (con lo pseudonimo di Pound Foolish).\nSilverman suona la Sousafono e la tuba e i due strumenti sono stati inseriti nel cameo di Silverman in \"Lo show di Grattachecca e Fichetto e Pucci\"."}
{"id": "2548300", "revid": "330019", "url": "https://it.wikipedia.org/wiki?curid=2548300", "title": "Riserva naturale parziale Selva del Lamone", "text": "La riserva naturale Selva del Lamone \u00e8 un'area naturale protetta situata nel comune Farnese, nella provincia di Viterbo e al confine con la Toscana. La riserva occupa una superficie di 2.002 ettari ed \u00e8 stata istituita nel 1994.\nNel 2005 la Selva del Lamone e la contigua zona detta Il Crostoletto sono state proposte come siti di importanza comunitaria, con D.M. 25 marzo 2005.\nAl suo interno si trova l'area archeologica di Rofalco.\nFauna.\nLe specie pi\u00f9 comuni sono la volpe, la faina e il gatto selvatico, ma il re incontrastato di questo territorio \u00e8 il cinghiale, affiancato dall'istrice e dalla lepre. \nMolto diffuso \u00e8 anche il Picchio Rosso maggiore (simbolo della riserva); tra i rettili \u00e8 facile incontrare l'Aspide (Vipera aspis). \nFlora.\nLa zona \u00e8 caratterizzata da boschi di querce a tratti impenetrabili, cerreti (\"Quercus cerris\"), cerro-sugherete (\"Quercus crenata\") e leccete (\"Quercus ilex\"); numerosa la presenza di aceri e carpini. \nArbusti ed essenze aromatiche, muschi e licheni crescono sull'antica lava vulcanica di 50.000 anni fa del vulcano Vulsinio che emerge in grandi rocce nella selva. Coltivi agricoli detti \"roggi\"."}
{"id": "2548302", "revid": "1543377", "url": "https://it.wikipedia.org/wiki?curid=2548302", "title": "Monte Carlo Open 1995", "text": "Il Monte Carlo Masters 1995 \u00e8 stato un torneo di tennis giocato sulla terra rossa.\n\u00c8 stata l'89\u00aa edizione del Monte Carlo Masters, che fa parte della categoria ATP Super 9 nell'ambito dell'ATP Tour 1995.\nSi \u00e8 giocato al Monte Carlo Country Club di Roquebrune-Cap-Martin in Francia vicino a Monte Carlo,\ndal 24 al 1\u00ba maggio 1995.\nCampioni.\nSingolare.\n Thomas Muster ha battuto in finale Boris Becker, 4\u20136, 5\u20137, 6\u20131, 7\u20136(6), 6\u20130\nDoppio.\n Jacco Eltingh / Paul Haarhuis hanno battuto in finale Luis Lobo / Javier S\u00e1nchez, 6\u20131, 6\u20132"}
{"id": "2548305", "revid": "2014155", "url": "https://it.wikipedia.org/wiki?curid=2548305", "title": "Maria Teresa di Borbone-Cond\u00e9", "text": "Biografia.\nPer parte di padre essa discendeva dalla casa reale francese di Borbone, mentre per parte di madre era una discendente della nobilt\u00e0 britannica e della Casa di Nassau. Alla nascita le venne dato il titolo onorifico di \"Mademoiselle de Bourbon\".\nIl 22 gennaio 1688, Maria Teresa and\u00f2 in sposa a Francesco Luigi, principe di Conti, soprannominato \"Gran Conti\", capo della Casa di Borbone-Conti, nella cappella della reggia di Versailles; grazie al matrimonio essa ottenne il trattamento di \"Altezza Serenissima\" e da quel momento venne chiamata \"Madame la Princesse de Conti\".\nEssa era appassionatamente innamorata del marito, ma lui dedicava le sue attenzioni ad altro: a corte era risaputo che aveva avuto una \"liaison\" con la cognata della moglie, Luisa Francesca di Borbone-Francia, ma si sussurr\u00f2 pure che avesse delle tendenze omosessuali.\nMaria ebbe delle relazioni difficili con i propri figli e quindi viveva ritirata presso le svariate residenze dei Conti, soprattutto al castello de L'Isle-Adam; in seguito, dopo la morte del Principe, la famiglia si riconcili\u00f2. Maria Teresa era conosciuta per il suo carattere calmo e la sua devozione religiosa, molto apprezzata a corte; Elisabetta Carlotta del Palatinato, duchessa madre d'Orl\u00e9ans e madre del Reggente di Francia, un'importante scrittrice di lettere contenenti vivide descrizioni dei personaggi e della vita di corte, disse di Maria Teresa:\nMaria Teresa ed il marito ebbero sette figli in totale, dei quali solo tre raggiunsero l'et\u00e0 adulta:\nRegina di Polonia.\nNel 1697 Luigi XIV offr\u00ec al marito di Maria Teresa la corona di Polonia; Francesco Luigi si rec\u00f2 quindi in Polonia per ispezionare l'eventuale suo nuovo regno mentre la moglie rimase in Francia: in questo periodo Maria Teresa divenne quindi Regina Titolare di Polonia. Il voto popolare espresso dai polacchi aveva indicato il Principe di Conti come il candidato pi\u00f9 popolare, ma quando egli arriv\u00f2 a Danzica trov\u00f2 che Augusto II il Forte gli aveva usurpato il trono e cos\u00ec fece ritorno in patria.\nPrincipessa Madre.\nNel 1709 suo marito mor\u00ec a Parigi; allo scopo di distinguerle le une dalle altre dopo la morte dei rispettivi mariti, le Principesse Madri di Conti ancora vive all'epoca ricevettere l'appellativo di \"Douairi\u00e8re\" preceduto da un numero corrispondenti all'epoca della loro vedovanza. La loro titolatura completa sarebbe quindi stata \"Madame\" la Princesse de Conti \"numero\" douairi\u00e8re. Tra il 1727 ed il 1732 vi furono infatti tre Principesse Madri di Conti:\nDopo la morte del marito, Maria Teresa dedic\u00f2 le sue energie al rinnovamento delle numerose residenze di famiglia dei Conti, iniziando dall\"'H\u00f4tel de Conti\" (in alcuni casi chiamato \"Palais Conti\") sulla \"Quai Conti\", sul lato sinistro della Senna, per poi passare all'adiacente \"H\u00f4tel de Seignelay\". I lavori furono affidati a Robert de Cotte, primo architetto del re.\nNel 1713 suo figlia Maria Anna spos\u00f2 Luigi Enrico, duca di Borbone, conosciuto come \"Monsieur le duc\", figlio della precedente amante di suo marito, divenuta nel frattempo Principessa di Cond\u00e8; lo stesso giorno, con una doppia cerimonia nuziale tenutasi a Versailles, suo figlio, il nuovo Principe di Conti, spos\u00f2 una figlia della Principessa di Cond\u00e9, Luisa Elisabetta.\nMaria Teresa mor\u00ec all\"'H\u00f4tel de Conti\" il 22 febbraio 1732. Dopo la morte della madre, suo figlio si trasfer\u00ec in un nuovo palazzo parigino che, in seguito, venne ceduto al cognato di Maria Teresa, il Duca del Maine, il quale lo demol\u00ec.\nDal momento che la nipote Luisa Enrichetta spos\u00f2 il giovane Duca di Chartres nel 1743, Maria Teresa \u00e8 un'antenata di numerose famiglie reali della moderna Europa; Luigi Filippo, re dei Francesi, era un trisnipote di Maria Teresa."}
{"id": "2548308", "revid": "95049", "url": "https://it.wikipedia.org/wiki?curid=2548308", "title": "Riserva naturale della Tenuta di Acquafredda", "text": "La riserva naturale della Tenuta di Acquafredda \u00e8 un'area naturale protetta situata nel comune Roma, compresa nella zona Casalotti. La riserva occupa una superficie di 254 ettari nell'ecosistema ambientale Ponte Galeria - Arrone, nel suburbio Aurelio a Roma.."}
{"id": "2548314", "revid": "599013", "url": "https://it.wikipedia.org/wiki?curid=2548314", "title": "Tobias Sippel", "text": "Carriera.\n\u00c8 stato tra i giocatori della Nazionale tedesca Under-21 che nel 2009 in Svezia ha vinto il Campionato europeo di categoria."}
{"id": "2548315", "revid": "1543377", "url": "https://it.wikipedia.org/wiki?curid=2548315", "title": "Mar Roxas", "text": "\u00c8 figlio dell'ex senatore Gerry Roxas e nipote del 5\u00ba presidente delle Filippine Manuel Roxas.\nDopo aver terminato i suoi studi presso la Wharton School di Pennsylvania, inizi\u00f2 a lavorare come banchiere d'investimento, mobilitando fondi di capitali di rischio per piccole e medie imprese. In seguito alla morte del fratello Gerardo Roxas Jr., Roxas lo sostitu\u00ec come rappresentante della provincia di Capiz alla Camera dei rappresentanti dal 1993 al 2000. Il suo mandato come deputato fu interrotto dalla sua nomina a Segretario del Commercio e dell'Industria da parte del Presidente Joseph Estrada. Ciononostante si dimise dalla propria carica al culmine della rivoluzione EDSA II, per poi essere rinominato Segretario nel nuovo gabinetto di governo di Gloria Macapagal-Arroyo. Si dimise dalla posizione una seconda volta nel 2003, per candidarsi per un posto al Senato nel 2004. Fu eletto Senatore classificandosi al primo posto, dopo aver ottenuto 19 milioni di voti.\nInizialmente considerato uno dei principali candidati alle elezioni presidenziali del 2010, decise infine di promuovere la candidatura dell'amico Benigno Aquino III. Si candid\u00f2 quindi come Vicepresidente, venendo sconfitto da Jejomar Binay con il pi\u00f9 basso margine di voti nella storia della Quinta Repubblica. Successivamente accus\u00f2 l'opposizione di brogli elettorali facendo appello alla Corte Suprema, ma la sua richiesta fu annullata poco tempo dopo.\nIl 7 giugno 2011 Benigno Aquino III lo nomin\u00f2 come successore di Jose de Jesus nella carica di Segretario del Trasporto e delle Comunicazioni. La sua gestione dei numerosi problemi legati al trasporto pubblico e locale fu tuttavia criticata per il fallimento nel fornire servizi efficienti ed efficaci ai cittadini, nonostante le sue promesse. Il 31 agosto 2012 fu nominato invece Segretario dell'Interno e degli Enti Locali, come sostituto di Jesse Robredo, quest'ultimo deceduto in un incidente aereo un mese prima. In seguito agli eventi del tifone Haiyan nel dicembre 2013, fu discreditato per essere entrato in contrasto con il governo locale di Alfred Romu\u00e1ldez e per le lente operazioni di ricerca, salvataggio e recupero delle vittime. Nel 2016 si candid\u00f2 alle presidenziali di maggio, dove si classific\u00f2 secondo alle spalle del populista Rodrigo Duterte.\nBiografia.\nNacque il 13 maggio 1957 a Quezon City, Metro Manila, da Judy Araneta, proveniente da Bago City, Negros Occidental, ed il politico Gerardo Roxas di Provincia di Capiz, unico figlio del 5\u00ba Presidente delle Filippine Manuel Roxas. La coppia si spos\u00f2 nel 1955 ed oltre a Manuel dal loro matrimonio nacquero Maria Lourdes e Gerardo Jr. (1960 \u2013 1993)."}
{"id": "2548326", "revid": "767487", "url": "https://it.wikipedia.org/wiki?curid=2548326", "title": "Sergio Coppotelli", "text": "Biografia.\nGi\u00e0 molto avanti con gli studi di chitarra classica, esordisce alla fine degli anni quaranta, rivelandosi come uno dei pi\u00f9 promettenti chitarristi d'Italia.\nPrende subito parte a numerose jam-session jazzistiche alle quali partecipano numerosi musicisti emergenti dell'epoca: da Nunzio Rotondo ad Ettore Crisostomi, da Umberto Cesari a Pepito Pignatelli, da Luciano Fineschi a Carlo Loffredo. Gi\u00e0 nel 1948, quindi giovanissimo, lo ritroviamo, con il suo trio (Umberto Cesari al piano e Carlo Loffredo al contrabbasso) ad una popolare trasmissione radiofonica in cui si esibiscono importanti strumentisti (ricordiamo Luciano Fancelli, gran virtuoso della fisarmonica).\nNello stesso anno, su invito di Carlo Loffredo, partecipa ad una jam-session in cui, a sua insaputa, sono presenti musicisti che segneranno la storia della musica italiana quali Piero Piccioni, Armando Trovajoli, Bruno Martino e Nunzio Rotondo. Martino, entusiasta della tecnica chitarristica di Coppotelli, lo invita a prendere parte alla sua formazione.\nNel 1956, Coppotelli partecipa al primo \u201cFestival Jazz di Roma\u201d insieme a Nunzio Rotondo, Lelio Luttazzi e Franco Chiari. Ma, nel 1957, si trasferisce a Milano dove approfondisce i suoi studi di armonia musicale con il maestro Aldo Lazzari ed entra a far parte dell'orchestra di Riccardo Rauchi, ex sassofonista di Renato Carosone: \u00e8 la giusta occasione per poter suonare con i pi\u00f9 importanti musicisti della scena milanese come Gianni Basso, Oscar Valdambrini, Dino Piana e Gil Cuppini. Nel capoluogo lombardo, inoltre, spende gran parte delle sue energie in lunghe sessioni di registrazione.\nNel 1960, Coppotelli rientra nella formazione di Bruno Martino; nel 1964, per\u00f2, lascia il complesso e rientra definitivamente a Roma, dove intraprende una lunga ed intensa attivit\u00e0 in studi di registrazione. Presto viene chiamato a collaborare negli studi di Cinecitt\u00e0 con importanti maestri quali Gianni Ferrio, Bruno Canfora, Enrico Simonetti, Nino Rota, Armando Trovajoli, Pino Calvi, Piero Piccioni, Riz Ortolani, Luis Bacalov ed Ennio Morricone. Partecipa, quindi, a popolarissime trasmissioni televisive come \u201cCanzonissima\u201d e \u201cFantastico\u201d, ma, nello stesso tempo, si vede impegnato a registrare assieme a Giovanni Tommaso, Enrico Pieranunzi ed altri musicisti romani.\nNel 1974 vince il concorso bandito dalla Rai per professori d'orchestra nel ruolo di prima chitarra solista dell'Orchestra Stabile di Roma. Con questa prende parte, presso il Teatro dell'Opera di Roma, ad un'importante iniziativa musicale e culturale organizzata dalla Terza Rete radiofonica all'interno della rubrica intitolata \u201cUn certo discorso musica\u201d: Coppotelli, sotto la direzione di musicisti tra cui Gil Evans, Lee Konitz, Archie Shepp, George Russell, Steve Lacy, Giovanni Tommaso, Enrico Rava e tantissimi altri, esibisce tutte le proprie doti musicali, rileggendo con talento le complesse partiture di chitarra dei suoi colleghi d'oltreoceano e mettendosi in luce come pregevole ed elegante solista. Non a caso, Gil Evans lo omaggia, dinanzi ai suoi colleghi, del pi\u00f9 bel complimento della carriera: \u00abSergio, I am Glad to hear you!\u00bb.\nMa nel 1985, con stupore generale, si dimette dall'orchestra per dedicarsi definitivamente al suo pi\u00f9 grande amore musicale: il jazz. Sono anni d'intensa attivit\u00e0 concertistica (celebri i suoi concerti all'\u201cIvrea Jazz Festival\u201d, manifestazione di caratura europea, all'\u201cAgosto Jazz\u201d di Milano, al \u201cSettembre Festival\u201d di Parma, ad \u201cUmbria Jazz\u201d e alla rassegna \u201cJazzit\u00e0\u201d organizzata dal celebre club romano La Palma). Nel contempo dedica gran parte delle sue energie alla composizione e costruisce sempre nuovi arrangiamenti. Prendono vita, cos\u00ec, diversi dischi (alcuni dei quali vengono recensiti da importanti giornalisti americani su note riviste del settore quali \u201cCadence\u201d e \u201cAll-Music - Guide to Jazz\u201d) che vedono anche la collaborazione dei pi\u00f9 importanti sassofonisti romani: Maurizio Giammarco, Stefano Di Battista e Massimo Urbani. Intanto, riesce a portare avanti anche una fruttuosa attivit\u00e0 didattica, rivolgendo il suo insegnamento essenzialmente ai pi\u00f9 giovani.\nInfluenze e stile.\nCoppotelli ha studiato la musica di Eddie Lang, Django Reinhardt, Charlie Christian, Barney Kessel, Jim Hall, Tal Farlow e Wes Montgomery, guardando tuttavia sempre avanti, aggiornando con naturalezza il proprio stile chitarristico cos\u00ec da restare sempre attuale e brillante. La sua ampia sensibilit\u00e0 jazzistica, che ha spaziato dallo swing al bop per approdare fino a forme d'espressione pi\u00f9 moderne, \u00e8 stata costantemente sorretta dal talento, dallo studio approfondito e da un'enorme esperienza artistica acquisita durante gli anni. A pieno titolo, Sergio Coppotelli, pu\u00f2 essere posto in quella tradizione che idealmente unisce tutti i grandi della chitarra jazz.\nCuriosit\u00e0.\nTanti sono i musicisti scoperti o lanciati da Coppotelli: ricordiamo Rita Marcotulli, Giampaolo Ascolese, Massimo Moriconi, Stefano Sabatini, John Arnold (nipote del celeberrimo compositore statunitense Hoagy Carmichael, autore di brani quali \u201cStardust\u201d e \u201cGeorgia on my mind\u201d), Pino Sallusti, Alessandro Bonanno, Cinzia Gizzi, Antonello Vannucchi, Francesco Puglisi, Stefano Di Battista, Giancarlo Maurino.\nNella notte tra il 3 ed il 4 dicembre 2009, alla presenza dei suoi tanti amici e di importanti musicisti e giornalisti, il chitarrista festeggia il suo ottantesimo compleanno tenendo, presso l'Alpheus Club di Roma, una speciale festa-concerto.\nLa morte.\nColpito da ictus, muore a Frascati, presso l'Ospedale San Sebastiano Martire, il 10 giugno 2016, all'et\u00e0 di 86 anni, a causa di sopraggiunte complicazioni. \u00c8 sepolto nel Cimitero di Monte Compatri."}
{"id": "2548327", "revid": "1442080", "url": "https://it.wikipedia.org/wiki?curid=2548327", "title": "Monte Carlo Open 1995 - Singolare", "text": "Il singolare del Monte Carlo Open 1995 \u00e8 stato un torneo di tennis facente parte dell'ATP Tour.\nThomas Muster ha battuto in finale Boris Becker 4-6, 5-7, 6-1, 7-6 (8-6), 6-0.\nTeste di serie.\nLe prime 8 teste di serie hanno ricevuto un bye per il 2\u00ba turno"}
{"id": "2548328", "revid": "6923", "url": "https://it.wikipedia.org/wiki?curid=2548328", "title": "Paul Deydier", "text": ""}
{"id": "2548339", "revid": "599013", "url": "https://it.wikipedia.org/wiki?curid=2548339", "title": "Matteo Burgsthaler", "text": "Giocava nel ruolo di centrale.\nCarriera.\nL'inizio della sua carriera ad alti livelli avviene all'et\u00e0 di 19 anni, quando nel 2000 esordisce in Serie A1. Ci\u00f2 accade nella squadra della sua citt\u00e0 natale, quella Trentino Volley al suo primo anno di vita. L'allenatore Bruno Bagnoli lo inserisce in rosa come opposto, anzich\u00e9 come centrale, come riserva di Leondino Giombini.\nDal 2001 al 2004 ritorna al suo ruolo originario e milita in serie minori, giocando in serie B in squadre di Trento, Spoleto e Arezzo. Ritorna in Serie A, questa volta in Serie A2, per due anni a Bergamo, prima con lo nel 2004/2005 e poi con l'Olimpia Pallavolo nel 2006/2007, stagioni intervallate dalla parentesi alla Pallavolo Reima Crema, con la quale ottiene la promozione al termine dei play-off 2005/2006.\nDopo una stagione in terra trentina, questa volta con il Volley Fiemme Fassa in Serie B1, viene tesserato dal Volley Cavriago, dove milita per due stagioni. In queste stagioni riesce ad esprimere il suo potenziale potendo trovare costanza di presenze in campo in un ambiente e in una societ\u00e0 ideali per la sua crescita.\nSuccessivamente viene ingaggiato della Pallavolo Padova con l'intento di conquistare la promozione nella massima serie, risultato ottenuto dopo una stagione di vertice. La vittoria della Serie A2 \u00e8 accompagnata dal riconoscimento personale, per la seconda volta consecutiva, come miglior muratore del campionato, riuscendo perfino a migliorare il dato statistico dell'anno precedente (da 125 muri vincenti in stagione a 163).\nQuesto doppio riconoscimento convince la Trentino Volley a farlo rientrare in rosa; il 16 giugno 2011 il giocatore firma un contratto biennale con la squadra della sua citt\u00e0 natale. Con la squadra della sua citt\u00e0 vince due scudetti, due Coppe Italia, due Supercoppe italiane e due Coppe del Mondo per club.\nNella stagione 2015-16 \u00e8 ingaggiato dal Powervolley Milano, sempre in Serie A1, per poi ritornare nell'annata seguente al club di Trento. Chiude la sua carriera nella finale scudetto del 2017 e, nonostante il pochissimo utilizzo concessogli dall'allenatore Lorenzetti, si concede di firmare 6 muri nella sua ultima partita in campo, durante il ritorno degli ottavi di finale di Coppa Cev contro Piacenza, conquistando il titolo di MVP."}
{"id": "2548340", "revid": "767487", "url": "https://it.wikipedia.org/wiki?curid=2548340", "title": "Carl Johan Wachtmeister", "text": ""}
{"id": "2548343", "revid": "599013", "url": "https://it.wikipedia.org/wiki?curid=2548343", "title": "Marcel Schmelzer", "text": "Caratteristiche tecniche.\nTerzino sinistro di notevole spinta; la sua arma migliore sono i cross e i passaggi filtranti.\nCarriera.\nBorussia Dortmund.\nDivenuto nella stagione 2010-11 perno fondamentale del conquista il suo primo trofeo vincendo il campionato tedesco. La stagione 2011-12 comincia alla grande per lui essendo uno dei perni inamovibili della squadra allenata da J\u00fcrgen Klopp. Il primo gol stagionale arriva il 22 ottobre 2011 nella gara vinta 5-0 contro il Colonia. Chiude la stagione collezionando 37 presenze condite da 1 gol. La stagione 2012-13 comincia al meglio per lui segnando il suo primo gol europeo ai danni del Real Madrid nella terza partita del girone D di Champions League decidendo la gara al 64' minuto grazie proprio al suo gol dopo l'1-1 del primo tempo grazie ai gol di Robert Lewandowski e Cristiano Ronaldo. Il 25 maggio 2013 gioca la finale di Champions League persa per 2-1 contro i rivali del . Inizia la stagione 2013-14 vincendo la Supercoppa di Germania ai danni del Bayern Monaco per 4-2. Il 21 settembre 2013 sul campo del Norimberga arriva il primo gol stagionale firmando il vantaggio al 37' minuto, partita poi finita 1-1.\nLa stagione 2014-15 si apre con la vittoria della Supercoppa di Germania, battendo il Bayern Monaco con il punteggio di 2-0. La stagione successiva si apre con il cambio del tecnico in panchina passando da Jurgen Klopp a Thomas Tuchel e, nonostante il cambio non perde il posto da titolare nella squadra. Nella nuova stagione, complice l'addio di Mats Hummels, viene nominato il compagno Marco Reus come nuovo capitano giallonero, ma visti i continui infortuni dell'attaccante tocca proprio a Schmelzer vestire pi\u00f9 volte la fascia di capitano. Torna al gol dopo due anni di astinenza nella partita di Coppa di Germania vinta 3-0 sul campo del Lotte. L'11 aprile 2017, alla vigilia della partita di Champions League contro il , un'esplosione investe il pullman su cui viaggiavano lui e la sua squadra.\nNazionale.\n\u00c8 stato tra i giocatori della nazionale tedesca Under-21 che nel 2009 in Svezia ha vinto il Campionato europeo di categoria. Riceve la sua prima convocazione nel 2010, dove gioca come esterno di sinistra nella Germania di Joachim L\u00f6w.\nStatistiche.\nPresenze e reti nei club.\n\"Statistiche aggiornate al 9 settembre 2021.\""}
{"id": "2548346", "revid": "287204", "url": "https://it.wikipedia.org/wiki?curid=2548346", "title": "Love Child (album Diana Ross &amp; The Supremes)", "text": "Love Child \u00e8 un album del gruppo musicale femminile R&amp;B statunitense Diana Ross &amp; The Supremes pubblicato dalla Motown Records nel 1968."}
{"id": "2548347", "revid": "118220114", "url": "https://it.wikipedia.org/wiki?curid=2548347", "title": "Eugen Geiwitz", "text": ""}
{"id": "2548348", "revid": "767487", "url": "https://it.wikipedia.org/wiki?curid=2548348", "title": "Frederick William Franz", "text": "Fu il quarto presidente della Watch Tower Bible and Tract Society, l'ente preposto alla direzione delle attivit\u00e0 dei Testimoni di Geova. Ha precedentemente coperto il ruolo di vicepresidente della medesima societ\u00e0 e di membro del Corpo direttivo dei Testimoni di Geova dal 1945 al 1977 prima di succedere come presidente a Nathan H. Knorr nel 1977."}
{"id": "2548349", "revid": "599013", "url": "https://it.wikipedia.org/wiki?curid=2548349", "title": "Heinz Heigl", "text": ""}
{"id": "2548350", "revid": "118822043", "url": "https://it.wikipedia.org/wiki?curid=2548350", "title": "Mobicom Corporation", "text": "Mobicom Corporation (mongolo: \u041c\u043e\u0431\u0438\u043a\u043e\u043c \u041a\u043e\u0440\u043f\u043e\u0440\u0430\u0446\u0438) \u00e8 una compagnia telefonica operante in Mongolia.\nInizialmente era stata creata come join-venture nel 1996. \u00c8 stata fondata da Newcom Group, Sumitomo, e KDDI. Newcom Mongolia detiene il 40% della quota.\nA parte le comunicazioni cellulari, Mobicom offre comunicazioni internazionali, Internet e le comunicazioni satellitari e wireless local loop o WLL. I suoi servizi prepagati sono venduti attraverso la Newtel LLC."}
{"id": "2548351", "revid": "17151", "url": "https://it.wikipedia.org/wiki?curid=2548351", "title": "Watch Tower Bible and Tract Society", "text": ""}
{"id": "2548353", "revid": "114038842", "url": "https://it.wikipedia.org/wiki?curid=2548353", "title": "Ugo Purcaro", "text": ""}
{"id": "2548356", "revid": "767487", "url": "https://it.wikipedia.org/wiki?curid=2548356", "title": "B\u00e9la Bay", "text": ""}
{"id": "2548359", "revid": "287204", "url": "https://it.wikipedia.org/wiki?curid=2548359", "title": "Kevin De Weert", "text": "\u00c8 sposato con Yasmine Van Looy, figlia dell'ex ciclista Frans Van Looy.\nCarriera.\nPassa professionista nel 2003 con la formazione olandese Rabobank, gareggiando soprattutto come gregario. Nel 2005 si trasferisce alla Quick Step-Innergetic, mentre due anni dopo passa alla Cofidis; proprio nel 2007 si classifica quarto all'\u00c9toile de Bess\u00e8ges.\nNel 2009 ritorna alla Quick Step, e nel biennio seguente ottiene due piazzamenti finali nei primi venti al Tour de France (diciassettesimo nel 2010 e dodicesimo nel 2011). Nel 2012 passa alla Omega Pharma-Lotto e nel 2015 torna alla Lotto NL-Jumbo, gi\u00e0 Rabobank. Si ritira alla fine del 2015.\nDal 2016 diventa commissario tecnico della nazionale belga."}
{"id": "2548361", "revid": "599013", "url": "https://it.wikipedia.org/wiki?curid=2548361", "title": "Ferenc Idranyi", "text": ""}
{"id": "2548365", "revid": "228587", "url": "https://it.wikipedia.org/wiki?curid=2548365", "title": "TCB (album)", "text": "TCB \u00e8 un album dei gruppi musicali R&amp;B statunitensi Diana Ross &amp; The Supremes e The Temptations, pubblicato dalla Motown Records nel 1968. L'album fu registrato nel corso dell'omonimo speciale televisivo trasmesso il 9 dicembre 1968 dalla NBC e sponsorizzato dalla Timex. TCB sta per \"Taking Care of Business\" (\"occuparsi degli affari\")."}
{"id": "2548367", "revid": "348618", "url": "https://it.wikipedia.org/wiki?curid=2548367", "title": "Sergio Osme\u00f1a", "text": "\u00c8 il patriarca della prominente famiglia Osme\u00f1a, che include il figlio (l'ex Senatore Sergio Osme\u00f1a Jr.), i suoi nipoti (i Senatori Sergio Osme\u00f1a III e John Henry Osme\u00f1a) e gli ex-Governatori (Lito Osme\u00f1a e Tomas Osme\u00f1a).\nBiografia.\nOsme\u00f1a nacque a Cebu da Don Pedro Lee Singson Gotiaoco, ricco commerciante di sangue cinese, e da Juana Osme\u00f1a y Suico, che lo partor\u00ec a 14 anni; rampollo di una famiglia ricca e importante di Cebu, frequent\u00f2 il Collegio di San Carlos dove si diplom\u00f2 nel 1892. Continu\u00f2 gli studi a Manila, al San Juan de Letr\u00e1n College, dove conobbe Manuel Quez\u00f3n, un suo compagno di classe e futuro Presidente delle Filippine. Osme\u00f1a si laure\u00f2 quindi in Giurisprudenza presso l'Universit\u00e0 di Santo Tom\u00e1s.\nIl 10 aprile 1901 spos\u00f2 Estefania Chiong Veloso dalla quale ebbe sei figli: Vicente, Edilberto, Nicasio, Milagros, Emilio, Teodoro, Jose, e Sergio Jr. Nel 1920, due anni dopo la morte della moglie, Osme\u00f1a spos\u00f2 in seconde nozze Esperanza Limjap che gli diede altri tre figli: Ramon, Rosalina e Victor.\nCarriera politica.\nGli inizi.\nNel 1904, l'amministrazione coloniale statunitense lo nomin\u00f2 governatore di Cebu. Due anni dopo fu eletto ufficialmente con tale carica. Durante il periodo da governatore vot\u00f2 per l'elezione della prima Assemblea Filippina nel 1907 e venne eletto Presidente di tale organismo. Osme\u00f1a ai tempi aveva solamente 29 anni ma era gi\u00e0 il pi\u00f9 alto funzionario filippino.\nAssieme ad un altro politico provinciale ed ex compagno di classe, Manuel Quez\u00f3n, da Tayabas, fond\u00f2 nel 1907 il Partito Nazionalista delle Filippine come risposta al Partito Federalista che aveva base a Manila. Da l\u00ec in poi i due Partiti avrebbero mantenuto una continua rivalit\u00e0 per il dominio politico sul Paese.\nOsme\u00f1a venne eletto Deputato nel 1907 e rimase membro della Camera dei Deputati fino al 1922. Nel 1935 venne eletto vicepresidente delle Filippine, nomina che conserv\u00f2 sino al 1944. Si rec\u00f2 negli Stati Uniti nel 1933 per garantire l'approvazione del Hare-Hawes-Cutting Independence Bill, sostituito dal Tydings-McDuffie Act nel marzo 1934.\nLa presidenza.\nOsme\u00f1a divenne Presidente del Commonwealth dopo la morte di Quez\u00f3n nel 1944. Ritorn\u00f2 nelle Filippine assieme al generale Douglas MacArthur e alle forze di liberazione. Dopo la guerra mondiale Osme\u00f1a restaur\u00f2 il governo del Commonwealth e i vari dipartamenti esecutivi, continuando a lottare per ottenere l'indipendenza del paese.\nPer le elezioni presidenziali del 1946 Osme\u00f1a rifiut\u00f2 di fare campagna, dichiarando che il popolo filippino sapeva del suo record di 40 anni di onesto servizio. Tuttavia venne sconfitto da Manuel Roxas, che ottenne il 54% dei voti e divenne il primo Presidente della Repubblica indipendente delle Filippine.\nPost-presidenza e morte.\nDopo la sua sconfitta alle elezioni Osme\u00f1a si ritir\u00f2 a vita privata nella propria residenza di Cebu. Mor\u00ec all'et\u00e0 di 83 anni, il 19 ottobre 1961, al Veteran's Memorial Hospital di Quezon City. Riposa al Manila North Cemetery di Manila."}
{"id": "2548369", "revid": "124585799", "url": "https://it.wikipedia.org/wiki?curid=2548369", "title": "Sexus et politica", "text": "Sexus et politica \u00e8 un album di Giorgio Gaber pubblicato nel 1970.\nIl disco.\n\u00c8 l'unico album di Gaber dove lui \u00e8 solo interprete e non autore: tutte le canzoni del disco sono scritte da Virgilio Savona del Quartetto Cetra, che per i testi si ispir\u00f2 a testi di autori della letteratura latina.\nRegistrato al \"Sound Studio\" della Vedette a Cinelandia (Milano) l'11, il 12 e il 16 febbraio 1970, il tecnico del suono \u00e8 Severino Pecchenini, mentre la copertina \u00e8 curata da Domizia Gandolfi.\nTre delle canzoni contenute nell'album, \"Il tavolo d'avorio\", \"Ragiona amico mio\" e \"Prova a pesare Annibale\", registrate a suo tempo anche dal loro autore originale, sono state poi inserite nell'album antologico Cose delicate, del 2005.\nTracce.\nLato A\nLato B"}
{"id": "2548376", "revid": "6923", "url": "https://it.wikipedia.org/wiki?curid=2548376", "title": "Gy\u00f6rgyn\u00e9 Rozgonyi", "text": ""}
{"id": "2548381", "revid": "661526", "url": "https://it.wikipedia.org/wiki?curid=2548381", "title": "La vita, amico, \u00e8 l'arte dell'incontro", "text": "La vita, amico, \u00e8 l'arte dell'incontro \u00e8 un album di Vin\u00edcius de Moraes, Giuseppe Ungaretti e Sergio Endrigo pubblicato dalla Fonit Cetra nel 1969. Il titolo dell'album \u00e8 tratto da una frase, contenuta nel recitativo, del brano \"Samba da ben\u00e7\u00e3o\".\nStoria.\nVin\u00edcius de Moraes e Giuseppe Ungaretti si erano conosciuti in Brasile nel 1937. Tempo dopo, il poeta italiano aveva tradotto e pubblicato una selezione di poesie del poeta brasiliano.\nNel 1969 de Moraes aveva soggiornato a Roma per alcuni mesi e, in quell'occasione, aveva rincontrato Ungaretti e, con la collaborazione di Sergio Endrigo e Toquinho era stato registrato questo album, il primo in italiano. Ungaretti aveva recitato alcune delle poesie di Vinicius da lui tradotte. La registrazione fu realizzata in poche ore e poche sedute di incisione con la collaborazione di turnisti della RCA."}
{"id": "2548384", "revid": "599013", "url": "https://it.wikipedia.org/wiki?curid=2548384", "title": "Alberto Marcolini", "text": "Ha giocato nel ruolo di centrale fino al suo ritiro, avvenuto nel 2001.\nCarriera.\nAlberto inizia la sua carriera nella pallavolo professionista nel 1988, nella squadra di Serie A2 di Pordenone. L'esordio nella massima serie avviene nel 1990, nella Pallavolo Falconara. Le avventure successive, riguardanti la Serie A2, sono intervallate da anni di pausa, fino al termine della carriera nel 1997.\nRitorna alla pallavolo giocata nel 2000, quando viene chiamato dalla squadra della sua citt\u00e0, la Trentino Volley, al suo primo anno in Serie A1. Al termine della stagione, terminata con la salvezza, si ritira definitivamente."}
{"id": "2548392", "revid": "599013", "url": "https://it.wikipedia.org/wiki?curid=2548392", "title": "Hilde Misof", "text": ""}
{"id": "2548399", "revid": "287204", "url": "https://it.wikipedia.org/wiki?curid=2548399", "title": "BMW Open 1995", "text": "Il BMW Open 1995 \u00e8 stato un torneo di tennis giocato sulla terra rossa.\n\u00c8 stata la 22\u00aa edizione del BMW Open,\nche fa parte della categoria ATP World Series nell'ambito dell'ATP Tour 1995.\nSi \u00e8 giocato a Monaco di Baviera in Germania, dal 1\u00b0 all'8 maggio 1995.\nCampioni.\nSingolare.\n Wayne Ferreira ha battuto in finale Michael Stich 7-5, 7-6 (8-6)\nDoppio.\n Trevor Kronemann / David Macpherson hanno battuto in finale Luis Lobo / Javier S\u00e1nchez 6-3, 6-4"}
{"id": "2548400", "revid": "123604197", "url": "https://it.wikipedia.org/wiki?curid=2548400", "title": "Agazio di Somma", "text": "Biografia.\nFece i primi studi nel \"Real Collegio\" di Catanzaro. Si laure\u00f2 in utroque iure alla \"Sapienza\" di Roma. Fu assunto in qualit\u00e0 di segretario dal card. Scipione Cobelluzzi, segretario di papa Paolo V; in seguito fu al servizio anche del card. Luigi Capponi, arcivescovo di Ravenna. A Roma aveva fatto parte dell'\"Accademia degli Umoristi\", entrando cos\u00ec in contatto con alcuni fra i pi\u00f9 importanti letterati del suo tempo, quali Giambattista Marino, Antonio Bruni e Girolamo Preti.\nNel 1655, dopo l'elezione di Fabio Chigi, da lui conosciuto nell'ambito dell'Accademia degli Umoristi, Agazio di Somma venne nominato vicario generale apostolico di Catanzaro; nel 1659 fu nominato vescovo di Cerenzia e Cariati e infine nel 1664 vescovo di Catanzaro, sede che conserv\u00f2 fino alla morte.\nDi Somma si dedic\u00f2 anche alla letteratura; nel 1618 aveva inviato ad Alessandro Tassoni, per un giudizio, i primi due canti del suo poema sulla scoperta dell'America. Nella storia della letteratura il suo nome \u00e8 tuttavia legato al suo giudizio entusiasta su \"L'Adone\", poema che per Di Somma sarebbe stato superiore alla \"Gerusalemme liberata\" del Tasso. Di Somma attribu\u00ec questo giudizio anche a Girolamo Preti; quest'ultimo, come pure il Bruni, lo sconfessarono, provocando per\u00f2 il rammarico di Giambattista Marino.\nGenealogia episcopale.\nLa genealogia episcopale \u00e8:"}
{"id": "2548405", "revid": "121263065", "url": "https://it.wikipedia.org/wiki?curid=2548405", "title": "Decreto Maroni", "text": "Il decreto Maroni (ovvero decreto legge 23 febbraio 2009, n. 11, convertito in legge 23 aprile 2009, n. 38), \u00e8 un atto normativo della Repubblica Italiana contenente una serie di norme giuridiche in materia del diritto penale italiano.\nStoria.\nInizialmente promosso dal Ministro dell'interno Roberto Maroni con l'approvazione da parte della Presidenza del Consiglio dei ministri in data 23 febbraio 2009, si \u00e8 successivamente arricchito di proposte avviate da numerosi firmatari. Venne approvato con approvato dal Senato con 261 s\u00ec, 3 no e un astenuto in data 22 aprile 2009, e pubblicato in Gazzetta Ufficiale n. 95 il 24 aprile 2009.\nIl via libera da Palazzo Madama \u00e8 avvenuto a seguito della modifica da parte della Camera delle contestate norme sulle ronde e dell'eliminazione del provvedimento che, nella versione originale del DL all'articolo 5, prevedeva il prolungamento della permanenza degli immigrati clandestini nei Centri di identificazione e espulsione da due a sei mesi.\nContenuto normativo.\nIntroduzione delle \"ronde\".\nLa prima versione del decreto prevedeva la possibilit\u00e0 di istituire comitati di volontari finalizzati al pattugliamento del territorio a supporto delle forze di polizia italiane, ma senza alcuna precisazione riguardo l'equipaggiamento dei partecipanti. Solo successivamente \u00e8 stato precisato che i volontari non debbano essere armati, ma solo dotati di un telefono cellulare con cui segnalare episodi di violenza alle autorit\u00e0 competenti. \u00c8 stato inoltre disposto che le ronde debbano essere attivate e coordinate dai comitati provinciali dell'ordine pubblico, dai prefetti e dai sindaci.\nL'introduzione delle ronde \u00e8 stata fortemente voluta dalla Lega Nord (partito di cui Maroni fa parte), ma ha trovato una strenua opposizione da parte delle frange della maggioranza che fanno capo ad AN, guidate dal sindaco di Roma Gianni Alemanno. Proprio su pressione di queste ultime \u00e8 stata apportata la modifica secondo cui le ronde non debbano essere armate.\nCarcere obbligatorio per imputati di reati sessuali.\nViene previsto il carcere obbligatorio per chi \u00e8 sospettato di particolari reati, e nella fattispecie violenza sessuale, violenza sessuale di gruppo, prostituzione minorile e pedopornografia, turismo sessuale; per questo genere di crimini baster\u00e0 dunque una denuncia non palesemente infondata per far scattare il regime carcerario. Questo punto del provvedimento \u00e8 stato inserito nel decreto sicurezza a seguito delle polemiche suscitate dalla concessione degli arresti domiciliari a un giovane accusato di aver perpetrato uno stupro del quale ha poi fornito piena confessione, convincendo cos\u00ec il giudice ad attuare una misura cautelare meno severa; a questo proposito, il Presidente del Consiglio Silvio Berlusconi dichiar\u00f2 che l'introduzione \u00e8 stata fatta \u00abd'urgenza sull'onda del clamore, ma la realt\u00e0 \u00e8 che nel 2008 gli stupri in Italia sono diminuiti\u00bb. Tuttavia il decreto fu facilmente aggirato e al ragazzo venne concessa la libert\u00e0 in attesa di processo (il decreto, in realt\u00e0, a differenza di come si pensava, escludeva solo la possibilit\u00e0 di concedere gli arresti domiciliari agli indagati per stupro). \u00c8 inoltre esclusa la concessione dei benefici dell'affidamento in prova e della semilibert\u00e0 per chi \u00e8 stato condannato per tali reati; diventa anche pi\u00f9 difficile la possibilit\u00e0 di accedere a vantaggi penitenziari come l'assegnazione al lavoro esterno, i permessi premio e le misure alternative alla detenzione.\nLa violenza sessuale, gli atti sessuali con minorenni e la violenza sessuale di gruppo, cos\u00ec come lo \"stalking\", diventano infine aggravanti speciali del delitto di omicidio grazie a due modifiche applicate all'articolo 576 del codice penale italiano.\nDisciplina del \"buttafuori\".\nLa norma contiene una delega per la normazione della disciplina della figura dell'\"addetto alla sicurezza\", da attuarsi tramite l'emanazione di apposito decreto ministeriale.\nRepressione dello \"stalking\".\nIl decreto prevede infine l'introduzione del reato di \"atti persecutori\" a firma Mara Carfagna atto a prevenire i fenomeni di stalking, con la congiunta introduzione di nuove misure a disposizione di prefetti e questori che potranno cos\u00ec notificare atti di ammonimento e allontanamento dalla vittima (previa esplicita richiesta da parte di quest'ultima, salvo casi particolarmente gravi in cui \u00e8 comunque consentita la procedibilit\u00e0 d'ufficio) a carico dello \"stalker\".\nIl dibattito sulla norma.\nUn censimento delle \"ronde\" nell'agosto 2009 ne contava circa 70, di cui 17 solo in Lombardia, 10 in Veneto. Un anno dopo, a seguito del decreto, erano 4 (Varazze - unica ronda gi\u00e0 autorizzata - e poi a Milano, Treviso, Bolzano).\nLa norma \u00e8 stata contestata per presunta incostituzionalit\u00e0 rispetto all'art.18, comma 2, da parte di Antonio Di Pietro e del CSM. La sentenza 28 aprile 2010 n. 226 della Corte costituzionale della Repubblica Italiana ha ribadito la legittimit\u00e0 delle ronde, ma ha sancito l'illegittimit\u00e0 del loro uso nelle situazioni di \"disagio sociale\".\nNel formulare il decreto, Maroni ha ripetutamente dichiarato di essersi ispirato al modello dei City Angels di Milano.\nIl presidente e fondatore dei City Angels, Mario Furlan, si \u00e8 dichiarato sostanzialmente favorevole al provvedimento.\nSecondo un articolo de \"La Repubblica\" il decreto Maroni, fissando parametri e istituendo una procedura di registrazione, avrebbe scoraggiato la maggioranza delle ronde fai-da-te. Per altri, per lo stesso motivo i gruppi gi\u00e0 esistenti come i City Angels non avrebbero avuto ragione di cercare l'iscrizione, considerandosi agenti sociali e non di sicurezza. Nel settembre 2010, i City Angels non risultavano registrati o in attesa di registrazione come \"associazioni di volontari per la sicurezza\" presso la Prefettura di Milano o delle altre citt\u00e0 in cui sono presenti.\nSempre secondo Furlan:"}
{"id": "2548426", "revid": "404137", "url": "https://it.wikipedia.org/wiki?curid=2548426", "title": "Gestione commissariale governativa", "text": ""}
{"id": "2548431", "revid": "228587", "url": "https://it.wikipedia.org/wiki?curid=2548431", "title": "Festivalbar 1996 (compilation)", "text": "Festivalbar 1996 \u00e8 una compilation di brani musicali famosi nel 1996, pubblicata nell'estate di quell'anno in concomitanza con l'edizione omonima del Festivalbar. La compilation era divisa in realt\u00e0 in tre diverse pubblicazioni: una, intitolata semplicemente Festivalbar '96, conteneva i brani di maggior successo ed era pubblicata dalla CGD, mentre le altre due, Festivalbar Superdance battito e Festivalbar Superdance battito 2, erano pubblicate dalla WEA e contenevano i principali successi di musica dance.\nLa compilation \"Festivalbar\" era divisa in due dischi."}
{"id": "2548432", "revid": "55935", "url": "https://it.wikipedia.org/wiki?curid=2548432", "title": "Agazio Di Somma", "text": ""}
{"id": "2548436", "revid": "152625", "url": "https://it.wikipedia.org/wiki?curid=2548436", "title": "Summer is Crazy", "text": ""}
{"id": "2548437", "revid": "73843", "url": "https://it.wikipedia.org/wiki?curid=2548437", "title": "Romain Sicard", "text": "Campione del mondo Under-23 nella prova in linea nel 2009 a Mendrisio, ha gareggiato come professionista dal 2010 al 2021.\nCarriera.\nGli esordi e i successi da Under-23.\nOriginario del Paese basco francese, corse nel V\u00e9lo-Club Tarnos fino alla categoria allievi (2004), vincendo il Campionato delle Landes nel 2002 (esordienti) e 2004 (allievi). Nello stesso anno fu campione di Francia nell'americana, specialit\u00e0 del ciclismo su pista, insieme a Vincent Dauga. Nei due anni da junior (2005 e 2006) fece parte dell'Union Cycliste Colomiers. Il primo anno vinse la terza tappa nel Giro di Gascogne, cronometro a squadre, l'anno seguente la classifica generale al Test d'Eyliac ed anche la seconda tappa. Divenne campione del Midi-Pirenei a cronometro e, su pista, nell'inseguimento e nell'americana (insieme ad Az\u00e9ma).\nNel 2007 pass\u00f2 alla categoria Under-23 con la maglia del GSC Blagnac. Su strada vinse la Ronde du Sidobre e su pista divenne Campione del Midi-Pirenei nell'inseguimento e nella corsa a punti e di Alta Garonna su pista. Nel 2008 divent\u00f2 Campione di Francia nello scratch, sottolineando le sue caratteristiche da pistard, ma vinse anche il Troph\u00e9e de l'Essor, una corsa adatta agli scalatori. Alla fine del 2008 fece alcuni test a Derio, nella sede dell'Orbea (filiale dell'Euskaltel-Euskadi), e firm\u00f2 un contratto biennale con la squadra continentale basca. Ebbe cos\u00ec l'occasione di partecipare al programma di formazione della Fundaci\u00f3n Euskadi, con l'obiettivo di passare nella principale squadra basca.\nLa sua prima vittoria nel 2009 arriva nella Subida al Naranco, dove vince anche la classifica della montagna. Qualche settimana pi\u00f9 tardi vince la seconda tappa del Ronde de l'Isard d'Ari\u00e8ge, giungendo da solo al traguardo di Plateau de Beille. Il 10 luglio firma un contratto biennale con l'Euskaltel-Euskadi, diventando il secondo ciclista francese a far parte della squadra, quindici anni dopo Thierry Elissalde. Ad inizio settembre si aggiudica il Tour de l'Avenir, mentre il 26 dello stesso mese diventa Campione del mondo Under-23 in linea a Mendrisio aggiudicandosi la gara in solitaria.\n2010-2021: il professionismo.\nPassa professionista nel 2010 con l'Euskaltel-Euskadi, e in stagione \u00e8 secondo in una frazione del Crit\u00e9rium du Dauphin\u00e9. Rimane tra le file della formazione basca fino al 2013, anno di chiusura della squadra, svolgendo ruoli di gregariato e partecipando anche al Tour de France 2013 e a due edizioni della cronometro a squadre dei campionati del mondo.\nNel 2014 debutta con il Team Europcar diretto da Jean-Ren\u00e9 Bernaudeau. A partire dal 2015 prende parte a sei edizioni consecutive del Tour de France, ottenendo come miglior risultato personale un settimo posto di tappa a Plateau de Beille nella \"Grande Boucle\" 2015; negli stessi anni corre anche un Giro d'Italia e quattro Vuelta a Espa\u00f1a (miglior risultato: tredicesimo assoluto nel 2014). Nel 2015 \u00e8 inoltre convocato in Nazionale per la cronometro dei campionati del mondo a Richmond.\nA causa di un'anomalia cardiaca, \u00e8 costretto a lasciare l'attivit\u00e0 agonistica nell'aprile 2021, all'et\u00e0 di 33 anni."}
{"id": "2548442", "revid": "1442080", "url": "https://it.wikipedia.org/wiki?curid=2548442", "title": "BMW Open 1995 - Singolare", "text": "Il singolare del BMW Open 1995 \u00e8 stato un torneo di tennis facente parte dell'ATP Tour.\nWayne Ferreira ha battuto in finale Michael Stich 7-5, 7-6 (8-6)."}
{"id": "2548450", "revid": "339392", "url": "https://it.wikipedia.org/wiki?curid=2548450", "title": "Castello dell'Acciaiolo", "text": ""}
{"id": "2548453", "revid": "70217", "url": "https://it.wikipedia.org/wiki?curid=2548453", "title": "Neoprotezionismo", "text": ""}
{"id": "2548456", "revid": "123251205", "url": "https://it.wikipedia.org/wiki?curid=2548456", "title": "Unionismo in Irlanda", "text": "Con Unionismo in Irlanda si intende una ideologia che favorisce il mantenimento o il rafforzamento di legami politici e culturali tra l'Irlanda (intesa spesso come Irlanda del Nord, da quando il resto dell'isola ha ottenuto l'indipendenza) e la Gran Bretagna.\nLe relazioni politiche tra britannici e Irlandesi hanno raggiunto il loro picco nell'Atto di Unione che cre\u00f2 il Regno Unito di Gran Bretagna e Irlanda. Nel 1922, 26 contee dell'Irlanda ottennero l'indipendenza dal Regno Unito costituendo lo Stato Libero d'Irlanda (divenuto di fatto repubblica nel 1937 e ufficialmente nel 1949); le rimanenti 6 contee si costituirono nel territorio dell'Irlanda del Nord e rimasero parte del Regno Unito di Gran Bretagna e Irlanda. Unionismo e Unionismo dell'Ulster, come \u00e8 conosciuto oggi, si riferiscono in maniera indissolubile alle relazioni tra Irlanda del Nord e Gran Bretagna. L'Unionismo non ha presenze evidenti nel resto dell'Irlanda.\nL'Unionismo e la sua ideologia opposta, il nazionalismo irlandese, sono associati a particolari comunit\u00e0 etniche e religiose: i protestanti di origine inglese o scozzese (di cui molti migrarono in Irlanda durante la colonizzazione dell'Ulster) e i cattolici indigeni dell'isola. Queste generalizzazioni non sono rigide perch\u00e9 esistono protestanti nazionalisti e cattolici unionisti."}
{"id": "2548458", "revid": "322321", "url": "https://it.wikipedia.org/wiki?curid=2548458", "title": "Stefania De Francesco", "text": "Biografia.\nConsegue il diploma di operatrice turistica, dopo di che frequenta il Laboratorio Teatrale di Claudio Palma e di Roberto Soldatini. Studia canto e solfeggio all'accademia \"A.M.S.E.\" diretta dal maestro Antonio Tumolo.\nMolto attiva in teatro, dal 1996 ha recitato e cantato in numerose opere come \"Hollywood, ritratto di un divo\", musical con Massimo Ranieri e con la regia di Giuseppe Patroni Griffi, \"Viva Diego\" di Tato Russo, \"Le metamorfosi\" ed altre. \nTra il 2002 e il 2003 ricopre il ruolo di Rosa, protagonista femminile nel musical \"C'era una volta...Scugnizzi\" di Claudio Mattone. Dal dicembre 2014 \u00e8 la protagonista femminile del musical \"Stelle a met\u00e0\" con Sal Da Vinci, scritto e diretto da Alessandro Siani, sold out con due spettacoli al giorno all'Augusteo di Napoli fino al 12 gennaio 2015, poi in giro per l'Italia.\nHa inoltre doppiato la canzone \"When you believe\" de \"Il principe d'Egitto\" di Steven Spielberg, la canzone era originariamente cantata da Mariah Carey e Whitney Houston.\nAl cinema, \u00e8 stata diretta, tra l'altro, da Vincenzo Terracciano in \"Ribelli per caso\", Antonio Capuano in \"Luna rossa\", e Silvana Maja in \"Ossidiana\".\nIn televisione \u00e8 stata in \"Turbo\", regia di Antonio Bonifacio, e dal 2007 veste i panni di \"Katia Cammarota\" nella soap opera di Rai 3, \"Un posto al sole\", entrando a far parte del cast fisso della soap nel mese di novembre del 2009. In radio \u00e8 la co-conduttrice, insieme a Francesco Palmieri del programma \"Neapolis in fabula\" in onda sull'emittente campana Radio Amore \"I Migliori Anni\" (dal marzo 2014)."}
{"id": "2548461", "revid": "287204", "url": "https://it.wikipedia.org/wiki?curid=2548461", "title": "ATP German Open 1995", "text": "Il German Open 1995 \u00e8 stato un torneo di tennis giocato sulla terra rossa. \u00c8 stata l'88\u00aa edizione del \"Torneo di Amburgo\", che fa parte della categoria ATP Super 9 nell'ambito dell'ATP Tour 1995. Si \u00e8 giocato al Rothenbaum Tennis Center di Amburgo in Germania, dall'8 al 15 maggio 1995.\nCampioni.\nSingolare.\n Andrij Medvedev ha battuto in finale Goran Ivani\u0161evi\u0107, 6-3, 6-2, 6-1\nDoppio.\n Wayne Ferreira / Evgenij Kafel'nikov hanno battuto in finale Byron Black / Andrej Ol'chovskij, 6-1, 7-6"}
{"id": "2548463", "revid": "125819373", "url": "https://it.wikipedia.org/wiki?curid=2548463", "title": "Giornale critico della filosofia italiana", "text": "Il Giornale critico della filosofia italiana \u00e8 una rivista fondata dal filosofo Giovanni Gentile nel 1920.\nStoria.\nSin dalla sua fondazione inizi\u00f2 ad ottenere grandi riconoscimenti, sia in Italia che all'estero, per il rigore degli argomenti trattati e per l'autorevolezza dei redattori e del direttore. Prosegu\u00ec anche dopo la seconda guerra mondiale.\nIn quasi novant'anni di vita ha ospitato articoli dei pi\u00f9 importanti filosofi italiani come Giorgio Pasquali, Delio Cantimori, Leonardo Grassi, Carlo Diano ed Eugenio Garin che ne fu a lungo il direttore. Dopo la sua morte la direzione divenne collegiale, con un Comitato direttivo coordinato da Maurizio Torrini .\nNel dopoguerra scrissero per la rivista Enzo Paci, Tullio Gregory, Michele Ciliberto, Antonio Capizzi, Ugo Spirito, Claudio Cesa, Gennaro Sasso ed altri ancora.\nOggi la rivista viene inviata a tutte le pi\u00f9 importanti biblioteche italiane e a molte istituzioni internazionali presso le quali riscuote grande considerazione."}
{"id": "2548464", "revid": "729019", "url": "https://it.wikipedia.org/wiki?curid=2548464", "title": "Populonia Stazione", "text": "Populonia Stazione \u00e8 una frazione del comune italiano di Piombino, nella provincia di Livorno, in Toscana.\nLa frazione costituisce la sede della circoscrizione comunale \"Populonia-Fiorentina\".\nGeografia fisica.\nLa frazione di Populonia Stazione \u00e8 situata nella pianura della costa degli Etruschi, a 10\u00a0m d'altitudine e circa 9\u00a0km a nord della citt\u00e0 di Piombino. Il borgo costituisce il centro abitato moderno e lo scalo ferroviario dell'antico centro di Populonia, posto sul promontorio che si affaccia sul mar Tirreno 6\u00a0km a ovest; confina inoltre con le frazioni di Venturina Terme a nord, Baratti a nord-ovest e Fiorentina a sud.\nStoria.\nIl borgo nacque nelle immediate vicinanze della tenuta di Poggio all'Agnello, una delle pi\u00f9 importanti fattorie delle campagne piombinesi appartenuta alla famiglia dei conti Desideri, proprietari terrieri latifondisti nel XVIII secolo, dopo la realizzazione della strada della Principessa (1804-1805) da parte di Elisa Bonaparte Baciocchi, sorella di Napoleone Bonaparte e principessa di Lucca e Piombino. Conobbe infine un particolare sviluppo in seguito alla bonifica del lago di Rimigliano avvenuta per iniziativa di Leopoldo II di Lorena nella prima met\u00e0 del XIX secolo e all'inaugurazione della stazione ferroviaria, che conferir\u00e0 il nome al borgo, nel 1892. Nel corso del XX secolo ha conosciuto un incremento urbanistico che ne ha aumentato la popolazione e i servizi pubblici (ufficio postale, scuole elementari).\nInfrastrutture e trasporti.\nLa frazione e il vicino centro archeologico sono serviti da una propria stazione ferroviaria (stazione di Populonia) disposta lungo la ferrovia Campiglia Marittima-Piombino inaugurata nel 1892."}
{"id": "2548466", "revid": "287204", "url": "https://it.wikipedia.org/wiki?curid=2548466", "title": "Citt\u00e0 Magiche", "text": "Citt\u00e0 Magiche, in spagnolo \"Pueblos M\u00e1gicos\", \u00e8 un programma lanciato nel 2001 dalla segreteria del Turismo del Messico. L'obiettivo di questo programma era dare un impulso al turismo in quelle tipiche piccole cittadine messicane, dove la popolazione mantiene da molto tempo un particolare e tradizionale stile di vita, tipicamente messicano.\nLa segreteria del turismo ha nominato \"Citt\u00e0 Magiche\" numerosi centri abitati in tutto il territorio messicano, il carattere tipico di ogni cittadina varia a seconda della maggiore o minore influenza del passato indigeno, dell'antico impero coloniale spagnolo della preservazione delle secolari e ancestrali tradizione e degli importanti avvenimenti storici che possono essersi svolti in quei luoghi.\nLa segreteria del turismo contribuisce alla preservazione di questi luoghi riconoscendo lo sforzo dei suoi abitanti per preservare la ricchezza culturale e storica presente.\nCitt\u00e0 Magiche.\nDi seguito la lista dei 121 siti che sono stati inseriti nel programma dei \"Pueblos M\u00e1gicos\"."}
{"id": "2548477", "revid": "149466", "url": "https://it.wikipedia.org/wiki?curid=2548477", "title": "Oriflamme", "text": ""}
{"id": "2548480", "revid": "1442080", "url": "https://it.wikipedia.org/wiki?curid=2548480", "title": "ATP German Open 1995 - Singolare", "text": "Il singolare dell'ATP German Open 1995 \u00e8 stato un torneo di tennis facente parte dell'ATP Tour 1995.\nAndrij Medvedev ha battuto in finale Goran Ivani\u0161evi\u0107 6-3, 6-2, 6-1.\nTeste di serie.\nLe prime 8 teste di serie hanno ricevuto un bye per il 2\u00ba turno"}
{"id": "2548481", "revid": "6923", "url": "https://it.wikipedia.org/wiki?curid=2548481", "title": "Jadelin Mabiala Gangbo", "text": "Biografia.\nJadelin Mabiala Gangbo \u00e8 nato a Brazzaville, nella Repubblica del Congo, nel 1976. Ha vissuto tra Imola e Bologna sin dall'et\u00e0 di quattro anni. Attualmente vive a Londra.\nAttivit\u00e0.\nHa pubblicato alcuni racconti e i romanzi \"Verso la notte Bakonga\" (Lupetti 1999, poi Portofranco 2001) e \"Rometta e Giulieo\" (Feltrinelli 2001). Ultima creazione dell'autore \u00e8 il romanzo \"Due volte\" che racconta le avventure di due gemelli all'interno di un istituto di suore, aspettando invano che il padre esca di prigione. I fratelli crescono e si confrontano con due culture: quella beninese che il padre ha impresso nei loro cuori e quella italiana con cui i gemelli vengono a contatto. Mentre uno dei due, David, \u00e8 attratto dalla filosofia cattolica e dalla promessa della vita eterna, il gemello Daniel ama teneramente Agata, una bambina che \u00e8 stata stuprata dallo zio. \nAttorno a loro si muove un mondo di personaggi che riflette i mali e le speranze nell'Italia degli anni Ottanta: Pasquale, giovane camorrista in nuce, violento ma sognatore, Gi\u00f2 Gi\u00f2 il piagnone, le ragazze madri, le zingare, le suore e le insegnanti.\nNella sua scrittura c'\u00e8 un'attenzione particolare al linguaggio che mischia il registro aulico, lo slang metropolitano e il surreale."}
{"id": "2548489", "revid": "599013", "url": "https://it.wikipedia.org/wiki?curid=2548489", "title": "Samo Udrih", "text": "\u00c8 il fratello maggiore di Beno Udrih."}
{"id": "2548495", "revid": "1543377", "url": "https://it.wikipedia.org/wiki?curid=2548495", "title": "Cassino", "text": "\u00abQuel monte a cui Cassino \u00e8 ne la costa \nfu frequentato gi\u00e0 in su la cima \nda la gente ingannata e mal disposta;\u00bb\nCassino (IPA: , \"San Germano\" fino al 1863) \u00e8 un comune italiano di abitanti della provincia di Frosinone nel Lazio. Seconda citt\u00e0 della provincia per numero di abitanti, fu per secoli il principale centro della Terra di San Benedetto, aggregato fin dal medioevo alla Terra di Lavoro. Ultima citt\u00e0 verso sud della Valle Latina, si sviluppa ai piedi del monte che chiude infatti la valle e su cui sorge la celebre abbazia di Montecassino, lungo un percorso storicamente strategico per le comunicazioni tra il centro e il sud d'Italia. Pressoch\u00e9 totalmente distrutta dai bombardamenti della seconda guerra mondiale, e per questo nota anche come la citt\u00e0 martire, \u00e8 stata totalmente ricostruita nel dopoguerra.\nGeografia fisica.\nTerritorio.\nLa citt\u00e0 di Cassino \u00e8 posta nella parte meridionale del Lazio. Il centro \u00e8 collocato alla base del monte chiamato Montecassino, che si eleva fino a 520 metri s.l.m. e che segna il confine meridionale della Valle Latina. Montecassino si distacca dal Monte Cairo, nella pianura racchiusa dai fiumi Liri e Rapido. Il monte \u00e8 costituito da materiale geologico compatto, che non trattiene le acque atmosferiche, che quindi fluiscono in buona parte nella valle dando origine alle sorgenti del fiume Gari che attraversa la citt\u00e0 e che, dopo circa un chilometro, nei pressi delle cosiddette Terme varroniane, si congiunge con il Rapido. Poco lontano dal centro cittadino, nel paese di Sant'Apollinare in localit\u00e0 Giunture il Gari si versa nel Liri che diventa cos\u00ec il fiume Garigliano; a causa di questa abbondanza di acque, nella piana in passato si trovavano aree paludose. Notevole \u00e8 l'importanza della collocazione: Cassino si trova nel luogo dove si restringe la valle del Liri, ben collegata al golfo di Gaeta e al parco nazionale d'Abruzzo, Lazio e Molise, da sempre attraversata da importanti strade congiungenti Roma con Napoli e il resto del Sud Italia.\nClima.\nLe estati sono calde e afose soprattutto nelle ore centrali della giornata, anche se, in questo periodo dell'anno \u00e8 facile assistere a fenomeni temporaleschi, spesso di breve durata, dovuti allo sviluppo verticale termoconvettivo delle nubi che si originano dai monti (Monte Cairo e Mainarde) e si estendono verso la costa, questi fenomeni tendono ad abbassare la temperatura e ad affievolire la calura estiva. In inverno il clima di Cassino si presenta diverso da quello delle altre pianure della provincia, come media e alta Valle del Liri e Valle del Sacco, sebbene infatti le temperature minime sotto lo zero siano comunque abbastanza frequenti, le temperature in genere si presentano pi\u00f9 miti, specialmente nei valori massimi. La neve \u00e8 infatti ancora pi\u00f9 rara e meno abbondante rispetto al resto della provincia, molto probabilmente perch\u00e9 a sud della citt\u00e0 i Monti Aurunci sono pi\u00f9 bassi e a sud est vi \u00e8 presente solo il rilievo di Roccamonfina, i richiami caldi meridionali riescono perci\u00f2 molto facilmente a risalire la valle e trasformano rapidamente la neve in pioggia o impediscono totalmente la sua caduta; il motivo di tali differenze tuttavia non \u00e8 solo da ricercarsi nell'esposizione alle correnti meridionali, ma anche nel fatto che i rilievi di Monte Cairo e la catena delle Mainarde tendono a creare un locale effetto favonico, riscaldando per compressione adiabatica i venti settentrionali e limitando le precipitazioni. Queste caratteristiche orografiche influenzano tutto il clima del territorio da San Vittore del Lazio fino ai vicini centri di Aquino e Castrocielo, dove il clima ritorna rapidamente quello tipico delle aree basso collinari della provincia di Frosinone.\nCome esempio pi\u00f9 clamoroso e rilevante di tali differenze, si menziona la storica ondata di freddo del febbraio 2012, quando la citt\u00e0 registr\u00f2 solo 3\u00a0cm di neve caduta, mentre ad 8\u00a0km in linea d'aria, a parit\u00e0 di quota, se ne contavano circa 20 ad Aquino e addirittura pi\u00f9 di 60\u00a0cm nel capoluogo di provincia.\nTra gli eventi nevosi pi\u00f9 importanti degli ultimi anni troviamo: i 10\u00a0cm del 16 gennaio 2002, i circa 5\u00a0cm del 17 dicembre 2010, i 2/3\u00a0cm del 31 dicembre 2014, i 4\u00a0cm del 9 febbraio 2015 e i 2\u00a0cm del 26 febbraio 2018 (anche in quest'ultimo caso, decisamente importanti le differenze con molte zone della provincia).\nIn media cadono circa 1000\u00a0mm di pioggia annui concentrati specialmente nei mesi autunnali e invernali.\nOrigini del nome.\nLa citt\u00e0, in epoca romana, viene chiamata \"Casinum\". Secondo Varrone, nel suo \"De lingua Latina\", il toponimo deriva dalla parola osca \"cascum\", dal significato di \"antico\", ad indicare la remota origine dell'insediamento. Sempre Varrone ricorda infatti l'uso diffuso tra i romani di identificare Cassino come \"Forum Vetus\" (\"Foro antico\"). A causa delle vicende medioevali, non mantenne sempre lo stesso nome: divenne prima \"Castellum Sancti Petri\"; poi \"Eulogimenopoli\", ovvero \"Citt\u00e0 di San Benedetto\"; infine \"San Germano\", originato dalla presenza nella chiesa di San Germano di reliquie del san Germano, vescovo di Capua, venerato dai fedeli. Con l'Unit\u00e0 d'Italia e con atto del 1863, la citt\u00e0 prese il nome definitivo di Cassino, la romana \"Casinum\".\nStoria.\nLa Cassino classica.\nI primi insediamenti sono sorti nelle caverne della collina, perch\u00e9 nella vallata vi era un bacino lacustre. Sono stati rinvenuti reperti che attestano la presenza umana risalenti al Neolitico; nell'Et\u00e0 del ferro si dovrebbe essere formato uno stanziamento attestato dalla presenza di una necropoli.\nL'origine di Cassino \u00e8 normalmente fatta risalire agli Osci. Tra il VI e il V secolo a.C. i Volsci \u00a1, un'altra popolazione osco-umbra, sarebbero calati nel Lazio da una zona montagnosa, forse la Sabina, e avrebbero occupato l'area; alcune ricerche propongono una presenza volsca gi\u00e0 all'VIII sec a.C. Altri studiosi, invece, rifiutano una presenza volsca. Pi\u00f9 tardi, prima della conquista romana, la citt\u00e0 era ormai in possesso dei Sanniti.\nQuando i romani nel 313 a.C. presero il controllo dell'area, fondarono una colonia, \"Interamna Succasina\" (o Lirenas), che controllava parte del territorio di Aquino e Cassino. Annibale transit\u00f2 nell'area durante la seconda guerra punica, ma \"Casinum\" rimase fedele a Roma.\nIn epoca romana l'abitato era collocato presso l'attuale frazione Crocefisso ed era attraversato dall'antica via Latina. Era fortificato da circa 4\u00a0km di mura ed era ricco di monumenti, essendo la citt\u00e0 agiata. A \"Casinum\" eresse una sua villa Marco Terenzio Varrone.\nFu prima \"municipium\", poi colonia e infine \"praefectura\" a testimonianza del progressivo inserimento nell'ordinamento dell\"Urbs\". Oltre al passaggio della via Latina, nel territorio di Casinum nasceva una via verso la Val di Comino, l'Abruzzo, Sora e che infine giungeva a Roma. La citt\u00e0 era attorniata da \"pagi\"; uno di questi nei secoli \u00e8 divenuto l'attuale localit\u00e0 Sant'Angelo in Theodice.\nApollo era tra le divinit\u00e0 pi\u00f9 venerate. L'ubicazione del suo tempio \u00e8 stata identificata a Montecassino, l'acropoli della citt\u00e0, da Gianfilippo Carettoni, che nel 1940 citava come fonti i \"Dialoghi\" di San Gregorio Magno. Tale complesso sorgeva dove oggi \u00e8 l'abbazia; aveva anche funzione militare: era difeso da una doppia cinta muraria che oggi possiamo ancora ammirare in parte; venne costruita con pesanti pietre sagomate per tenersi insieme a secco e si congiungeva alle fortificazioni cittadine. Tra le altre divinit\u00e0 venerate v'era Deluentinus, dio locale delle acque.\nLa citt\u00e0 era servita da un acquedotto; il \"foro\", secondo il Carettoni, era collocato esternamente alle mura perch\u00e9 vi si effettuava il mercato dei bovini. Recenti studi propendono, invece, per identificare l'area forense all'interno delle mura urbiche nelle vicinanze del teatro e della cosiddetta porta Campana. Sulle rive del Gari vi erano la Villa di Varrone e le terme, ritratti nel Cinquecento da Francesco da Sangallo, ma oggi molto danneggiati. Ci sono giunti, e si possono ammirare in localit\u00e0 Crocefisso, l'anfiteatro, edificato su di un declivio naturale, e il teatro; la chiesa dedicata al Crocefisso \u00e8 costruita in quello che fu il cosiddetto sepolcro di Ummidia Quadratilla. Costei, figlia del console Ummidio Durmio Quadrato, apparteneva a una delle famiglie pi\u00f9 importanti della citt\u00e0; viene descritta da Plinio il Giovane come una donna ricchissima dal carattere mascolino e dal fisico massiccio; don\u00f2 alla citt\u00e0 un tempio e un anfiteatro.\nNell'area di Cassino esisteva un'associazione dei produttori di olio: l'olio della zona era famoso tanto da essere citato da Macrobio. La qualit\u00e0 della produzione agricola del territorio \u00e8 sottolineata anche da Catone. Molto importante era anche l'allevamento di bestiame e la produzione di ceste e funi, data l'abbondanza di materia prima di questi prodotti nei pressi di zone ricche di acque.\nLa leggenda vuole che San Pietro in persona, transitando per queste terre per raggiungere Roma, predic\u00f2 per primo il cristianesimo ai Cassinesi. Quel che \u00e8 certo \u00e8 che a Cassino vi fu un'antica comunit\u00e0 di Cristiani, come testimoniano molti martiri.\nDopo la riorganizzazione dell'Italia suburbicaria, \"Casinum\" si ritrova nella provincia del Sannio.\nNell'Alto Medioevo, varie incursioni barbariche danneggiarono profondamente \"Casinum\" che fu totalmente distrutta dai Longobardi guidati da Zotone.\nL'alto Medioevo cassinate.\nNon sappiamo molto al riguardo dei primi secoli successivi alla caduta dell'Impero romano per l'esiguit\u00e0 delle fonti scritte; papa Gregorio Magno ci ha tramandato la venuta di San Benedetto fra le rovine dell'acropoli di \"Casinum\". Montecassino fu scelto da San Benedetto da Norcia come luogo per il suo primo convento, luogo di nascita dell'Ordine Benedettino, circa nel 529.\nCome spesso \u00e8 accaduto per le prime istituzioni cristiane, l'abbazia di Montecassino fu costruita su un precedente luogo di culto pagano, l'acropoli fortificata. Cassino all'epoca era una citt\u00e0 ancora prevalentemente pagana e da poco aveva subito le devastazioni dei Goti. San Benedetto distrusse l'effigie di Apollo e gli altari pagani, quindi santific\u00f2 il luogo intitolandolo a san Giovanni Battista. San Benedetto da allora non lasci\u00f2 mai pi\u00f9 Monte Cassino. Qui scrisse la Regola Benedettina, che divenne il principio fondatore per il monachesimo occidentale. Qui ricevette in visita Totila, re degli Ostrogoti, nel 542 (l'unica data storica conosciuta con certezza della vita di Benedetto) e qui lui mor\u00ec.\nL'abbazia di Monte Cassino divenne un modello per il monachesimo occidentale e uno dei maggiori centri culturali europei per tutto il Medioevo. Dalla popolazione venne eretto un villaggio chiamato \"Castellum Sancti Petri\" per via della locale chiesa; era collocato sulle rovine dell'antico foro cittadino che si trovava in pianura e non alle pendici collinari come la citt\u00e0 precedente. Sfortunatamente a causa della sua collocazione geografica e della sua posizione protetta, il monastero e, di conseguenza, la citt\u00e0 rimasero in tutte le epoche coinvolti in vicende militari. Nel 584 i Longobardi saccheggiarono l'Abbazia e i monaci sopravvissuti fuggirono a Roma, dove rimasero per pi\u00f9 di un secolo. Durante questo tempo, le spoglie di San Benedetto furono trasferite: la maggior parte delle sue ossa oggi si troverebbe a Fleury-sur-Loire vicino a Orl\u00e9ans. Nel 718, cambiati gli equilibri politici, i monaci si poterono ristabilire a Monte Cassino; segu\u00ec un periodo florido: vi soggiornarono tra gli altri Paolo Diacono, lo storico dei Longobardi, e re in esilio come il franco Carlomanno, zio di Carlo Magno, e il longobardo Rachis. Nel 744, da una donazione del duca longobardo Gisulfo II di Benevento, nacque la \"Terra Sancti Benedicti\", ovvero il dominio feudale abbaziale, che, soggetto all'autorit\u00e0 dell'abate, godette di una certa autonomia pi\u00f9 o meno ampia secondo le contingenze storiche, pur continuando a essere parte integrante, in base alla successione statuale, del Ducato di Benevento, del Principato di Capua, del Regno di Sicilia, del Regno di Napoli, del Regno delle Due Sicilie. Cos\u00ec Montecassino divenne il centro di un territorio vasto e strategico attraverso il quale passavano le strade congiungenti il Ducato longobardo di Benevento, le citt\u00e0-stato bizantine della costa (Napoli, Gaeta e Amalfi) e lo Stato della Chiesa pi\u00f9 a nord.\nUn paio di chilometri pi\u00f9 a valle, a nord dell'antica \"Casinum\", vi era un piccolo monastero sulle rive del Rapido. La chiesa del Salvatore fu eretta nel 797 circa per volere dell'abate Gisulfo sulla preesistente chiesetta di San Benedetto; l'imperatore Ludovico II, nell'874, don\u00f2 alla chiesa una reliquia di san Germano vescovo di Capua, amico fraterno di San Benedetto: per questa ragione divenne successivamente la cattedrale di San Germano. Sempre per effetto di quelle reliquie, tra la gente si diffuse la frase \"imus ad Sanctum Germanum\" per significare \"andiamo a visitare Santo Germano\", una visita devota alle reliquie del santo: in questo periodo da Eulogimenopoli, il nome della citt\u00e0 cominci\u00f2 a trasformarsi in San Germano. La chiesa di Santa Maria delle Cinque Torri era eretta, ai piedi del Colle Janulo, non lontano da quella del Salvatore, ma era su un terreno dove affiorava acqua; il pavimento della chiesa venne rialzato tre volte, per evitare il problema all'interno dell'edificio sacro, ma senza successo; aveva un'originalissima pianta a simmetria centrale con all'interno un colonnato, con quattro torri agli angoli esterni e una pi\u00f9 ampia al centro.\nPer motivi amministrativi e difensivi, a causa delle scorrerie dei musulmani, l'abate Bertario fond\u00f2 nuovamente la citt\u00e0 ai piedi del Colle Janulo: nei pressi della chiesa del Salvatore fond\u00f2 Eulogimenopoli, la \"Citt\u00e0 di San Benedetto\". Nell'883, i Saraceni, intenzionati a espandersi nella penisola italiana, saccheggiarono il territorio, distrussero la citt\u00e0, la chiesa del Salvatore e l'abbazia; fecero scempio di cose e di persone, fu ucciso lo stesso abate Bertario e i monaci dovettero abbandonare per lungo tempo l'Abbazia. Alla cacciata degli invasori la citt\u00e0 risorse. In questo periodo visse a Monte Cassino lo storico teanese Erchemperto la cui \"Historia Langobardorum Beneventanorum\" \u00e8 l'opera storica fondamentale del IX secolo per il Mezzogiorno. Nell'abbazia sono conservati i quattro Placiti cassinesi, primi documenti ufficiali scritti in volgare italiano: sono quattro testimonianze giurate, registrate tra il 960 e il 963 e riguardanti le propriet\u00e0 terriere del monastero. La citt\u00e0 divenne il centro amministrativo della Terra di San Benedetto in quanto qui vi alloggiavano e vi operavano gli uomini di governo guidati dall'abate, come l\"'advocatus\", cio\u00e8 colui che amministrava la giustizia. Gli abitanti partecipavano alle lotte politico-religiose che coinvolgevano l'Abbazia, quindi la citt\u00e0, che prese il nuovo nome di San Germano, venne fortificata e dotata della Rocca Janula, una fortezza posta in posizione sopraelevata.\nDal basso Medioevo all'Unit\u00e0.\nMontecassino raggiunse l'apice della sua prosperit\u00e0 e potere nell'XI secolo sotto l'abate Desiderio (1058 - 1087), che divenne poi papa con il nome di Vittore III. I monaci divennero pi\u00f9 di duecento e i loro manoscritti miniati divennero i pi\u00f9 ricercati. Gli edifici dell'abbazia furono riedificati e accresciuti; la Terra di San Benedetto venne organizzata grazie a nuove strutture e insediamenti. Lavorarono alla riedificazione artisti amalfitani, longobardi e bizantini. La ricostruita chiesa abbaziale fu consacrata nel 1071 da papa Alessandro II. Qui venne redatta la \"Chronica monasterii casinensis\" di Leone di Ostia e Pietro Diacono e la \"Historia Normannorum\" di Amato di Montecassino, maggiore opera storica sui Normanni nell'Italia meridionale. In quel periodo a Cassino vi erano anche un quartiere ebraico e uno greco. In tempi lontani una comunit\u00e0 ebraica si stabil\u00ec nel vecchio centro intorno a S. Germano. Nell'archivio di Montecassino \u00e8 documentato, che il luogo della vecchia giudecca, menzionata la prima volta nel 1232, che diede il nome alla Piazza detta \u2018La Giudecca\u2019, documentata ancora nel 1730, \u00e8 identica alla \u2018Piazza o Le Bucciarie\u2019, detta anche \u2018Piazza di S. Germano\u2019, e inoltre \u00e8 identica al \u2018Largo Fontana Rosa\u2019, presente nella pianta della citt\u00e0 anteguerra. Qui, nel centro antico della citt\u00e0, allora in via di sviluppo, sar\u00e0 stato il nucleo urbano dell'insediamento ebraico. Era presente in citt\u00e0 anche una comunit\u00e0 amalfitana composta da commercianti che abitavano nei pressi della Piazza degli Amalfitani.\nIl potere degli abati fu presto limitato dai Normanni, che governavano il Mezzogiorno e quindi anche la Terra di San Benedetto. Nel 1199, le truppe imperiali assediarono l'abbazia stanziandosi nella citt\u00e0. Molto spesso San Germano si trov\u00f2 al centro di importanti vicende dei principi Svevi, che limitarono ancora di pi\u00f9 il potere dell'abbazia. Il 23 luglio 1230 la citt\u00e0 fu luogo della firma della pace tra il papa Gregorio IX e l'imperatore Federico II avvenuta nella chiesa di San Germano. Nell'anfiteatro si asserragliarono trentasei anni dopo gli uomini di Manfredi, tentando di resistere all'invasore angioino.\nIl forte terremoto del 1349 sconvolse l'Italia centro-meridionale e colp\u00ec anche San Germano il 9 settembre alle ore 9 del mattino. L'epicentro, situato nel distretto sismico di Venafro con un'intensit\u00e0 Mw 6.62 (X grado Mercalli), fece seguito a scosse verificatesi lo stesso giorno presso L'Aquila (Mw 6.46) e nella zona Viterbese-Umbra (Mw 5.91). San Germano posto a circa 20\u00a0km dall'epicentro ebbe rase al suolo la maggior parte delle abitazioni poste sulla valle, ma furono in parte risparmiate quelle addossate a Montecassino. Fu danneggiata in modo consistente l'Abbazia. Essa venne riparata nel 1366, grazie alle pressioni di papa Urbano V, che esort\u00f2 tutti i benedettini a partecipare alla ricostruzione. Nel secolo XIV, da Roma si cerc\u00f2 di separare l'amministrazione della citt\u00e0 dal monastero ponendovi un vescovo, ma gli abati riuscirono a mantenere le loro prerogative. Nel 1505 il convento fu congiunto con quello di Santa Giustina di Padova. Nel 1521 si ebbe una rivolta dei cittadini che saccheggiarono l'Abbazia per giorni. Nel 1527 la peste fece strage nell'intero cassinate.\nNei periodi successivi non si svolsero avvenimenti notevoli nel Cassinate fino alle guerre napoleoniche. Presso San Germano stanziarono le truppe del Regno di Napoli, pronte a invadere la Repubblica romana. Nel 1799 venne occupata dalle truppe di Napoleone. Anche a San Germano, in quanto parte del Regno di Napoli, si stabil\u00ec un'amministrazione filo-napoleonica, ma era vasto il dissenso. Al momento di ritirarsi da Napoli, le truppe francesi devastarono i territori che erano stati occupati dagli oppositori, tra cui anche la citt\u00e0 di Cassino. Tra il 15-17 maggio 1815, inoltre, la citt\u00e0 fu scenario del cruento scontro finale della guerra austro-napoletana, con la cosiddetta battaglia di San Germano, che si concluse con la vittoria delle truppe austriache. La citt\u00e0 diede i natali al filosofo Antonio Labriola nel 1843.\nDall'Unit\u00e0 alla seconda guerra mondiale.\nIl consiglio comunale di San Germano stabil\u00ec il 23 maggio 1863 che la citt\u00e0 tornasse all'antico nome italianizzato Cassino. Nello stesso anno la citt\u00e0 fu raggiunta dalla ferrovia. Nel 1866 il nuovo Regno d'Italia incamer\u00f2 le terre dei monasteri. And\u00f2 crescendo il numero di persone che si diedero al brigantaggio, tanto che si arriv\u00f2 a creare un presidio dell'esercito nella citt\u00e0. Si iniziarono anche i lavori di bonifica per rimuovere il pericolo d'inondazione e delle zone paludose. Cassino fu parte della Provincia di Terra di Lavoro, nel Circondario di Sora, fino al 1927 quando venne fondata la Provincia di Frosinone.\nIl 21 maggio 1930 fu inaugurata la funivia iniziata l'anno precedente che conduceva dalla citt\u00e0 all'Abbazia in 7 minuti coprendo un dislivello di oltre 400\u00a0m; si trattava del primo impianto del genere realizzato nel Mezzogiorno, nonch\u00e9 quello dotato di maggiore lunghezza di una campata. Nel luglio 1943, durante un volo di addestramento da parte di aerei tedeschi che avevano base presso l'aeroporto di Aquino, un caccia si scontr\u00f2 con uno dei cavi della funivia, provocandone il distacco e portando alla morte del pilota. L'impianto venne in seguito bombardato assieme alla sottostante citt\u00e0 di Cassino. La funivia non fu pi\u00f9 ricostruita.\nLe quattro battaglie di Cassino (gennaio-maggio 1944) furono tra le pi\u00f9 importanti della seconda guerra mondiale. A Cassino, che si trovava sul lato nord della cosiddetta linea Gustav, (linea che tagliava l'Italia dal Tirreno all'Adriatico, fino ad Ortona) erano attestati i tedeschi, che controllavano cos\u00ec le vie d'accesso verso Roma; a sud invece c'erano le truppe alleate intenzionate a risalire la penisola. Il 15 febbraio 1944 fu una delle date pi\u00f9 nere: l'Abbazia fu rasa al suolo da un pesante bombardamento aereo. Gli alleati, credendo che la stessa Abbazia fosse una postazione strategica occupata dai tedeschi, la bombardarono, uccidendo la popolazione che vi si era rifugiata. Le opere d'arte contenute nell'Abbazia furono trasferite a Roma dai tedeschi prima del bombardamento, ma molte scomparvero nel tragitto. Esattamente un mese dopo, il 15 marzo 1944, anche la citt\u00e0 fu letteralmente rasa al suolo dai bombardamenti. I cittadini furono in parte sfollati. Quando gli alleati riuscirono a sfondare si contarono 54000 perdite tra gli Alleati e 20000 tra i tedeschi.\nSu una popolazione di circa 20.000 abitanti, 2.026 civili di Cassino persero la vita durante il conflitto.\nDal dopoguerra ad oggi.\nLe immani perdite subite dagli eserciti impegnati nelle battaglie di Cassino portarono nell'immediato dopoguerra alla realizzazione di tre cimiteri di guerra sul territorio comunale: un cimitero polacco, un cimitero del Commonwealth e un cimitero tedesco.\nLa ricostruzione di Cassino fu un periodo estremamente duro, che dur\u00f2 praticamente fino agli anni sessanta; si svilupp\u00f2 un'epidemia di malaria, ma vi fu anche grande solidariet\u00e0 da parte del resto d'Italia: i bambini furono ospitati a lungo da famiglie del Nord e vi furono molte elargizioni. Cassino merit\u00f2 l'appellativo di Citt\u00e0 Martire per la pace e la Medaglia d'oro al valor militare.\nIl piano di ricostruzione della citt\u00e0 fu approvato nel 1946 e realizzato dall'architetto Giuseppe Nicolosi, in collaborazione con gli architetti Concezio Petrucci ed Antonio Gatti. Dalla ricostruzione si crearono le premesse per il processo di trasformazione del sistema produttivo che, negli anni '70, da prevalentemente agricolo divenne industriale e poi terziario. Di fondamentale importanza per la rinascita di Cassino fu la costituzione, nel 1955, della Banca Popolare del Cassinate voluta dall'allora sindaco di Cassino Pier Carlo Restagno. Restagno aveva intuito la voglia di rinascita che animava la citt\u00e0 di Cassino e aveva immaginato che una Banca Popolare, amministrata e diretta da persone del posto, poteva essere un prezioso contributo per la ricostruzione e poteva davvero animare la ripresa delle prime iniziative artigianali, commerciali ed imprenditoriali. Un ulteriore elemento propulsivo fu la realizzazione nel 1962 del tratto autostradale Roma-Napoli. Con queste premesse si realizzarono negli anni a venire, importanti insediamenti industriali, come lo stabilimento della SKF e quello della Fiat con il suo indotto, i quali modificarono il tessuto sociale ed economico del cassinate. A ci\u00f2 va aggiunta, inoltre, la creazione dell'Universit\u00e0 di Cassino nel 1979.\nNel frattempo, era stata ricostruita anche l'Abbazia, riconsacrata da papa Paolo VI il 30 ottobre 1964. Il pontefice non \u00e8 stato l'ultimo a far visita alla citt\u00e0. Giovanni Paolo II vi si rec\u00f2 infatti due volte: la prima il 18 maggio 1979 per pregare sulla tomba di San Benedetto e Santa Scolastica e per far visita al sacrario militare polacco; la seconda volta l'anno successivo, il 20 settembre 1980, per una visita pastorale a Cassino e Montecassino. Il 24 maggio 2009 \u00e8 stata, infine, la volta di Benedetto XVI.\nDagli anni '80 ricominciarono, inoltre, con forza le iniziative per far s\u00ec che Cassino diventasse capoluogo di una nuova provincia. Le radici storiche del comune cassinate, un profondo legame tra la citt\u00e0 e gli altri centri e territori dell'antica Terra di Lavoro ed il netto rifiuto verso la diffusa e artificiale (oltre che errata) equazione \u00abCiociaria = Provincia di Frosinone\u00bb hanno portato a sostenere la creazione di una Provincia di Cassino. Ci\u00f2 doveva, dunque, restituire un piano istituzionale all'identit\u00e0 propria alle popolazioni della Media e Bassa Valle del Liri-Garigliano, differente dalle radici storiche dei territori dell'antica Campagna e Marittima pontificia. Tra il 1956 ed il 2006 sono state presentate ben dieci proposte di legge.\nAccantonati i sogni d'indipendenza dal capoluogo, oggi Cassino \u00e8 uno sviluppato centro industriale e commerciale, segnato tuttavia dalle crisi cicliche del mercato dell'auto che influenzano negativamente l'economia cittadina.\nStemma.\nLo stemma del Comune di Cassino \u00e8 composto da uno scudo con nove stelle a cinque punte disposte su tre file in campo azzurro e corona a cinque torri; lo scudo \u00e8 contornato da un nastro dorato che si avvolge ai due lati a formare i \"sostegni\".\nLa corona risponde ai canoni fissati dal Regolamento tecnico araldico della Consulta araldica del 1905, dove le cinque torri indicano la dignit\u00e0 di \"Citt\u00e0\". L'effigie fu realizzata dallo scultore Tamagnini, che tra il 1927 ed il 1928 realizz\u00f2 lo stemma in bronzo che fu apposto alla sommit\u00e0 di una grande lapide, dedicata ai caduti in guerra, affissa all'ingresso del palazzo comunale. Lo stemma bronzeo and\u00f2 perduto nei bombardamenti che distrussero la citt\u00e0.\nOnorificenze.\nIl Comune di Cassino \u00e8 tra le citt\u00e0 decorate al valor militare per la guerra di liberazione in quanto insignito della medaglia d'oro al valor militare il 15 febbraio 1949 per i sacrifici delle sue popolazioni e per la sua attivit\u00e0 nella lotta partigiana durante la seconda guerra mondiale\nMonumenti e luoghi d'interesse.\nArchitetture religiose.\nAbbazia di Montecassino.\nFondato da San Benedetto da Norcia nell'anno 529, \u00e8 il pi\u00f9 celebre monastero della cristianit\u00e0. Sorge sul colle che sovrasta la citt\u00e0 di Cassino. Qui, il santo patriarca fond\u00f2 la famosa \"Regola\" che s'irradi\u00f2 in tutto il mondo occidentale. Il monastero, che ha subito ben quattro distruzioni nella sua storia millenaria, \u00e8 conosciuto in tutto il mondo per l'ultima, avvenuta il 15 febbraio 1944, in cui fu totalmente raso al suolo dai bombardamenti alleati. \u00c8 stato ricostruito nel dopoguerra \"com'era, dov'era\" e, tornato alla sua maestosit\u00e0 originaria, \u00e8 meta di pellegrinaggi da tutto il mondo.\nCattedrale di Santa Maria Assunta e San Benedetto Abate.\nLa chiesa abbaziale di Montecassino, ricostruita anch'essa insieme al monastero in stile barocco napoletano, conserva al suo interno le reliquie di san Benedetto e santa Scolastica. \u00c8 cattedrale dell'abbazia territoriale di Montecassino.\nPalagio Badiale.\nIl Palagio Badiale sorge in Piazza Corte. Fu interamente ricostruito nel dopoguerra dall'architetto Giuseppe Breccia Fratadocchi, che cur\u00f2 anche la ricostruzione dell'abbazia e della chiesa di Santa Scolastica e vi utilizz\u00f2 la stessa pietra calcarea. La ricostruzione fu completata nel 1951. Nella settimana che precede il giorno di San Benedetto, ospita numerosi eventi che culminano il 21 marzo con il Corteo Storico \"Terra Sancti Benedicti\", che inizia e si conclude nel palazzo.\nConcattedrale di Santa Maria Assunta, San Salvatore e San Germano.\nSita in piazza San Benedetto posta di fronte al Palagio Badiale, la sua fondazione risale al XVIII secolo, quando era una cappella dedicata a san Benedetto. Distrutta durante la seconda guerra mondiale, fu ricostruita in forme moderne tra il 1972 e il 1977. Di interesse l'altare maggiore con un'opera del Cristo crocifisso. Dal 2018 \u00e8 concattedrale della diocesi di Sora-Cassino-Aquino-Pontecorvo.\nChiesa di Sant'Antonio di Padova.\nSeconda chiesa principale di Cassino, era la parrocchia maggiore, risalente al XV secolo e rifatta nel XVII secolo. Prima della distruzione bellica mostrava un aspetto barocco, che fu riutilizzato in chiave posticcia per la nuova costruzione degli anni 50, ad opera di Giuseppe Poggi.\nSiti archeologici.\nParco archeologico di \"Casinum\".\nIl parco archeologico sorge ai piedi di Montecassino. L'area comprende i resti di \"Casinum\", l'antica citt\u00e0 romana che si articolava in una serie di terrazzamenti percorsi da strade parallele tra loro. Il parco archeologico prevede un percorso attraverso il quale si osservano le mura megalitiche, la Porta Campana, le costruzioni, l'anfiteatro, il cosiddetto mausoleo di Ummidia Quadratilla, il teatro, il ninfeo, passando per pi\u00f9 tratti su strada basolata.\nDal 2021 \u00e8 direttore del Museo Archeologico Nazionale \"G. Carettoni\" e dell'Area Archeologica di Casinum, Marco Musmeci.\nAnfiteatro romano.\nL'anfiteatro romano fu fatto costruire dalla matrona Ummidia Quadratilla nel I secolo d.C. La struttura \u00e8 di forma ellittica con il diametro del lato maggiore pari a circa 85 metri e il lato minore che raggiunge una dimensione pari a 69 metri. Molto probabilmente nella parte alta dell'anfiteatro erano presenti delle feritoie il cui scopo era quello di accogliere una serie di listelli che andavano a sorreggere il velario. Poteva ospitare circa 4500 spettatori, disposti su 12 gradinate.\nIl quartiere che oggi sorge ai piedi dell'anfiteatro, proprio per la presenza di quest'ultimo, \u00e8 denominato \"Colosseo\".\nTeatro romano.\nIl teatro romano \u00e8 di et\u00e0 augustea (27 a.C.-14 a.C.); ha il tipico schema di teatro greco-romano, di forma semicircolare e con la pendenza della montagna che viene sfruttata per il sostegno di venti gradini. Essi si ripartiscono in una \"Summa cavea\" che ne comprende sette ed un\"Imma cavea\" di tredici gradini. L'accesso era garantito da una serie di gallerie coperte che conducevano direttamente all'ultimo gradino della struttura. Dimenticato completamente nel periodo medievale, fu riportato alla luce solo nel 1936 e fu oggetto di restauro intorno agli anni cinquanta e successivamente nel 2001. Ha una capienza di circa 2500 posti a sedere e viene tuttora utilizzato nel periodo estivo per numerosi eventi ed attivit\u00e0 culturali, quali spettacoli, concerti, cinema all'aperto. Il teatro \u00e8 ubicato all'incrocio tra via Crocifisso e via Montecassino.\nMura Megalitiche.\nIl centro abitato di \"Casinum\" era circondato da una vasto circuito murario di circa 4,5\u00a0km. Oggi, all'interno del parco sono visibili due muraglie identificabili come costruzioni preromane e databili al V-IV secolo a.C. Sono inoltre visibili i resti di un terzo anello, che si trova al di sotto dell'abbazia, anch'esso in opera poligonale, con funzione di sostruzione degli edifici preesistenti.\nVia Latina e sostruzioni.\nSempre nell'area archeologica, \u00e8 possibile visitare un tratto di diramazione di circa 230 m che collegava l'antica \"Casinum\" alla Via Latina. Il manto stradale \u00e8 costituito dalle tipiche lastre in pietra calcarea che costituivano la \"summa crusta\" della strada. Sul lato a monte della strada romana, si conservano due tratti di sostruzioni repubblicane utilizzate per il contenimento di grossi terrapieni.\nPorta Capuana.\nCos\u00ec chiamata perch\u00e9 situata in direzione di Capua, i resti di questa porta si conservano lungo il tracciato della via Latina Nova. Non restano, invece, tracce della Porta Romana che consentiva l'accesso alla citt\u00e0 provenendo da Roma.\nMausoleo di Ummidia Quadratilla.\nLa poderosa struttura sorge sulle pendici sud orientali di Montecassino. Edificata con grandi blocchi squadrati e perfettamente connessi senza malta, tenuti insieme solo da graffe di piombo all'interno, ha resistito all'usura del tempo, ai terremoti e, per ultimo, alla furia della guerra, senza subire sostanziali danni. Le origini del manufatto sono senz'altro oscure: lo si fa risalire tra il I secolo a.C. ed il I d.C. Coloro che se ne sono occupati lo hanno definito a volte \"tempio\" e a volte \"tomba\". Molti studiosi attribuiscono il mausoleo alla benefattrice cassinate Ummidia Quadratilla, figlia del console Ummidio Durmio Quadrato; tale convinzione deriv\u00f2 dal ritrovamento, avvenuto nel 1757, di un'iscrizione nel vicino anfiteatro.\nNinfeo Ponari.\nIl Ninfeo Ponari si trova nella zona mediana dell'antica \"Casinum\". Si tratta di un edificio datato I secolo a.C. Il ninfeo risulta semi-incassato nel terreno e coperto da una volta a botte a sesto ribassato, presenta una pianta rettangolare, chiuso su tre lati e completamente aperto su quello frontale. Le tre pareti sono movimentate dalla presenza di nove nicchie (tre per ogni parete) a pianta rettangolare e copertura piana.\nArchitetture militari.\nRocca Janula.\nFatta costruire nel X secolo dall'abate Aligerno, fu per secoli il fulcro militare della signoria della Terra di San Benedetto. Pesantemente danneggiata dai bombardamenti della seconda guerra mondiale, \u00e8 stata oggetto di un significativo restauro negli ultimi anni e domina ancora l'odierna citt\u00e0 di Cassino.\nCimiteri di guerra.\nAl termine del secondo conflitto mondiale le nazioni che ne presero parte vollero che le migliaia di caduti sulla linea Gustav fossero sepolti nei luoghi in cui si consum\u00f2 il loro sacrificio. In loro ricordo a Cassino e nel Cassinate sorsero diversi cimiteri di guerra. Oltre a quello inglese, polacco e tedesco, nelle vicinanze di Cassino troviamo i cimiteri militari italiano (Mignano Monte Lungo) e francese (Venafro).\nCimitero del Commonwealth.\nIl cimitero di guerra di Cassino \u00e8 un cimitero militare situato nei pressi del \"campus\" universitario Folcara, dove riposano i soldati dei paesi del Commonwealth caduti nella battaglia di Montecassino durante la seconda guerra mondiale. Vi sono 4.266 tombe di militari provenienti dagli attuali Regno Unito, Canada, Australia, Nuova Zelanda, Sudafrica, India e Pakistan e un soldato dell'Armata Rossa. 284 di questi militari non sono stati identificati. In questo cimitero giace Eric Fletcher Waters, padre di Roger Waters, bassista e cantante dello storico gruppo musicale Pink Floyd.\nCimitero polacco.\n\u00c8 posto in una conca dietro l'altura dove si erge l'abbazia ed \u00e8 sotto la sovrintendenza del Ministero della Difesa italiano. Fu costruito dagli stessi soldati polacchi e inaugurato all'inizio di settembre del 1945. Raccoglie le spoglie dei soldati del II Corpo d'armata polacco che, alla guida del generale Anders, combatterono a Montecassino nel maggio del 1944. Al suo interno sono seppellite le salme di 1078 militi comprese quelle del generale, che ha voluto essere sepolto l\u00ec tra i suoi soldati, e del cappellano militare. Una parte del sacrario \u00e8 riservata ai soldati di religione ebraica arruolati nel corpo. Ogni 18 maggio viene organizzata una giornata commemorativa dove si raccolgono i superstiti rimasti, i loro familiari e i rappresentanti delle istituzioni polacche.\nCimitero germanico.\nIl cimitero tedesco sorge invece su una collina, detta Colle Marino, in localit\u00e0 Caira. Il sacrario, curato e mantenuto da un'associazione privata e da militari tedeschi volontari, raccoglie non solo le salme dei soldati tedeschi morti a Montecassino, ma anche quelle ritrovate e riesumate nei cimiteri di guerra provvisori del meridione italiano (Calabria, Puglia, Basilicata, Molise e Abruzzo), configurandosi come il pi\u00f9 grande e importante cimitero di guerra tedesco in Italia. Vi riposano pi\u00f9 20000 salme, molti i militi ignoti. Il cimitero \u00e8 stato inaugurato nel 1965.\nArchitetture civili.\nPalazzo Barone De Rosa.\nIl palazzo, situato in via Di Biasio in prossimit\u00e0 di via Montecassino, \u00e8 l'unico palazzo miracolosamente rimasto in piedi nonostante i bombardamenti che rasero al suolo la citt\u00e0. La sua costruzione risale agli inizi dell'Ottocento e apparteneva alla famiglia del barone De Rosa, un imprenditore napoletano che prima di fare ritorno alla sua citt\u00e0 natale vendette lo stabile a due famiglie di Cassino. Per la sua posizione strategica (permetteva all'epoca di controllare la stazione ferroviaria di Cassino, nonch\u00e9 l'accesso alla citt\u00e0 dalla Strada Nazionale per Roma e Sora) fu occupato, durante la seconda guerra mondiale, da un plotone di paracadutisti tedeschi. La storiografia militare che si occupa della battaglia di Cassino cita spesso il palazzo chiamandolo Hotel des Roses, ma in realt\u00e0 non \u00e8 mai stato un hotel. Nel dopoguerra fu completamente restaurato a causa dei danneggiamenti che aveva subito ed adibito a sede di uffici e scuole.\nEdificio INA-Casa.\nL'edificio situato in corso della Repubblica, progettato dall'architetto Giuseppe Nicolosi, \u00e8 uno dei pi\u00f9 significativi elementi architettonici della citt\u00e0, in quanto fulgido esempio di razionalismo italiano. Si tratta di un edificio multipiano e multifunzionale di cinque piani: il piano terra destinato a locali commerciali, il primo piano a uffici, il secondo, terzo e quarto ad abitazioni civili. Oltre ad essere un edificio cardine della ricostruzione, rappresenta un'esemplificazione delle teorie di Le Corbusier sull'\"Unit\u00e0 d'abitazione\", nella quale la residenza \u00e8 considerata inseparabile dai servizi che formano i suoi complementi immediati.\nFacolt\u00e0 di Economia e Giurisprudenza.\nL'edificio che ospita le facolt\u00e0 di Economia e Giurisprudenza dell'Universit\u00e0 di Cassino \u00e8 una delle costruzioni di maggior rilievo dal punto di vista architettonico della Cassino contemporanea. \u00c8 stato inaugurato nel maggio del 2004 e costituisce il primo edificio del costruendo \"Campus\" Folcara. Ha un'altezza superiore ai 40 metri ed \u00e8 strutturato in cemento armato e acciaio. \u00c8 articolato su tredici piani fuori terra. Sotto il profilo funzionale, esso \u00e8 articolato in zone specializzate. Al di sopra del livello interrato, che contiene le centrali tecnologiche e vari servizi, \u00e8 situata una piastra basamentale, che contiene gran parte delle 18 aule e la mensa, con una capacit\u00e0 di 300 coperti. Pi\u00f9 in alto sono situati i volumi contenenti gli uffici dei vari dipartimenti. La piastra di sommit\u00e0 contiene i centri audiovisivi delle due facolt\u00e0, organizzati in due corpi triangolari con piccoli locali di lavoro individuale, distribuiti anularmente su due livelli intorno a grandi spazi a doppia altezza, con coperture in parte trasparenti.\nAree naturali.\nIl territorio di Cassino fa parte del parco naturale dei Monti Aurunci.\nAlbaneta Tenuta di Montecassino\nL'Albaneta di Montecassino, \u00e8 la Tenuta Abbaziale dei Padri Benedettini dell'Abbazia di Montecassino. La propriet\u00e0 si trova alle spalle del celebre monastero fondato da San Benedetto e al suo interno si trovano ben due monasteri benedettini seppur diruti, Santa Maria dell'Albaneta e San Matteo Servi Dei. La prepositura di Santa Maria dell'Albaneta fondata intorno al 980 d.C., per secoli fu abitata dalla comunit\u00e0 monastica dove qui istruiva i giovani monaci di Montecassino. Alcune citazioni parlano di un giovane San Tommaso d'Aquino che qui avrebbe ricevuto parte della sua istruzione monastica. Nell'anno 1538 San'Ignazio di Loyola si ferm\u00f2 nel monastero per circa 50 giorni scrivendo parte della Regola Gesuita. La Tenuta per secoli ha inoltre fornito la sussistenza dei monaci stessi, che all'interno delle antiche masserie dell'Albaneta, coltivavano i terreni e allevavano animali, per lo pi\u00f9 bovini con l'aiuti di numerosi coloni che vivevano nelle abitazioni rurali tuttora presenti. Durante la seconda guerra mondiale fu teatro di aspri scontri, nella cosiddetta battaglia di Montecassino, dove molti soldati Polacchi persero la vita. La Tenuta custodisce tre monumenti bellici a ricordo dei valorosi soldati. Subito dopo la guerra la comunit\u00e0 monastica riprese gli allevamenti e coltivazioni, fino agli anni 80. Oggi l'intera tenuta dell'Albaneta \u00e8 oggetto di un vasto progetto di riqualificazione e valorizzazione da parte dell'imprenditore Daniele Miri, conduttore della propriet\u00e0 dell'Abbazia di Montecassino. Qui \u00e8 rinata la Birra Montecassino, presentata nel 2020 alla stampa internazionale. Molte citazioni riportano infatti che a Montecassino sarebbe nata la Birra pi\u00f9 antica D'Europa. Maggiori informazioni sulla Tenuta Abbaziale.\nVilla Comunale.\nLa Villa Comunale, ribattezzata Parco XV marzo 1944 (data della distruzione di Cassino), \u00e8 il principale parco pubblico della citt\u00e0. \u00c8 dotata di ampi spazi verdi e attraversata da due diramazioni del fiume Gari che si riuniscono dando vita al suggestivo laghetto invaso da simpatiche nutrie. \u00c8 dotato di viali alberati, panchine e aree gioco per bambini ed \u00e8 molto frequentato da persone di ogni et\u00e0. Ospita, inoltre, eventi sportivi e culturali. Nell'agosto 2011, il largo principale del parco \u00e8 stato dedicato a Giovanni Falcone e Paolo Borsellino, mentre tutti i viali sono stati dedicati agli agenti della scorta rimasti uccisi negli attentati mafiosi di Capaci e via D'Amelio del 1992 (troviamo dunque via Francesca Morvillo, via Agostino Catalano, via Walter Eddie Cosina, via Rocco Dicillo, via Vincenzo Li Muli, via Emanuela Loi, via Antonio Montanaro, via Vito Schifani, via Claudio Traina). L'intento \u00e8 stato quello di creare un percorso che ricordi quotidianamente l'insegnamento ricevuto da questi uomini e il rispetto per chi \u00e8 morto per difendere lo Stato e l'idea di giustizia. La Villa \u00e8 nel centro di Cassino; l'ingresso principale \u00e8 situato su Corso della Repubblica. Gli altri accessi sono da Via Arigni, Via Gari e Via Di Biasio.\nParco Baden Powell.\nInaugurato nel 2014, \u00e8 il secondo parco cittadino. \u00c8 situato nell'area dove sorgeva il Campo Boario, nel quale un tempo si svolgeva il mercato del bestiame. Oggi, oltre a un'area giochi per bambini, vi hanno sede le associazioni che operano sul territorio comunale. Vista la centralit\u00e0 del parco, viene spesso utilizzato come sede di eventi e manifestazioni.\nTerme Varroniane.\nLe Terme varroniane sono un suggestivo parco naturale-termale nato nel dopoguerra nei pressi della sontuosa villa appartenuta a Marco Terenzio Varrone. Sono situate nella zona del territorio di Cassino detta \"Monticello\", presso la stazione ferroviaria. La zona sorgentizia delle Terme Varroniane \u00e8 classificata come la pi\u00f9 grande d'Italia. Da qui sgorgano migliaia di sorgenti che generano uno dei rami del fiume Gari. Si stima che il flusso sia di 18 metri cubi all'ora. La temperatura delle acque \u00e8 di 13 gradi. Le acque, classificate come \"bicarbonate medio-minerali fredde\", sono diuretiche ed indicate per varie patologie gastriche, renali ed epatiche, nonch\u00e9 per alleviare la gotta.\nIl parco ospita oggi uno stabilimento idropinico, la sala congressi-banchetti, l'area concerti e il \"camping\" internazionale, attrezzato con area pic-nic e per attivit\u00e0 sportiva. I ruscelli sono ricchi di fauna come trote, carpioni, anguille e lamprede.\nSorgenti del Gari.\nSi trovano in pieno centro, alle spalle della chiesa madre, in piazza Corte. Da questo punto sorge il fiume Gari che, dopo un tratto sotterraneo, riemerge nella Villa Comunale.\nAltri monumenti.\nMonumento alla pace.\nLa scultura \u00e8 opera dell'artista Umberto Mastroianni. Fu inaugurata nel 1987 e collocata poco distante dalla Rocca Janula dove, conseguentemente al recupero della fortezza, sarebbe dovuto sorgere il Parco della Pace. A Cassino vi \u00e8 anche una seconda riproduzione della scultura che \u00e8 situata in piazza XV febbraio, nel pieno centro della citt\u00e0. Il monumento, realizzato in acciaio, del peso di circa 100 tonnellate, \u00e8 costituito da elementi tubolari aggrovigliati che, partendo da un nucleo centrale, invadono lo spazio circostante. Esso affronta il dramma della distruzione di Cassino e della sua millenaria abbazia, proponendone non gli effetti della battaglia\u00a0\u2013 rovine, caduti o la disperazione di chi resta\u00a0\u2013 ma la causa scatenante, che \u00e8, del resto, il nucleo primario di ogni conflitto bellico moderno: l'esplosione di una bomba.\nMonumento a Enrico Toti.\nSituato nella centrale piazza Enrico Toti, il monumento \u00e8 composto da una statua in bronzo raffigurante l'estremo gesto in cui l'eroe italiano della prima guerra mondiale, gi\u00e0 ferito, scaglia verso il nemico la gruccia, poco prima di essere colpito a morte, il 6 agosto 1916 presso Monfalcone. Il monumento \u00e8 stato inaugurato nel 2008. La statua, opera dello scultore di Anagni Egidio Ambrosetti, suggella quel \u00abfilo rosso sangue\u00bb che lega la Citt\u00e0 Martire a Enrico Toti: non solo perch\u00e9 qui ha origine la sua famiglia (il padre Nicola era un ferroviere di Cassino), ma soprattutto perch\u00e9 a entrambi \u00e8 toccato l'onore e il dolore di conoscere in sommo grado le devastazioni, le morti, gli orrori della guerra.\nStatua di San Benedetto.\nPosta all'ingresso nord della citt\u00e0, \u00e8 un'imponente opera bronzea dello scultore romano Giuseppe Ducrot. Alta circa 3 1/2 m e posata su un enorme basamento lapideo, fu collocata in citt\u00e0 nel 2009 in occasione della visita del pontefice Benedetto XVI. Di recente \u00e8 stata valorizzata a seguito dei lavori che hanno interessato l'area ed \u00e8 stata posta all'interno della rotonda di accesso a nord della citt\u00e0.\nCampana della Pace.\nSi trova sul Ponte delle quattro battaglie sul fiume Gari nella frazione di Sant'Angelo in Theodice. \u00c8 stata istituita il 18 maggio 2008 a memoria e riconoscenza dei caduti del gennaio 1944 sul fiume Gari, teatro della prima battaglia di Cassino. La campana realizzata da Severino De Santis \u00e8 stata fusa presso la Pontificia Fonderia Marinelli di Agnone. Pesa 1380\u00a0kg, ha un diametro di base pari a 132\u00a0cm. Ogni sera alle 17.00 la campana suona 30 rintocchi a ricordo degli eroi periti delle nazioni belligeranti, e nelle ricorrenze storiche suona a distesa per tre minuti alle ore 12.00.\nSociet\u00e0.\nReligione.\nLa popolazione professa per la maggior parte la religione cattolica e afferisce alla diocesi di Sora-Cassino-Aquino-Pontecorvo, ma fino al 2014 faceva parte dell'abbazia territoriale di Montecassino.\nEtnie e minoranze straniere.\nAl 31 dicembre 2017 a Cassino risultano residenti cittadini stranieri. Le nazionalit\u00e0 pi\u00f9 numerose sono le seguenti:\nLingue e dialetti.\nIl dialetto cassinese \u00e8 sostanzialmente di tipo laziale meridionale, essendo la citt\u00e0 appartenuta in passato dapprima al Regno di Napoli, e poi al Regno delle Due Sicilie (fino al 1860), e confinando con l'alto casertano. Tuttavia, il cassinese si ricollega alle parlate della vicina Campania quasi esclusivamente sotto il profilo del lessico, che \u00e8 rimasto molto influenzato proprio in virt\u00f9 delle vicende storiche prima citate, mentre risulta abbastanza differente per alcune particolarit\u00e0 riguardanti soprattutto la pronuncia e l'accento, i quali risultano pi\u00f9 vicini a quelli dei confinanti dialetti del settore sud-occidentale del Molise (nella vicina citt\u00e0 di Venafro la parlata \u00e8 molto simile), nonch\u00e9 in parte a quelli abruzzesi di tipo marsicano. Anche nella vicina Formia, ad esempio, l'accento \u00e8 altrettanto simile .\nA differenza di altri dialetti dei paesi limitrofi, il dialetto cassinese condivide inoltre con il dialetto di Frosinone l'uso del verbo essere come ausiliare laddove l'italiano prevede l'uso del verbo avere (\"so fatt\u00eb\" per dire \"ho fatto\", \"s\u00ec capit\u00eb\" per dire \"hai capito\"). Un'ulteriore elemento in cui il dialetto cassinate si avvicina al dialetto del capoluogo, soprattutto se paragonato agli idiomi parlati nella provincia di Caserta, \u00e8 l'uso dell'articolo determinativo maschile \"gliu\", simile al frusinate \"glie\" e ampiamente diffuso nell'area laziale centro-settentrionale nonch\u00e9 in alcuni paesi della provincia di Roma, mentre nella vicina Campania sono molto pi\u00f9 frequenti gli articoli determinativi \"ro\" e \"ru\".\nNegli ultimi anni il dialetto si \u00e8 arricchito di numerosi neologismi, che non facevano parte del dialetto classico cassinese, e specialmente nei giovani tende a penetrare qualche elemento di origine romanesca, data la notevole frequentazione della capitale. La pronuncia pi\u00f9 genuina delle vocali dell'italiano locale presenta numerosi elementi campani, spesso assenti nei dialetti limitrofi, come la chiusura del dittongo \"uo\" o l'apertura dei suffissi in \"-m\u00e8nto/e\", e ci\u00f2 costituisce una testimonianza del forte legame con il resto del Lazio meridionale e la vicina Campania, tuttora sentito dalle generazioni pi\u00f9 anziane: tuttavia, per l'influsso combinato del romanesco e dell'italiano standard, le generazioni pi\u00f9 giovani tendono a preferire una pronuncia priva dei tratti pi\u00f9 marcatamente laziali meridionali, anche sotto il profilo dell'accento, in cui l'influsso dei soprastanti dialetti laziali centro-settentrionali e mediani in generale si fa sempre pi\u00f9 forte. Secondo il Maccarone, nel suo ampio studio sui dialetti di Cassino e Cervaro, esso appartiene al comune tipo napoletano con qualche caratteristica dei dialetti abruzzesi (in particolare per la fonetica) e laziali.\nIl sonetto \"Vecchia Cassino\", dello scrittore cassinate Gino Salveti, \u00e8 rappresentativo degli elementi tipici del dialetto di Cassino.\nNella lettura va tenuta presente la serie, interminabile quasi, di \"e\" mute, che restano mute anche nel corpo della parola (Esempio: la parola italiana \"finita\", diventa in dialetto \"f\u00ebnuta\", ma si legge fnuta). Le \"e\" restano, invece, intatte davanti al gruppo \"gl\", sempre nel corpo della parola (Esempio: la parola \"caurariegli\u00eb\" (in italiano \"calderone\") nella pronuncia perde la \"e\" finale, ma mantiene la \"e\" che precede il gruppo \"gl\"; la pronuncia diventa, dunque, caurariegli').\nTradizioni e folclore.\nIl 9 luglio si tiene la processione in onore della Madonna Assunta. Dalle 5 del mattino la statua della Madonna fa il giro delle parrocchie della citt\u00e0 seguita dai fedeli che la ringraziano per la fine della pestilenza avvenuta il 9 luglio 1837.\nIstituzioni, enti e associazioni.\nIl Tribunale di Cassino fu istituito con legge il 17 febbraio 1861. Dal settembre del 2013 \u00e8 ubicato in tre sedi: quella principale si trova in piazza Labriola, la seconda si trova nei locali dell'ex \"Cinema Teatro Arcobaleno\" in via Tasso e la terza, dal mese di settembre 2013, \u00e8 ospitata nei locali della ex Scuola Media \"G. Diamare\", in via S. Marco. Tutte le sedi si trovano nel pieno centro cittadino. La sede di piazza Labriola ospita la Presidenza, l'Ufficio della Cancelleria Fallimentare, la Cancelleria Civile, la Cancelleria della volontaria giurisdizione, il Giudice tutelare, tutte le Cancellerie penali, il GIP, il Consiglio dell'Ordine Forense, le aule di udienza, la Corte di Assise nonch\u00e9 la Procura della Repubblica. La sede di via Tasso ospita gli uffici della cancelleria Lavoro, cancelleria Esecuzioni mobiliari ed immobiliari, cancelleria Stralcio e inoltre l'Ufficio del Giudice di Pace e gli Ufficiali giudiziari. Il Tribunale di Cassino comprende anche la sede distaccata di Sora, istituita nel 1999. Dal 13 settembre 2013, in ottemperanza alla legge sul riordino dei tribunali, il Tribunale di Cassino ha accorpato il soppresso Tribunale di Gaeta e la sede staccata di Sora.\nL'80\u00ba Reggimento addestramento volontari \"Roma\" \u00e8 un reggimento dell'Esercito Italiano specializzato nella formazione professionale degli Allievi Sergenti provenienti dal personale di truppa in servizio permanente (Volontari in servizio permanente). Dipende dalla Scuola Sottufficiali dell'Esercito di Viterbo ed \u00e8 inquadrato nella Scuola di Applicazione. Si compone di un comando di reggimento, una compagnia di supporto logistico e un battaglione addestrativo.\nCultura.\nGi\u00e0 florido centro in epoca romana, la fioritura culturale di Cassino si deve senz'altro alla spinta ricevuta dal monastero benedettino, che divenne un vero e proprio faro per la cultura europea in tutto il Medioevo. Tra le opere di maggior rilievo prodotte nel monastero, ricordiamo la \"Chronica sacri monasterii casinensis\" di Leone di Ostia e Pietro Diacono e la \"Historia Normannorum\" di Amato di Montecassino, maggiore opera storica sui Normanni nel Sud Italia. Nel Novecento diversi furono gli intellettuali, scrittori e poeti cassinati, che si distinsero nel panorama nazionale. Nuovo impulso \u00e8 stato dato dall'istituzione dell'Universit\u00e0, con lo scopo di proseguire la tradizione umanistica e culturale portata avanti nei secoli dall'abbazia di Montecassino.\nIstruzione.\nScuole.\nOltre a numerose scuole elementari e medie, a Cassino hanno sede tutti i principali indirizzi di istruzione secondaria di II grado, che ricevono studenti da tutto il cassinate e, quindi, anche da Campania e Molise.\nNegli ultimi anni, contingente al nascente \"campus\" Folcara, si \u00e8 venuto a creare un vero e proprio Polo Didattico, che comprende l'Istituto Tecnico Industriale Statale ed il Liceo Scientifico.\nNel comune \u00e8 attivo il progetto \"Piedibus\", che ha lo scopo di promuovere l'esercizio fisico nei bambini.\nUniversit\u00e0.\nDal 1979 a Cassino ha sede l'Universit\u00e0 degli Studi di Cassino e del Lazio Meridionale. Rientra tra gli atenei di media dimensione con i suoi circa 12.000 iscritti provenienti, oltre che dal Lazio, anche da Campania e Molise. Conta 5 facolt\u00e0:\nIn localit\u00e0 Folcara, poco distante dal centro, sta nascendo il \"Campus\", che in futuro raggrupper\u00e0 tutte le sedi universitarie e la Casa dello Studente, che sono dislocate in vari punti della citt\u00e0. Dal 2004 presso la Folcara hanno sede le facolt\u00e0 di Giurisprudenza, Economia e Scienze Motorie. Sono in via di ultimazione gli alloggi che ospiteranno la Casa dello studente e l'edificio che ospiter\u00e0 la facolt\u00e0 di Lettere e Filosofia.\nCassino ospita anche sedi distaccate della Sapienza di Roma e dell'Universit\u00e0 di Tor Vergata.\nMusei.\nIl museo archeologico conserva al suo interno una serie di reperti che certificano il fatto che la zona del cassinate era abitata gi\u00e0 nel periodo dell'et\u00e0 del ferro, ma anche oggetti appartenenti al periodo di espansione dell'Impero Romano. Tutti i reperti conservati sono stati ritrovati nel territorio cassinate. Il museo include anche una zona archeologica, in cui vi \u00e8 la tomba di Ummidia Quadratilla e parte dell'antica via Latina e l'Anfiteatro Romano.\nEra un museo del tutto innovativo nato nel sessantennale della battaglia di Montecassino, con lo scopo di raccontare le vicende storiche che portarono Cassino a divenire centro cruciale della seconda guerra mondiale in Italia. \u00c8 stato ideato e realizzato da Officina Rambaldi. Al suo interno, sollecitazioni uditive e visive negli spazi tematici specificamente allestiti, puntavano a un pieno coinvolgimento del visitatore, rendendo la visita un'esperienza unica, attraente ed adatta ad ogni et\u00e0. Il percorso scenografico ed artistico, che inoltre si adattava alla tipologia di visitatori, si snodava tra effetti speciali e multimediali, sistemi di proiezione su calchi, su schermi, teatri ottici ed aree internet per basi informative e di apprendimento, tanto da far apparire riduttiva la definizione dell'Historiale come semplice museo. Lo slogan dell'Historiale recitava, infatti: \u00ab\u00e8 un museo, \u00e8 una mostra, \u00e8 un film [...] \u00e8 un racconto di storia\u00bb. L'Historiale \u00e8 chiuso dal 30 settembre 2017, quando alla scadenza dell'appalto per la gestione del museo, il Comune non ha indetto nuove gare d'appalto, e il museo \u00e8 stato quindi chiuso.\nInaugurato ad ottobre 2013, il CAMUSAC - Cassino Museo Arte Contemporanea \u00e8 situato su via Casilina Nord, nei pressi della rotatoria su cui \u00e8 presente la statua bronzea di San Benedetto. Al momento ospita oltre 250 opere d'arte contemporanea.\nTeatro.\nFino al 1943, la citt\u00e0 di Cassino disponeva del prestigioso Teatro Comunale Manzoni, che fu totalmente raso al suolo dai bombardamenti della seconda guerra mondiale, tanto che neanche le mura perimetrali sopravvissero. Nel dopoguerra fu realizzato, da parte di privati, il \"Cinema Teatro Arcobaleno\" (oggi sede della biblioteca comunale), attivo dal 1950 fino agli inizi degli anni ottanta. Per pi\u00f9 di 30 anni il territorio del Cassinate ha subito la mancanza di un teatro comunale, inteso come luogo di crescita culturale e di aggregazione. Gli unici spettacoli teatrali venivano svolti nella stagione estiva presso il Teatro Romano, che ancora oggi in estate ospita numerosi eventi. Nel 2008, finalmente, la citt\u00e0 ha potuto riavere il suo teatro comunale che \u00e8 stato chiamato, simbolicamente, Teatro Manzoni. Il Teatro Manzoni \u00e8 una sala polivalente, inaugurata nel 2008. Sorge nella centralissima Piazza Diamare, attiguamente alla chiesa di S. Antonio. Ha una capienza di 700 posti a sedere e ospita numerosi eventi nel corso dell'anno, opere teatrali di prosa e liriche, commedie, concerti, saggi di danza, conferenze. Dal 2012 la sala polivalente funge anche da cinema.\nA Cassino \u00e8 presente inoltre la scuola di teatro del CUT (Centro Universitario Teatrale).\nCinema.\nLa citt\u00e0, come molte altre realt\u00e0 italiane ed europee, ha subito la crisi delle sale cinematografiche dai primi anni '80. Negli anni '70 infatti, l'offerta era costituita da tre cinema: l'Arcobaleno, il pi\u00f9 capiente, che fungeva anche da teatro; il Moderno, su Corso della Repubblica; ed il Rapido, il pi\u00f9 piccolo dei tre, ma l'unico a sopravvivere fino ai primi anni 2010. L'Arcobaleno negli anni '90 ha ospitato una galleria commerciale, dopodich\u00e9 \u00e8 divenuto (e tuttora lo \u00e8) sede della Biblioteca comunale e di alcuni uffici del Tribunale. L'ex Moderno \u00e8 propriet\u00e0 della BPC, che ha impiantato proprio l\u00ec l'agenzia centrale di Cassino. Come gi\u00e0 accennato in precedenza, il solo Teatro Manzoni offriva un film sul grande schermo.\nCucina.\nSebbene sia diffusa la credenza, tra i suoi stessi cittadini, che Cassino non abbia una sua tradizione culinaria, la cucina cassinate ha, invece, una tradizione secolare, non elaborata rispetto ai canoni della gastronomia contemporanea, ma generata da una etnologia sociale di tipo meridionale con inconfondibili tipicit\u00e0 indigene. La gastronomia tradizionale \u00e8 legata ad un mondo contadino ormai scomparso, in cui si riusciva a trasformare i prodotti della terra in piatti semplici, ma inconfondibili.\nTra i primi piatti troviamo, cos\u00ec, \"fasul\u00eb e tagliariegli\u00eb\" (fagioli e taglierini), \"cic\u00ef e tagliariegli\u00eb\" (ceci e taglierini), \"spaghett\u00ef e v\u00ebruoccle\" (spaghetti e broccoli), \"pulent\u00e4 cu gli pastardun\u00ef\" (polenta con i broccoli neri), \"pasta e cavulaffior\u00eb\" (pasta e cavolfiore), \"zupp\u00e4 r\u00eb pastardun\u00ef e baccal\u00e0\" (zuppa di broccoli neri e baccal\u00e0). Tra i secondi, vi sono le \"ciammaruch\u00eb alla cassinese\" (lumache alla cassinese), \"gl'abbuot\u00f6\" (l'abbuoto) insaccato contenente coratella di agnello, la \"frittat\u00e4 cu la curatell\u00e4\" (frittata con la coratella), \"gliu capritt\u00f6 caci\u00f6 e ov\u00e4\" (il capretto cacio e uova), \"gliu canisciun\u00eb alla cassinese\" (il canescione alla cassinese, una sfoglia ripiena di formaggio e salame), \"gliu canisciun\u00eb cu le iet\u00eb\" (sfoglia ripiena di bietole, olive nere, capperi, acciughe e peperoncino), \"gli cucuzziegl\u00ef a scapec\u00eb\" (gli zucchini alla scapece). Infine, tra i dolci tipici, troviamo le susamelle (dei biscotti natalizi a forma di s noti in tutto il circondario), la pigna (tipica del periodo pasquale), la casata, la cicerchiata (con presenza di varianti che la rende pi\u00f9 simile agli struffoli, tenendo conto anche del fatto che \u00e8 usanza prepararla nel periodo natalizio), oltre alla pastiera (a Pasqua) e ai mostaccioli (a Natale).\nGeografia antropica.\nUrbanistica.\nGli eventi del secondo conflitto mondiale hanno cancellato quasi ogni segno del suo antico passato. Fino all'unit\u00e0 d'Italia, la citt\u00e0 si presentava come un tessuto compatto di origine medievale con tre porte nella cinta muraria: Porta Romana, Porta San Giovanni, Porta D'Abruzzo e due poli esterni rappresentati dalle Chiese di Sant'Antonio e del Carmine. Nel 1863 Cassino fu attraversata dalla ferrovia Roma-Napoli. In seguito al violento terremoto del 1915, la citt\u00e0, che era rimasta profondamente danneggiata, inizi\u00f2 un profondo rinnovamento del suo tessuto urbano: i due edifici religiosi un tempo fuori dal centro urbano vennero inglobati e trasformati in poli aggregativi del nuovo tessuto secondo le direttrici di sviluppo tracciate dal Piano Regolatore del 1916, grazie al quale si arriv\u00f2 alla saldatura tra il vecchio centro ed il nuovo polo della stazione per mezzo del viale della stazione, individuato come nuovo asse di sviluppo.\nRasa completamente al suolo dai bombardamenti, Cassino \u00e8 stata privata dei suoi edifici pi\u00f9 significativi e delle stratificazioni storiche; senza pi\u00f9 traccia della sua struttura urbana, nonch\u00e9 di memoria storica a causa della perdita della maggior parte delle fonti documentarie, la citt\u00e0 inizi\u00f2 faticosamente l'opera di ricostruzione durante la quale furono avanzate diverse proposte di Piani di Ricostruzione. Tuttavia, come avvenuto anche in altre zone d'Italia, sull'onda dell'emergenza si accett\u00f2 la regola del \"fatto compiuto\", consentendo l'edificazione spontanea di edifici, spesso sulle macerie stesse degli edifici distrutti. L'elemento comune delle varie proposte di Piano, comunque, era l'abbandono dell'area medievale e il rispetto di alcune linee di sviluppo gi\u00e0 individuate dal Piano Regolatore del 1916.\nNel 1946 venne approvato il Piano dell'architetto Giuseppe Nicolosi, in collaborazione con gli architetti Petrucci e Gatti, la cui realizzazione, per\u00f2, tarder\u00e0 dieci anni a causa di varianti e proroghe, dovute sia alle pressioni dei cittadini proprietari, sia per le scelte politiche dettate dall'emergenza di quegli anni. Di fatto, furono conservati i principali assi stradali, anche se ampliati e rettificati; alcuni edifici di culto furono riedificati pressappoco nel sito originario; sostanzialmente la nuova citt\u00e0 fu strutturata secondo direttive di sviluppo a ridosso e perpendicolarmente all'asse stradale della Casilina, lungo la direttrice Roma-Napoli, considerando che la ferrovia, posta nella parte meridionale del nucleo urbano, costituiva di fatto una linea di confine al tessuto edilizio.\nOggi, a una vista superficiale, il centro di Cassino pu\u00f2 risultare il prodotto di un unico periodo storico, quello della ricostruzione post-bellica. Tuttavia, da un'analisi pi\u00f9 attenta, si possono identificare due fasi distinte: quella della ricostruzione vera e propria degli anni '40 e '50 (di cui sono emblematici alcuni esempi di edilizia convenzionata nonch\u00e9 di rilievo architettonico, come l'edificio INA-Casa di Corso della Repubblica, progettato dallo stesso Nicolosi ed esempio di architettura razionale) e quella della crescita economica, dagli anni '60, governata spesso dalla logica, solo economica, dell'investimento e del profitto e che ha portato ad una crescita disordinata e a un eccessivo consumo del suolo.\nEconomia.\nGrande spinta all'industrializzazione del territorio fu data dallo Stabilimento Fiat di Cassino, situato nel territorio di Piedimonte San Germano, dallo stabilimento della svedese SKF, dalle cartiere di Cassino e di Villa Santa Lucia e da altri impianti concentrati maggiormente nell'Area Industriale di Cassino-Villa Santa Lucia-Piedimonte San Germano. Nell'area industriale si \u00e8 insediato negli ultimi anni il Co.S.I.La.M. (Consorzio per lo sviluppo industriale del Lazio Meridionale) nato con lo scopo di favorire gli investimenti nel territorio del Cassinate.\nDi seguito la tabella storica elaborata dall'Istat a tema \"Unit\u00e0 locali\", intesa come numero di imprese attive, ed addetti, intesi come numero di addetti delle imprese locali attive (valori medi annui).\nNel 2015 le 3.266 imprese operanti nel territorio comunale, che rappresentavano il 9,72% del totale provinciale (33.605 imprese attive), hanno occupato 10.251 addetti, il 9,62% del dato provinciale; in media, ogni impresa nel 2015 ha occupato poco pi\u00f9 di tre addetti (3,14).\nTurismo.\nCassino \u00e8 soggetta in prevalenza a turismo religioso e della memoria. Le mete pi\u00f9 gettonate per i turisti che arrivano nella Citt\u00e0 Martire risultano essere l'Abbazia, l'Historiale e i cimiteri di guerra, luoghi dal forte potere attrattivo per il loro valore simbolico-sacrale. In particolare l'Abbazia di Montecassino nel periodo 1996-2010 \u00e8 stata visitata in media da circa 570.000 visitatori all'anno, confermandosi come uno dei luoghi di maggior afflusso turistico del Lazio al di fuori di Roma. Nel complesso, tuttavia, nonostante le grandi potenzialit\u00e0 di Cassino e del territorio Cassinate, il turismo \u00e8 una risorsa ancora poco sfruttata a livello economico. Cassino, infatti, \u00e8 meta per lo pi\u00f9 di flussi escursionistici giornalieri, che spesso non sono integrati con il sistema economico locale e, quindi, arrecano pochi benefici all'economia cittadina.\nInfrastrutture e trasporti.\nLa citt\u00e0 di Cassino rappresenta, geograficamente e storicamente, un importante snodo viario e ferroviario, crocevia tra le Regioni Lazio, Abruzzo, Molise e Campania.\nStrade.\nLa citt\u00e0 \u00e8 servita dall'omonimo casello posto lungo l'autostrada A1 Milano-Napoli ed \u00e8 attraversata dalla S.S.6 Casilina e dalla S.S.V. SS509 Sora-Cassino-Formia, che collega la citt\u00e0 con il litorale tirrenico e con Avezzano in Abruzzo.\nFerrovie.\nIl comune di Cassino si trova sulla tratta ferroviaria Roma-Cassino-Napoli ed \u00e8 collegata, inoltre, all'Abruzzo tramite la tratta Roccasecca-Avezzano.\nLa citt\u00e0 \u00e8 servita da due stazioni:\nMobilit\u00e0 urbana.\nIl trasporto urbano e interurbano di Cassino \u00e8 assicurato da autoservizi gestiti da COTRAL e CLP. Il servizio pubblico all'interno del comune \u00e8 in concessione alle aziende Magni e Mastrantoni.\nFra il 1930 e il 1943 era attiva la funivia per Montecassino, distrutta durante la seconda guerra mondiale.\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Frosinone, Cassino pass\u00f2 dalla provincia di Terra di lavoro a quella di Frosinone.\nTra il 1956 ed il 2006 sono state presentate ben dieci proposte di legge per far s\u00ec che Cassino diventasse il capoluogo di una nuova provincia: le proposte parlamentari sono state presentate dagli on.li Angelucci (1956); Picano (1984); Pecoraro Scanio (1996), Testa (1997), Magliocchetti (1997) (queste ultime supportate dalla nascita nel 1999 del MASL, Movimento Autonomista Sud Lazio), Tofani (2004), La Starza-Conte (2004) e, infine, dall'on.le Formisano (2006); le iniziative a livello regionale sono state prese dal consigliere Gentile (1993) e dai consiglieri Vitelli-Collepardi (1998).\nIl 20 giugno 2016 Carlo Maria D'Alessandro (centrodestra) viene eletto per la prima volta Sindaco del comune di Cassino dopo il ballottaggio con il candidato del centrosinistra, nonch\u00e9 Sindaco uscente, Giuseppe Golini Petrarcone (centrosinistra). Il 22 febbraio 2019 D'Alessandro lascia il suo incarico al commissario prefettizio Benedetto Basile, dopo la caduta della giunta comunale. Il 9 giugno si tiene il ballottaggio tra Enzo Salera (PD) e Mario Abbruzzese (Forza Italia), in seguito alle elezioni del 26 maggio, con la vittoria del candidato del centrosinistra.\nSport.\nCalcio.\nIl calcio a Cassino ha vissuto i momenti migliori tra fine anni settanta ed inizio anni ottanta e fine anni duemila, quando la principale squadra ha raggiunto la Serie C2, successivamente chiamata Seconda Divisione. Di seguito le principali societ\u00e0 calcistiche:\nAltri sport.\nDiverse le altre discipline sportive praticate a Cassino: il CUS svolge attivit\u00e0 di: atletica, tennis, scherma, nuoto e kayak. Numerose le altre societ\u00e0 che praticano: l'atletica, il nuoto, il tennis, il rugby, la boxe, le arti marziali, ginnastica ritmica (3 scuole presenti sul territorio), ginnastica artistica, pallavolo, golf e tiro con l'arco. La citt\u00e0 \u00e8 cresciuta sportivamente grazie alla presenza della facolt\u00e0 di scienze motorie.\nMolto forte la tradizione rallystica. Il \"rally\" di Cassino, organizzato per la prima volta nel 1976, \u00e8 stato uno dei primi nel Lazio. Negli anni ottanta molto popolare fu la prova speciale Cassino-Monte Cassino. Dopo uno stop lungo 10 anni, la competizione torn\u00f2 a Cassino nel 2001 raggiungendo il maggior prestigio con il \"Rally Lirenas\", tappa dell'International Rally Cup. Tra il 2006 e il 2011 nuovo lungo stop. La competizione \u00e8 tornata, infine, all'ombra dell'Abbazia nel 2011 con il \"Rally \"Citt\u00e0 di Cassino\"\".\nCassino \u00e8 stata diverse volte luogo di passaggio del Giro d'Italia di ciclismo. Il 15 maggio 2014 ha ospitato l'arrivo della 6\u00aa tappa del 97\u00ba Giro d'Italia, Sassano - Montecassino, la pi\u00f9 lunga dell'edizione 2014 del Giro con i suoi 247\u00a0km (divenuti 261 a causa di una deviazione del percorso a causa di una frana in provincia di Salerno); la tappa verr\u00e0 ricordata per una maxi caduta avvenuta alle porte di Cassino, in cui molti ciclisti riportarono ferite ed alcuni anche fratture. Cassino, inoltre, \u00e8 stato punto di partenza della 6\u00aa tappa del Giro d'Italia 2019 con arrivo a San Giovanni Rotondo; la tappa venne vinta da Fausto Masnada con Valerio Conti nuova maglia rosa.\nNel 2013 la citt\u00e0 ha ospitato la 77\u00aa edizione dei Campionati Nazionali Universitari, organizzati dal CUS Cassino.\nNel 2016 si sono tenuti invece i Campionati Mondiali Universitari di Corsa Campestre, organizzati dal CUS Cassino.\nEsiste anche un Club di Parapendio (Vololiberocassino) con una scuola certificata dall'AeroClub d'Italia.\nImpianti sportivi.\nIn una Cassino in piena ricostruzione fu inaugurato, nel 1967, un centro sportivo che sorge su un'area di 5 ettari all'altezza dell'incrocio tra via Appia Nuova e via Casilina Sud. Il centro, in origine, comprendeva un campo sportivo con pista d'atletica ed un palazzetto dello sport. Successivamente si sono aggiunti, nell'area circostante, due campi da calcio regolamentari per le giovanili calcistiche, uno in erba ed uno in terra battuta, diversi campi da tennis di cui uno coperto ed un altro campo adibito alla pratica del tiro con l'arco. La piscina comunale, nei pressi dello stadio, non \u00e8 mai stata completata. Nel complesso, la citt\u00e0 di Cassino, soffre la mancanza di impianti sportivi comunali adeguati ai canoni odierni. Di seguito sono elencati i principali impianti sportivi comunali:\nAltri complessi sportivi"}
{"id": "2548499", "revid": "149466", "url": "https://it.wikipedia.org/wiki?curid=2548499", "title": "Imperatrice Matilde", "text": ""}
{"id": "2548500", "revid": "287204", "url": "https://it.wikipedia.org/wiki?curid=2548500", "title": "U.S. Men's Clay Court Championships 1995", "text": "L'U.S. Men's Clay Court Championships 1995 \u00e8 stato un torneo di tennis giocato sulla terra rossa. \u00c8 stata la 27\u00aa edizione del U.S. Men's Clay Court Championships, che fa parte della categoria ATP World Series nell'ambito dell'ATP Tour 1995. Si \u00e8 giocato a Pinehurst (Carolina del Nord) negli Stati Uniti dall'8 maggio al 15 maggio 1995.\nCampioni.\nSingolare.\n Thomas Enqvist ha battuto in finale Javier Frana 6-3, 3-6, 6-3\nDoppio.\n Todd Woodbridge / Mark Woodforde hanno battuto in finale Alex O'Brien / Sandon Stolle 6-2, 6-4"}
{"id": "2548508", "revid": "104458", "url": "https://it.wikipedia.org/wiki?curid=2548508", "title": "Lotario di Supplinburgo", "text": ""}
{"id": "2548511", "revid": "26345798", "url": "https://it.wikipedia.org/wiki?curid=2548511", "title": "Farmacologi", "text": ""}
{"id": "2548513", "revid": "256896", "url": "https://it.wikipedia.org/wiki?curid=2548513", "title": "IPSEMA", "text": ""}
{"id": "2548515", "revid": "991694", "url": "https://it.wikipedia.org/wiki?curid=2548515", "title": "Guglielmo Clito", "text": ""}
{"id": "2548516", "revid": "404137", "url": "https://it.wikipedia.org/wiki?curid=2548516", "title": "IPOST", "text": ""}
{"id": "2548517", "revid": "256896", "url": "https://it.wikipedia.org/wiki?curid=2548517", "title": "INPDAP", "text": ""}
{"id": "2548519", "revid": "256896", "url": "https://it.wikipedia.org/wiki?curid=2548519", "title": "ENPALS", "text": ""}
{"id": "2548521", "revid": "287204", "url": "https://it.wikipedia.org/wiki?curid=2548521", "title": "Heymans", "text": ""}
{"id": "2548533", "revid": "256896", "url": "https://it.wikipedia.org/wiki?curid=2548533", "title": "ISPESL", "text": ""}
{"id": "2548535", "revid": "1305772", "url": "https://it.wikipedia.org/wiki?curid=2548535", "title": "ISAE", "text": ""}
{"id": "2548536", "revid": "6923", "url": "https://it.wikipedia.org/wiki?curid=2548536", "title": "Toros Neza F\u00fatbol Club", "text": "Il Toros Neza F\u00fatbol Club \u00e8 una societ\u00e0 calcistica messicana di Ciudad Nezahualc\u00f3yotl, fondata nel 1993.\nDal 2020 disputa provvisoriamente le partite interne allo stadio della Ciudad Deportiva Jard\u00edn anzich\u00e9 allo stadio Universit\u00e0 Tecnologica di Nezahualc\u00f3yotl.\nStoria.\nIl Toros Neza fu promosso in Primera Divisi\u00f3n messicana nella stagione 1993-1994, quando ancora si chiamava \"Toros de la Universidad Tecnol\u00f3gica de Neza\", prendendo il posto del Pachuca, retrocesso in Liga de Ascenso de M\u00e9xico. Nelle file della squadra militarono, tra gli altri, Antonio Mohamed, J\u00f6rg Stiel, e i nazionali messicani Pablo Larios e Juan de Dios Ram\u00edrez Perales. Nel campionato di calcio messicano 1996-1997, terminarono la stagione al secondo posto perdendo il titolo contro il Chivas. Il club si sciolse nel 2000, ma nel 2011, \u00e8 stato raggiunto, dopo vari tentativi, l'obiettivo di rifondare il club. Dal giorno della sua rifondazione, la squadra milita nella Primera Divisi\u00f3n A, la seconda serie del calcio messicano.\nOrganico.\nRosa 2020-2021.\nAggiornata al 14 ottobre 2020."}
{"id": "2548543", "revid": "110780339", "url": "https://it.wikipedia.org/wiki?curid=2548543", "title": "Canale del Nord", "text": "Il canale del Nord (in inglese \"North Channel\"; in irlandese e scozzese \"Sruth na Maoile\", in scots \"Sheuch\" o \"North Chainel\") \u00e8 un braccio di mare dell'oceano Atlantico nord-orientale che separa la costa nord-orientale dell'isola d'Irlanda dalle coste sud-occidentali della Scozia mettendo in comunicazione il mare d'Irlanda a sud con l'oceano Atlantico a nord.\nGeografia.\nIl canale comunica a ovest con il Belfast Lough alla cui estremit\u00e0 occidentale \u00e8 situata la citt\u00e0 portuale di Belfast. A est comunica con l'ampio Firth of Clyde e con il Kilbrannan Sound.\nHa una lunghezza di circa 150\u00a0km e raggiunge la massima profondit\u00e0 di 300 metri in prossimit\u00e0 della fossa di Beaufort's Dyke che si estende per circa 50\u00a0km. Nelle sue acque emergono l'isola di Rathlin situata a oriente della costa nord-irlandese e l'isola di Sanda in corrispondenza della costa scozzese.\nNelle acque del canale nel 1953 si verific\u00f2 il naufragio della MV Princess Victoria in cui persero la vita 133 persone."}
{"id": "2548546", "revid": "26346219", "url": "https://it.wikipedia.org/wiki?curid=2548546", "title": "Bounded buffer", "text": ""}
{"id": "2548560", "revid": "92723", "url": "https://it.wikipedia.org/wiki?curid=2548560", "title": "Naide Gomes", "text": "Biografia.\nNata a S\u00e3o Tom\u00e9 e Pr\u00edncipe, si trasfer\u00ec all'et\u00e0 di 11 anni in Portogallo. Nel 2000 rappresent\u00f2 il suo paese natale ai Giochi olimpici di Sydney e fu portabandiera durante la cerimonia d'apertura. Il 22 maggio 2001 divenne cittadina portoghese e da quel momento gareggi\u00f2 nelle competizioni internazionali per il Portogallo.\nPrima di cambiare nazionalit\u00e0 stabil\u00ec il record nazionale saotomense nelle seguenti discipline: 100 metri ostacoli, salto in lungo, salto in alto, salto triplo, getto del peso, lancio del giavellotto ed eptathlon."}
{"id": "2548561", "revid": "54253", "url": "https://it.wikipedia.org/wiki?curid=2548561", "title": "Asier Del Horno", "text": ""}
{"id": "2548565", "revid": "54253", "url": "https://it.wikipedia.org/wiki?curid=2548565", "title": "Canterbury (Regno Unito)", "text": ""}
{"id": "2548571", "revid": "15756", "url": "https://it.wikipedia.org/wiki?curid=2548571", "title": "Tagliente di riporto", "text": "Il tagliente di riporto (inglese \"Built up edge\", BUE) \u00e8 un cappuccio formato da strati di materiale in lavorazione sovrapposti, depositati in prossimit\u00e0 del tagliente dell'utensile durante un'operazione di taglio dei metalli.\nDurante il taglio dei metalli, e quindi anche nel processo di tornitura, sull'utensile si possono accumulare strati di materiale, a causa delle elevate pressioni e temperature che si vengono a creare tra il truciolo e il petto dell'utensile. Piccole particelle metalliche che si saldano al petto dell'utensile. Si forma cos\u00ec un caratteristico cappuccio chiamato tagliente di riporto che aumenta di dimensioni man mano che il processo di taglio prosegue, fino a raggiungere dimensioni tali da non essere pi\u00f9 stabile e rompersi, per poi tornare a riformarsi.\nIl tagliente di riporto si forma sia con truciolo continuo che discontinuo.\nIl tagliente di riporto \u00e8 formato da materiale del pezzo in lavorazione fortemente incrudito (vedi incrudimento) che raggiunge livelli di durezza tali da potersi comportare come un utensile.\nQuesti si crea in un particolare intervallo di velocit\u00e0 di taglio, che nella tornitura di materiali ferrosi \u00e8 compreso tra i 35 ed i 75 m/min (vedere meglio tabella con dati sperimentali), quando, nella zona di taglio si creano temperature tali che il materiale in lavorazione tende ad incollarsi sull'utensile. All'aumentare della velocit\u00e0 di taglio aumenta la temperatura nella zona di taglio, ma l'aumento di temperatura fa diminuire la durezza degli strati di materiale in lavorazione, quindi il tagliente di riporto non si pu\u00f2 formare poich\u00e9 sarebbe composto da materiale meno duro di quello in lavorazione.\nA velocit\u00e0 di taglio pi\u00f9 basse non si raggiungono temperature tali da dare luogo ai fenomeni di adesione e sulla superficie dell'utensile si formano con facilit\u00e0 strati di ossido che hanno un'azione lubrificante ad antiaderente, inoltre, nelle lavorazioni a bassa velocit\u00e0 si tendono ad usare utensili con spoglia pi\u00f9 positiva che ha il vantaggio di minimizzare la deformazione del materiale in lavorazione e quindi i fenomeni di incrudimento.\nSolitamente i materiali che tendono a formare tagliente di riporto sono i materiali duttili con una spiccata tendenza ad incrudire come ad esempio gli acciai dolci e l'alluminio.\nIl tagliente di riporto provoca numerosi inconvenienti alla lavorazione in corso, poich\u00e9 il tagliente di riporto altera la geometria dell'utensile.\nEssi si possono sintetizzare in questo modo:\nLa formazione del tagliente di riporto, se stabile, comporta anche un vantaggio: protegge il tagliente e il petto dell'utensile dall'usura, comportando un aumento della loro durata.\nLa formazione del tagliente di riporto si evita impiegando nelle operazioni di taglio degli appropriati oli antiaderenti e lubrificanti, taglienti con caratteristiche chimiche poco affini al materiale del pezzo per evitare fenomeni di adesione (es, inserti in ceramica per la lavorazione di metalli), lavorando a una velocit\u00e0 di taglio superiore a un certo limite, usando, quando possibile, angoli di spoglia superiore elevati al fine di ridurre la deformazione e quindi l'incrudimento del materiale."}
{"id": "2548576", "revid": "1543377", "url": "https://it.wikipedia.org/wiki?curid=2548576", "title": "Segno di Courvoisier-Terrier", "text": "In medicina, il segno di Courvoisier-Terrier afferma che, in presenza di una colecisti palpabile allargata non dolente e accompagnata da lieve ittero, \u00e8 improbabile che la causa sia attribuibile a calcoli biliari. Generalmente, il termine \u00e8 usato per descrivere l'esame del quadrante destro superiore dell'addome. Questo segno implica una possibile neoplasia alla cistifellea o al pancreas.\nQuesta osservazione si verifica poich\u00e9 i calcoli biliari si formano in un periodo prolungato di tempo, con una cistifellea conseguentemente rimpicciolita, fibrotica che non si distende facilmente. Vi sono pertanto meno probabilit\u00e0 che questa cistifellea possa essere palpabile all'esame. Al contrario, la cistifellea appare pi\u00f9 spesso allargata (e pi\u00f9 facilmente palpabile) nelle patologie che causano l'ostruzione dell'albero biliare in un periodo di tempo pi\u00f9 breve, come una neoplasia pancreatica che conduce alla distensione passiva dovuta alla contropressione. \nAltre manifestazioni che si possono rilevare sono un tipico prurito, la decolorazione delle feci (dette feci acoliche), riconducibili a variazioni della bilirubina rispettivamente in circolo e nel tratto intestinale, e la presenza di urine ipercromiche.\nPer verificare che la colecisti sia dilatata si procede con la palpazione della zona sottocostale destra (ipocondrio destro), nel punto di incrocio fra la linea paracentrale (linea verticale che si trova a met\u00e0 fra la linea tirata su dalla spina iliaca anteriore superiore e la linea mediana) e l'arcata costale destra (a livello della IX-X costa).\nIl segno di Courvoisier-Terrier risulta utile nella diagnosi differenziale tra una stenosi neoplastica delle vie biliari e ittero di origine litiasica (calcoli biliari): la prima condizione presenta colecisti distesa mentre ci\u00f2 non accade per la seconda (la colecisti \u00e8 poco distensibile per l'infiammazione cronica); la positivit\u00e0 del segno indirizza quindi verso la diagnosi di adenocarcinoma della testa del pancreas.\nPrende il nome dal medico svizzero Ludwig Georg Courvoisier."}
{"id": "2548585", "revid": "1005847", "url": "https://it.wikipedia.org/wiki?curid=2548585", "title": "Carlo Galli (diplomatico)", "text": "Biografia.\nLa carriera diplomatica.\nLaureato in giurisprudenza all'universit\u00e0 di Firenze, nel 1904 Galli entr\u00f2 nella carriera consolare e fu assegnato al consolato italiano di Trieste dove rimase a pi\u00f9 riprese per alcuni anni. Nel giugno 1911 \u00e8 nominato console a Tripoli dove prepara l'invasione italiana della Libia. In seguito svolge altri incarichi consolari all'estero fino allo scoppio della prima guerra mondiale quando viene trasferito al Segretariato generale per gli Affari Civili presso il Comando Supremo.\nDal gennaio del 1919 al dicembre del 1922 fu destinato a Parigi e dove fece parte della delegazione italiana alla Conferenza di Pace. Nel gennaio del 1923 viene nominato Console generale a Damasco dove si trattiene sino all'aprile del 1924.\nNel febbraio del 1924 entr\u00f2 nei ruoli pi\u00f9 altri della carriera diplomatica, successivamente ricoprendo i seguenti incarichi:\nNel corso degli anni trenta, le divergenze fra Galli ed il regime fascista andarono progressivamente aumentando finch\u00e9, nel giugno del 1938, Galli fu collocato a riposo.\nNel 1939 entr\u00f2 a far parte del consiglio di amministrazione delle Assicurazioni Generali, dove rimase per alcuni anni.\nLa seconda guerra mondiale.\nDopo il 25 luglio rientr\u00f2 nel giro politico e venne nominato Ministro della cultura popolare del I Governo Badoglio, ricoprendo l'incarico dal 15 agosto 1943 al 24 febbraio 1944. In seguito agli eventi dell'8 settembre 1943 fu arrestato dai nazifascisti ed internato prima a San Vittore e poi nel campo di concentramento di Lumezzane, dove rest\u00f2 fino all'aprile del 1945.\nAlla fine della guerra venne liberato e pot\u00e9 rientrare a Venezia, dove si ritir\u00f2 a vita privata."}
{"id": "2548586", "revid": "1573940", "url": "https://it.wikipedia.org/wiki?curid=2548586", "title": "Mikiola fagi", "text": "La cecidomia del faggio (Mikiola fagi ) \u00e8 una specie di insetto dittero fitofago appartenente alla famiglia Cecidomyiidae.\nLe larve di questo dittero provocano galle piriformi sulle foglie del faggio danneggiando le giovani piante.\nLa distribuzione di \"M. fagi\" in foresta mostra una netta zonazione con la maggior abbondanza di individui nella parte pi\u00f9 alta delle chiome probabilmente determinata da fattori microecologici quali il maggior irraggiamento solare di questa parte delle chiome."}
{"id": "2548591", "revid": "1543377", "url": "https://it.wikipedia.org/wiki?curid=2548591", "title": "Squillace", "text": "Squillace \u00e8 un comune italiano di abitanti della provincia di Catanzaro in Calabria. Il centro storico sorge su tre colli a circa 344 metri s.l.m. chiusi da due torrenti, l'Alessi e il Ghetterello. \u00c8 posta in una posizione strategica a controllo dell'omonimo golfo sul mare Ionio, sul quale sorgono i quartieri di Squillace Lido e Fiasco Baldaia.\nIl parco archeologico di Scolacium si trova nel territorio di Roccelletta di Borgia, ma anticamente e storicamente faceva parte di Squillace ed \u00e8 entrata a far parte del territorio di Borgia soltanto negli ultimi due secoli.\nStoria.\nLe origini.\nLe sue origini si perdono nel lungo trascorrere del tempo, mentre la leggenda conferisce a Ulisse la fondazione della citt\u00e0. Il re di Itaca, mentre stava tornando da Troia, approda, dopo una tempesta, in una zona pianeggiante tra il fiume Corace e il fiume Alessi, qui avr\u00e0 origine Squillace. Altre fonti storiche vedono in Menesteo il fondatore della citt\u00e0. Il primo nome che si conosce del comune \u00e8 Skyllation, localit\u00e0 che divenne un importante centro di comunicazione e un porto militare e commerciale di grande importanza. Il suo porto viene perfettamente descritto da Virgilio nell'\"Eneide\": \u201c..\". Hinc sinus Hercules si vera est fama Tarenti cernitur, attolit se diva Lacinia contra. Caulonisque arces et navifragum Scylaceum ...\"\"\nLa citt\u00e0 non riusc\u00ec mai a essere autonoma, prima dipendente da Kroton, poi conquistata da Dionigi di Siracusa, fu sottoposta a Locri. Alla fine della seconda guerra punica, fu conquistata da Roma, e, nel sito dell'antica citt\u00e0 greca, venne successivamente organizzata come colonia romana. Tra il 123 e il 122 a.C. la citt\u00e0 greca di Skillation diventava la romana Scolacium, il cui nome completo era \u201c\"Colonia Minervia Nervia Augusta Scolacium\"\u201d. Scolacium non venne costruita sopra la struttura greca ma accanto: la nuova citt\u00e0 si presentava con la forma classica delle citt\u00e0 romane con un cardo e un decumano con il foro, le terme, l'anfiteatro, il teatro gli acquedotti e i vari templi. Cos\u00ec la citt\u00e0 perse il suo ruolo di porto militare e commerciale, ma divenne snodo fondamentale per la comunicazione viaria: un unico passo, di semplice accesso, tra la costa ionica e la costa tirrenica. Il passaggio di Spartaco, che con 60 000 ribelli saccheggi\u00f2 il Bruttio, mettendo a ferro e fuoco Scolacium, la costrinse a un successivo recupero durato circa un secolo. Con l'avvento del Cristianesimo a Scolacium nel 71 d.C., grazie all'intercessione del vescovo di Reggio Calabria, venne aperta una diocesi. La Scolacium cristiana, con il passare degli anni si consolid\u00f2 cos\u00ec tanto, da diventare guida delle diocesi calabresi.\nCassiodoro e Squillace medioevale.\nLe coste calabresi, non pi\u00f9 difese dalle legioni romane, vennero prese d'assalto dai Saraceni, costringendo gli abitanti delle coste a ritirarsi sulle colline circostanti: questo accadde anche a Scolacium, dove i suoi abitanti fondarono, a 15\u00a0km dal mare e su una collina di 360\u00a0m, Squillace. L'espansione della citt\u00e0, stimolata dalla diocesi, non si fece attendere, facendo rifiorire in Squillace il centro religioso di un tempo, incrementando il turismo grazie al bel clima e al paesaggio sublime. Squillace ha dato i natali in questo periodo a un personaggio illustre in tutto il mondo, sicuramente il pi\u00f9 illustre nella millenaria vita della \"Calabria\", Flavio Magno Aurelio Cassiodoro, l'ultimo dei Romani e il primo degli Italiani. Cassiodoro, nato nel 485 d.C. a Squillace secondo il compilatore di quest'articolo, ma nel 480 secondo le fonti storiche.\nGi\u00e0 da giovanissimo \u00e8 \u201c\"Consiliarius\"\u201d del padre, il quale, esercitando allora la prefettura, divenne, forse, il primo maestro nell'arte del governo: sappiamo, infatti, che il suo genitore fu esemplare ed esperto funzionario di re Odoacre. Nel 507 entra nelle grazie di Teodorico ed \u00e8 nominato Questore e Segretario del Re e viene insignito del titolo di Patrizio. Nel 514 \u00e8 Console. Successivamente seguendo la tradizione di famiglia diventa \"Corrector\" del \"Bruttio\" e della Lucania. Morto Teodorico l'impegno politico di Cassiodoro non viene certamente rallentato. Amalasunta prima, Atalarico dopo, pongono praticamente nelle mani di Cassiodoro il governo del regno. Nel 552 l'ultimo re goto, Teia, muore a Ravenna, le sue spoglie verranno portate a Costantinopoli ai piedi dell'imperatore Giustiniano che voleva assicurarsi della morte del suo acerrimo nemico.\nCassiodoro dovette partire in esilio verso la nuova capitale del mondo, Costantinopoli, dove accentu\u00f2 il suo pensiero politico auspicando un'unione tra la cultura pagana e cristiana, tra la civilt\u00e0 occidentale e quella orientale. Giustiniano nel 554 riusc\u00ec ad annettere l'Italia all'Impero Romano d'Oriente, che per\u00f2 mantenne gran parte della giurisdizione preesistente; si riscontra sicuramente la mano di Cassiodoro in questa scelta: per riuscire a unire due mondi c'era bisogno di alcuni compromessi, e dell'assenza di conflitti. Cassiodoro, per\u00f2, si rese conto che era solo una utopia unire le tradizioni barbare con quelle romane. Il nuovo equilibrio, dettato dalle armi bizantine, pose completamente fine all'illusione in cui Cassiodoro aveva lavorato tutta la vita. Decide cos\u00ec di ritirarsi dall'attivit\u00e0 politica e di tornare in Italia; la sua nuova sede sar\u00e0 la terra d'origine della sua famiglia: Scolacium.\nIl calabrese tornato nella sua terra natia \u00e8 deciso a consacrare le sue energie alla piet\u00e0 e allo studio. Verso l'anno 555, presso alcuni vivai fonda il Monastero di Vivario. Se nello sforzo politico di conciliazione e integrazione fra popolo romano e mondo goto aveva lanciato il coraggioso appello: \u201cAudiat uterque populus quod amamus\u201d, d'ora in poi dal Vivarium diffonder\u00e0 lo stesso messaggio, per\u00f2 rivolgendosi non alla cerchia ristretta di due popoli, ma all'umanit\u00e0 intera: il suo ideale \u00e8 diventato pi\u00f9 nobile e universale, quanto pi\u00f9 la cultura \u00e8 superiore alla politica, e lo spirito alla materia. Cassiodoro non sar\u00e0 pi\u00f9 il ministro di un re, un servitore dello Stato, un governatore o un diplomatico: diventer\u00e0 ministro di un'altra potenza che ha per missione il dominio dello spirito, il santuario della coscienza, la difesa della verit\u00e0 per dirigere l'uomo al fine supremo per cui \u00e8 stato creato.\nIl cittadino di SquIllace comprende che non \u00e8 l'integrazione tra Roma e i barbari che permetter\u00e0 alla romanit\u00e0 di sopravvivere, ma la fusione della romanit\u00e0 con la Chiesa di Cristo, dall'armonizzazione della cultura profana con quella religiosa. Il Vivarium \u00e8 una specie di \u201c\"urbs religiosa\"\u201d, \"citt\u00e0 religiosa\", nella quale, sotto la guida di due superiori religiosi, oltre all'ideale della vita contemplativa, si cerca un'efficace conciliazione tra sacro e profano. Viene lasciata ai monaci la maggiore libert\u00e0 nella preghiera e nella scelta degli interessi. In questo famoso cenobio, Cassiodoro istruiva i suoi monaci alla piet\u00e0 con continui esercizi spirituali, allo studio delle lettere, e delle scienze sacre e profane, procurando di trasmetterle ai posteri col magistero dell'insegnamento e con il trascrivere codici dai calligrafi. Vi raccolse perci\u00f2 i tesori della sapienza degli antichi, e istitu\u00ec un'accademia di studi divini e umani, simili a quella che ai giorni nostri, prende il nome di Universit\u00e0. L'ideale enciclopedico romano divenne cristiano: nasce cos\u00ec l'esigenza di una biblioteca che fu per quei tempi estremamente completa, pagana e cristiana, latina e greca. La biblioteca era ricca di codici pregevolissimi, molto ben divisa e disposta secondo le varie scienze. Anzitutto c'era la Sacra Scrittura, accanto a essa vi erano i 22 libri dell'antichit\u00e0 giudaica e centinaia di altri che trattavano di religione. La struttura fu arricchita di molti libri che trattavano di cosmografia, vi erano le opere di Giulio Oratore di Macellino Illirico, il famoso codice di Tolomeo.\nSeguivano le opere di filosofia e di agraria perch\u00e9 i monaci diventassero intelligenti agricoltori: sono ricordati i trattati di Marziale, del Columella e di Emiliano. Per i monaci addetti alle cure mediche erano disponibili le opere di Ippocrate, di Aurelio Celio, la \"Terapeutica\" di Galeno e il \"De materia medica\" di Dioscoride Anazarbeo. Non potevano sicuramente mancare diverse opere di Aristotele con la traduzione di Boezio. Dalle esigenze culturali e spirituali della comunit\u00e0 del Vivariense nasce la ricchissima produzione letteraria di Cassiodoro negli ultimi decenni della sua vita e trattasi di almeno 9 delle 13 o pi\u00f9 opere da lui scritte. Grazie a lui possiamo conoscere come poteva essere la Squillace del tempo: \"Squillace la prima tra le citt\u00e0 dei Brutti, che si crede sia stata fondata da Ulisse il distruttore di Troia... \u00e8 posta nel golfo dell'Adriatico... sta come un grappolo d'uva sospeso ai colli; n\u00e9 si solleva in alto con erta malagevole, se non per osservare con piacere i campi verdeggianti e la cerulea superficie del mare\u2026. Guarda il sole quando spunta sull'orizzonte, senza bisogno che l'aurora lo annunci; giacch\u00e9 non appena vibra i suoi primi raggi, tosto mostra tutto il suo luminoso disco. Essa mira Febo che si rallegra di riflettere col\u00e0 la chiarezza della sua luce; di che superando la stessa Rodi, con pi\u00f9 di ragione pu\u00f2 appellarsi la patria del sole...\".\nNascita e caduta del Principato di Squillace.\nGrazie alla sua posizione strategica Squillace continuava a essere nel mirino dei Saraceni. Subiva ripetute incursioni, e anzi, per un certo periodo fu dominata dagli Arabi, che ne fecero una temibile base militare. Dopo un breve dominio cadde sotto l'egemonia normanna. La sua funzione strategica militare, gi\u00e0 riconosciuta dai Greci, venne confermata anche dai Normanni, che, nel 1044 vi costruirono un forte - castello, trasformandola in contea munita di insediamento.\nL'assedio.\nNel periodo normanno, Ruggero volle cingere d'assedio Squillace, la quale era tenuta a presidio dei soldati, e contemporaneamente chiamare l'esercito di Blasio d'Alagona: il tentativo di assalto fall\u00ec, confermando ai Terrazzani di possedere una citt\u00e0 ben difesa. Cos\u00ec, resisi conto di essere superiori in numero rispetto alle truppe del presidio, uscirono e s'allontanaro temerariamente per dare caccia ai nemici. Ruggiero di Lauria, che invano si impegnava a combattere per la terra dal mare, fece sbarcare i soldati e occup\u00f2 quel luogo, tra i cittadini usciti del presidio della Citt\u00e0, e Blasio, che avendo ricevuto i rinforzi del Ruggero rinnov\u00f2 la battaglia, trovandosi i Terrazzani chiusi in una morsa: fu una carneficina. Non vi fu casa in Squillace ove non fosse un morto in quella giornata: dei soldati del presidio si salvarono pochissimi. La citt\u00e0 rest\u00f2 tanto spaventata al loro ritorno che Pietro Ruffo, Signore per antica nobilt\u00e0 di sangue illustre, pensando di vivere in pace non aveva previsto la possibilit\u00e0 di un lungo assedio. Pur i Terrazzani che l'amavano, lo confortarono promettendo di voler morire tutti sotto la bandiera sua, ma il buon Signore volle assicurarsi, per cui mand\u00f2 emissari a Riggio per patteggiare con Re Federico, e cos\u00ec si promise che se fra quaranta giorni, l'esercito di Re Carlo non veniva a soccorrere, si sarebbe arreso.\nLe Casate, la Contea, il Principato e il Marchesato.\nSquillace passa prima a Roberto d'Angi\u00f2 e poi ai conti Monforte, poi, per circa 150 anni, fu dominata dalla Signoria dei Marzano. Da Contea nel 1485 la citt\u00e0 divenne Principato, di cui Federico I di Napoli d'Aragona ne fu re. Squillace, poi, grazie al matrimonio tra la figlia di re Federico e Goffredo Borgia, passa sotto la casata dei Borgia. La cittadina sperava che con l'avvento dei Borgia potesse tornare a splendere di luce propria; non fu cos\u00ec, e, nel 1630 un terremoto colpisce Squillace e le citt\u00e0 vicine, nel 1648 un'incursione saracena ne accelera la crisi demografica e la decadenza. Dopo gli avvenimenti della prima met\u00e0 del Seicento, i Borgia abbandonarono Squillace alla desolazione, infatti, nel piano di ricostruzione, il castello, che dominava la zona, venne ristrutturato male, preferendovi la costruzione di un carcere. I Borgia che governeranno sino al 1730, impegnati a Roma, lasciarono Squillace alla famiglia De Gregorio che la tennero sino al 1802. Il principato venne ridotto a Marchesato, e, con l'avvento di pestilenze e di nuovi terremoti, il degrado fu inevitabile; \u00e8 per\u00f2 documentata, in questo periodo, la presenza di cave di molibdeno. Nel 1783, sotto l'impeto di un nuovo grande terremoto, Squillace vide crollare suo castello e le sue mura: crollava cos\u00ec miseramente l'intera struttura feudale di un vecchio mondo in via di estinzione.\nLe idee risorgimentali a Squillace. I fratelli Pepe e Damiano Assanti.\nCon l'avvento di Napoleone, la citt\u00e0 divenne il centro direttivo per i paesi vicini: Stalett\u00ec, Borgia, Girifalco, Amaroni e Sant'Elia. Caduto l'impero francese, il Sud d'Italia torn\u00f2, grazie al Congresso di Vienna, sotto la giurisdizione borbonica. Squillace perse ogni diritto sui paesi vicini, restando legato solo il paesino di Amaroni. I moti del 1820 - 1821, che sconvolsero l'Europa, trovarono in varie citt\u00e0 della Calabria ionica molti sostenitori, tra cui Squillace, dove le idee risorgimentali trovano la loro massima espressioni in tre illustri personaggi che contribuiranno all'unit\u00e0 d'Italia: il gen. Guglielmo Pepe, il gen. Florestano Pepe e Damiano Assanti. Guglielmo Pepe gi\u00e0 a sedici anni si fece notare come valoroso combattente e difensore di ideali patriottici, forse pari a quelli del Mazzini e del Garibaldi. Il gen. Pepe con la legione italica affronta in battaglia gli austriaci a Marengo. Dopo un breve ritorno a Squillace si pone contro i Borboni, ma viene arrestato e, pur rimanendovi solo tre anni, venne condannato a vita nella \"Fossa del Marittimo\".\nLa cacciata dei Borboni lo vede bonapartista come ufficiale d'ordinanza di Gioacchino Murat, e, con la restaurazione borbonica, fidandosi del revisionismo costituzionale di re Ferdinando II, accetta la carica di comandante dell'esercito del Regno delle due Sicilie. Nel 1848 ritorna a Napoli, dopo un altro esilio a Londra, dove \u00e8 incaricato dal re di Napoli di un comando militare; Guglielmo Pepe disobbedisce agli ordini superiori per correre in difesa di Venezia, seguito dal fratello Florestano e da Damiano Assanti. Guglielmo Pepe tornato a Napoli viene esiliato in Francia, poi va a Torino dove muore nel 1855. Il generale Pepe viene rimpiazzato, nel ruolo di difensore di una patria che ancora non esiste, da Damiano Assanti, che, distintosi gi\u00e0 a Venezia, nel 1859 partecipa alla campagna militare per l'unit\u00e0 d'Italia, partecipando anche alla spedizione dei Mille che gli valse la nomina, da parte di Garibaldi, a generale Comandante della divisione \"Cosenza\". Nella Campagna del 1860-1861, Assanti d\u00e0 il nome alla I Brigata in cui era stata incorporata la Divisione Stocco, divenuta dopo il 21 novembre 1860 la IV Risorgimento. Importante anche il suo contributo politico. Deputato in quattro legislature, dal 1873 ricopri anche la carica di senatore. Indulgendo all'aneddotica ricordiamo il suo duello con il giornalista Suller che aveva denigrato il comportamento dei meridionali a Venezia: gli fracass\u00f2 la testa con un colpo di pistola.\nMonumenti e luoghi d'interesse.\nSquillace Storica.\nSquillace Storica \u00e8 divisa in quartieri pi\u00f9 piccoli, tra i quali spiccano il centro storico, e la Squillace Nuova, quartiere di recente costruzione che si espande da \"Viale Fuori le Porte\" fino alla \"Contrada Micciulla\". Oltre ai quartieri ve ne sono altri pi\u00f9 piccoli di aspetto rurale. Nel centro storico sono inoltre presenti molteplici monumenti e chiese, tra cui il Duomo, il Castello Normanno, il palazzo del Municipio e il Centro del Folklore. Un ampio lavoro di restauro ha reso al castello quell'imponenza persa da tempo, rendendo Piazza Castello un luogo importante per i turisti che finalmente possono godere della meravigliosa veduta.\nSquillace Lido.\nNegli ultimi trent'anni si \u00e8 sviluppato lungo le spiagge della citt\u00e0 antica un centro balneare in rapida espansione. Conosciuto prima con il nome di Squillace Scalo, per via dello \"scalo\" della stazione di Squillace, ora viene comunemente riconosciuto come Squillace Lido, o Marina di Squillace.\nNel corso del decennio 1940-1950, molti abitanti di Squillace costruirono in prossimit\u00e0 della spiaggia capanne in legno e paglia, note nel dialetto locale come \"pagghjari\". Un primo piccolo nucleo di abitanti risiedeva, intorno alla nascente ferrovia, gi\u00e0 dal 1860. Lo scrittore George Gissing nel suo libro \"Sulla riva dello Jonio\", resoconto di un suo viaggio in Calabria effettuato nel 1897, descriveva l'accoglienza avuta nella Marina di Squillace.\nIntorno agli anni '70 fu realizzato un gradevole lungomare e abbozzato un piano edilizio. La costruzione della chiesa di San Nicola Vescovo ha sancito anche la volont\u00e0 di creare un nucleo stabile e residente.\nOggi i cittadini di Squillace sono equamente divisi tra chi vive nel centro storico e chi invece nelle frazioni.\nEconomia.\nSquillace vanta un riconoscimento speciale da parte del Ministero dello Sviluppo Economico che consente ai ceramisti squillacesi di applicare il marchio DOC sulle proprie ceramiche, caratteristica che la rende unica in Calabria.\nArtigianato.\nTra le attivit\u00e0 pi\u00f9 tradizionali e rinomate vi sono quelle artigianali, che si distinguono per la lavorazione delle terrecotte, caratterizzate da tecniche bizantine ed elementi religiosi o colti dalla fauna.\nGeografia antropica.\nLa popolazione della citt\u00e0 di Squillace \u00e8 concentrata soprattutto nella parte storica (Squillace storica o alta), nel quartiere Lido (scalo o stazione) e nella localit\u00e0 Fiasco Baldaia. Inoltre ci sono diverse localit\u00e0 e contrade (alcune con abitanti sparsi e case sparse) sia nella parte alta sia in altre zone: Piscopio, Colazzocca, Madonna del Ponte, Impise, Gebiola (Porto Rhoca), Poveromo, Mandrelle, Tri Cerzi (Tre querce), Porte, Perroncino, Fontana nuova, Fontana vecchia, Cappuccini, Ghetterello, Santa Chiara, San Domenico, Porta Giudaica, Rione Castello.\nInfrastrutture e trasporti.\nSquillace \u00e8 servita dalla Strada statale 106 Jonica.\nAmministrazione.\nI sindaci di Squillace"}
{"id": "2548596", "revid": "54253", "url": "https://it.wikipedia.org/wiki?curid=2548596", "title": "Carl von Linn\u00e9", "text": ""}
{"id": "2548601", "revid": "2091899", "url": "https://it.wikipedia.org/wiki?curid=2548601", "title": "Guglielmo di Saint-Cloud", "text": "Nel suo \"Almanach planetarum\" registr\u00f2 la posizione del Sole, della Luna e dei pianeti dal 1292 al 1312. Per le sue osservazioni utilizz\u00f2 la proiezione dell'immagine del Sole su uno schermo mediante una camera oscura, il cui funzionamento \u00e8 spiegato nel prologo della sua opera.\nNel 1285 osserv\u00f2 la congiunzione di Saturno e Giove e il 5 giugno dello stesso anno un'eclissi di Sole.\nCalcol\u00f2 anche l'inclinazione dell'eclittica e la latitudine di Parigi."}
{"id": "2548603", "revid": "33751", "url": "https://it.wikipedia.org/wiki?curid=2548603", "title": "Angoli di spoglia", "text": ""}
{"id": "2548605", "revid": "33751", "url": "https://it.wikipedia.org/wiki?curid=2548605", "title": "Angoli caratteristici", "text": ""}
{"id": "2548606", "revid": "33751", "url": "https://it.wikipedia.org/wiki?curid=2548606", "title": "Angolo caratteristico", "text": ""}
{"id": "2548611", "revid": "33689", "url": "https://it.wikipedia.org/wiki?curid=2548611", "title": "Divisione amministrativa di El Salvador", "text": ""}
{"id": "2548613", "revid": "767487", "url": "https://it.wikipedia.org/wiki?curid=2548613", "title": "Geomarketing", "text": "Il geomarketing \u00e8 un approccio di marketing che utilizza le informazioni riferite al territorio (dati georeferenziati) per analizzare, pianificare ed attuare le attivit\u00e0 di marketing.\nLa conoscenza del territorio \u00e8 finalizzata a rendere pi\u00f9 efficaci ed efficienti le decisioni e le attivit\u00e0 di comunicazione, vendita, distribuzione e servizio ai clienti.\nIl geomarketing \u00e8 una disciplina del marketing che consente di caricare dati numerici sul territorio, per estrarli successivamente in modo selettivo allo scopo di svolgere delle analisi. Tipicamente il territorio viene suddiviso in base alla minima dimensione informativa disponibile che \u00e8, in Italia, la seguente:\nA seconda del livello informativo sono disponibili pi\u00f9 o meno dati. Essi vengono caricati su di un database e sono visibili geograficamente sul sistema GIS. In caso di interrogazione su di una determinata area (determinata con criteri diversi o manualmente) \u00e8 possibile estrarre i dati in maniera rapida ed avere dei resoconti dei valori estratti.\nErroneamente \u00e8 confuso con il marketing territoriale.\nLe applicazioni aziendali.\nLe tecniche di Geomarketing possono essere utilizzate da tutte le aziende, senza distinzione di settore e dimensioni, per\nBacino di utenza: metodo delle isocrone, isometriche ed isoparametriche.\nIn un'analisi geografica, soprattutto quando vengono sommati ai dati territoriali diffusi (regioni, provincie, comuni, ecc.) anche dei dati puntuali (indirizzi di punti vendita, indirizzo di clienti, strutture, ecc.), \u00e8 importante definire il bacino di utenza o l'area di attrazione di ciascun punto rispetto all'area di competenza. Solitamente esistono due criteri di base per calcolare la distanza da un punto dato. Distanza che serve per poter poi \"estrarre\" dai dati diffusi le informazioni che servono. I metodi classici sono: isocrona (stesso tempo di percorrenza) ed isometrica (stessa distanza percorsa). Alcuni ricercatori pi\u00f9 evoluti adottano un criterio ulteriore, chiamato isoparametro, che viene sviluppato dal ricercatore stesso e non si basa sulla distanza o sul tempo di percorrenza. Questo parametro permette di trasformare i tempi o le distanze secondo un fattore di correzione esterno. Nella pratica professionale il ricercatore estrae la base dati delle strade e la modifica manualmente affinch\u00e9 si tenga conto di un diverso criterio di calcolo delle distanze o dei tempi di percorrenza. In questo modo il ricercatore potr\u00e0 vedere un territorio in apparenza uguale a quello di un altro, ma in realt\u00e0, quando vengono calcolati tempi o distanze di percorrenza, sulle strade si \u00e8 tenuto conto dei parametri modificatori che hanno operato in quelle specifiche zone. Laddove invece questo non sia possibile, il ricercatore pu\u00f2 adottare un ulteriore criterio ovvero quello del bacino di utenza psicologico, ovvero rilevare sul campo la percezione della distanza da parte degli utenti e costruire un tracciato differente da quello oggettivo. Si tratter\u00e0 quindi della definizione di distanze psicologiche e non reali. Il modello di bacino di utenza psicologico pu\u00f2 essere utilizzato per il comportamento di consumo dei clienti di un punto vendita, per la determinazione del potere attrattivo di una certa zona o area o punto di attrazione.\nUn ulteriore metodo di approccio all'analisi \u00e8 quella che prevede la creazione di una isometrica attenuata o potenziata dai cosiddetti fattori di attrazione. In buona sostanza un punto vendita viene classificato con dei fattori correttivi che generano una minore o maggiore area di attrazione (tipicamente isometrica in quanto pi\u00f9 oggettiva dell'isocrona). Nel pratico quindi un determinato punto di attrazione, laddove in condizioni standard avrebbe un suo specifico potere attrattivo, ad esempio 10\u00a0km, verrebbe riscritto e riqualificato in base alla specifica attrattivit\u00e0 e quindi si otterr\u00e0 un diverso parametro, ad esempio 8 o 12\u00a0km che tengano conto delle specifiche condizioni di attrattivit\u00e0 del punto considerato."}
{"id": "2548614", "revid": "125101890", "url": "https://it.wikipedia.org/wiki?curid=2548614", "title": "Never Let Me Down Again", "text": "Never Let Me Down Again \u00e8 un singolo del gruppo musicale britannico Depeche Mode, il secondo estratto dal sesto album in studio \"Music for the Masses\" e pubblicato il 24 agosto 1987.\nVideo musicale.\nIl video di Never Let Me Down Again \u00e8 stato girato in Danimarca.\nEsistono due video musicali per il brano di differente lunghezza, entrambi diretti da Anton Corbijn. La versione pi\u00f9 lunga \u00e8 presente nel video Strange utilizzando il celebre \"Split Mix\" (a meno della intro e della coda della traccia)."}
{"id": "2548618", "revid": "128304", "url": "https://it.wikipedia.org/wiki?curid=2548618", "title": "Gino Simionato", "text": "Biografia.\nGino Simionato detto \u00abFalco\u00bb, fu un partigiano comunista facente parte delle Brigate Garibaldi, protagonista controverso della guerriglia partigiana nel trevigiano.\nLa strage della cartiera di Mignagola.\nEbbe un ruolo di primo piano nelle stragi che avvennero alla Cartiera Burgo tra il 27 aprile e i primi giorni di maggio 1945. Il 30 maggio 1945 Ennio Caporizzi, comandante della piazza militare di Treviso, spicc\u00f2 un mandato di cattura nei confronti di Gino Simionato in relazione ai crimini commessi nella cartiera e in altre occasioni.\nLa morte di Elio Marcuzzo.\nAlcuni mesi dopo la resa delle truppe nazifasciste, un gruppo di ex partigiani travestiti da militi della R.S.I. e capitanati da Gino Simionato, agendo di propria iniziativa, prelev\u00f2 l'attore Elio Marcuzzo insieme a suo fratello Armando. I due, trasportati in un camion fin nei pressi di Breda di Piave furono impiccati e, come rilev\u00f2 successivamente la perizia medica, seppelliti ancora in vita. Il processo, intentato nella prima met\u00e0 degli anni '50 contro i responsabili di tale efferato delitto, non and\u00f2 oltre la fase di istruttoria per subentrata amnistia. Dagli interrogatori emerse che Marcuzzo venne impiccato per avere effettuato due traduzioni per conto di un impiegato comunale di Treviso durante la R.S.I.: la prima dall'inglese, la seconda dal tedesco all'italiano. Quest'ultima aveva ingenerato il sospetto che l'attore fosse un collaborazionista. Al momento del decesso il giovane aveva appena compiuto ventotto anni.\nNel 1998, nel corso di un'intervista rilasciata a Tatti Sanguineti, Pietro Ingrao, che aveva conosciuto personalmente Elio Marcuzzo a Roma, e che lo stimava, si espresse in questi termini: \"Un terribile equivoco, una storia per me amarissima e triste. Elio condivideva le nostre speranze e il nostro odio per il fascismo\". Sempre Ingrao, in un noto programma radiofonico andato in onda su Raitre nell'Ottobre del 2006, dopo aver ribadito ancora una volta l'estraneit\u00e0 di Elio Marcuzzo a quanto imputatogli dai suoi carnefici, ne mise in evidenza i sentimenti genuinamente antifascisti.\nIl processo.\nContro gli autori della strage alla cartiera Burgo di Mignagola fu istruito un processo gi\u00e0 nell'estate del 1945 sollecitato dai familiari di alcune delle vittime. Al riguardo, la Legione territoriale dei carabinieri di Padova, della stazione di Treviso inoltr\u00f2 un dettagliato rapporto al Tribunale civile e Penale di Treviso in cui si indicavano i luoghi in cui presumibilmente, secondo le testimonianze raccolte, erano stati occultati i corpi di numerosi fascisti uccisi.\nIl processo si concluse il 24 giugno 1954 con l'assoluzione in istruttoria degli imputati, poich\u00e9, dopo aver appurato i fatti criminosi e gli autori degli stessi, fu ritenuto di \"non doversi procedere\" perch\u00e9 le uccisioni avvennero nell'ambito della guerra di liberazione e che rientrassero quindi nell'Amnistia Togliatti. Segue il testo della sentenza del Giudice istruttore di Treviso Favara:\nProsciolto nel processo relativo ai \"fatti della Burgo\", fu invece condannato per l'uccisione del fascista Antonio Chinellato e per furto. Rimase in carcere dal 1946 al 1954, poi emigr\u00f2 in Francia e,successivamente, si stabil\u00ec a Valmadonna di Alessandria, sotto la protezione del locale partito comunista."}
{"id": "2548619", "revid": "54253", "url": "https://it.wikipedia.org/wiki?curid=2548619", "title": "Nonna Felicit\u00e0", "text": ""}
{"id": "2548632", "revid": "119632289", "url": "https://it.wikipedia.org/wiki?curid=2548632", "title": "Una donna da sognare", "text": " Una donna da sognare \u00e8 il 23\u00ba album di Patty Pravo pubblicato dalla casa discografica Sony Music nel 2000, scritto da Pia Tuccitto e Bettina Baldassari in collaborazione con Vasco Rossi e Gaetano Curreri degli Stadio che partecipano al gran completo come band in studio (Giovanni Pezzoli, Andrea Fornili e Roberto Drovandi).\nIl disco.\nAlbum prodotto da due grandi compositori del pop, quali Vasco Rossi e Gaetano Curreri, ma con brani in gran parte scritti da due autrici: Bettina Baldassarri e Pia Tuccitto.\nVasco Rossi dichiara a proposito di questo progetto, che lo vede coinvolto:\nL'uscita del disco \u00e8 anticipata dal singolo omonimo \"Una donna da sognare\", il brano, scritto da Pia Tuccitto di maggior presa.\nL'altro autore, produttore e arrangiatore Gaetano Curreri, ricorda con affetto il progetto:\nIn un'intervista concessa al quotidiano \"Il Mattino\" la cantante si lamenta del fatto che il disco \u00e8 risultato \"assai scadente\", al punto da farle desiderare di ritirarlo dal mercato: \"Pensavo di avere a che fare con Vasco e invece mi sono trovata a lavorare con gli Stadio\".\nLa copertina \u00e8 stata realizzata da Marcello Jori, come accadde per l'album Occulte persuasioni.\nCritica.\nChi aveva apprezzato il precedente lavoro (\"Notti, guai e libert\u00e0\") si dichiara un po' perplesso di fronte a questo \"cambio di rotta\"."}
{"id": "2548633", "revid": "339392", "url": "https://it.wikipedia.org/wiki?curid=2548633", "title": "Cecoslovacca", "text": ""}
{"id": "2548638", "revid": "124938894", "url": "https://it.wikipedia.org/wiki?curid=2548638", "title": "Incinta o... quasi", "text": "Incinta o... quasi (\"Labor Pains\") \u00e8 un film televisivo del 2009 diretto da Lara Shapiro, con protagonista Lindsay Lohan. Il film \u00e8 stato trasmesso da ABC Family il 19 luglio 2009, mentre il DVD \u00e8 stato distribuito il 4 agosto dello stesso anno.\nIn Italia il film \u00e8 stato trasmesso da Sky Cinema il 5 gennaio 2010.\nTrama.\nThea Clayhill, rischia di perdere la sua posizione di lavoro come segretaria in una casa editrice, e per evitare ci\u00f2 inventa la scusa di essere incinta e cos\u00ec il suo capo decide di evitare il licenziamento.\nThea far\u00e0 di tutto per cercare di non far scoprire il suo gran segreto, ma purtroppo... prima o poi tutto viene a galla!"}
{"id": "2548639", "revid": "767487", "url": "https://it.wikipedia.org/wiki?curid=2548639", "title": "Giuseppe Gheda", "text": "Biografia.\nNato in un quartiere operaio di Brescia, egli stesso apprendista operaio alla OM all'et\u00e0 di 14 anni, dal momento dell'entrata in guerra dell'Italia (giugno 1940) si trov\u00f2 calato nella produzione bellica cui la nota fabbrica di autocarri era stata convertita, e al contempo nelle discussioni politiche ora pi\u00f9 esplicite dei compagni anziani di idee antifasciste.\nDopo l'occupazione tedesca del settembre 1943 e la formazione del governo collaborazionista \"di Sal\u00f2\" (la Repubblica sociale italiana), Gheda decise di abbandonare la fabbrica e di salire in montagna unendosi al primo gruppo esistente di Fiamme Verdi capeggiato dal colonnello Ferruccio Lorenzini. Insieme al comandante e ad altri diciassette partigiani venne catturato l'8 dicembre 1943 a Pratolungo di Terzano, in Val Camonica, al termine di un sanguinoso rastrellamento operato dalle Brigate nere. Al processo scamp\u00f2 alla fucilazione o all'internamento in Germania solo grazie a fortunose circostanze. Condannato a vent'anni di reclusione e rinchiuso nel carcere bresciano dal gennaio 1944, vi conobbe Leonardo Speziale, il dirigente del Partito comunista clandestino che lo form\u00f2 politicamente e col quale organizz\u00f2 la riuscita evasione del 13 luglio 1944.\nFu a partire da questa data che Gheda , col nome di battaglia \"Bruno\", e Speziale con quello di \"Arturo\", saliti in Val Trompia iniziarono a organizzare la Brigata Garibaldi che si sarebbe poi denominata 122\u00aa, riconosciuta ufficialmente il 4 ottobre 1944: il primo in qualit\u00e0 di comandante, il secondo come commissario politico. Dopo l'assunzione del comando da parte del pi\u00f9 esperto Giuseppe Verginella, Gheda a capo di un distaccamento fu ferito il 28 ottobre 1944 a Botticino nel corso di un rastrellamento che segn\u00f2 l'inizio delle dure prove cui la 122\u00aa Brigata Garibaldi fu sottoposta nell'autunno-inverno.\nSceso in un paese della Bassa bresciana per nascondersi e potersi curare, risal\u00ec in Val Trompia a fine febbraio 1945 senza pi\u00f9 trovare Verginella, nel frattempo catturato e trucidato dai reparti fascisti. Il 19 aprile, nel corso del tentativo di sganciamento da un ennesimo rastrellamento a nord di Lumezzane, alle pendici del Sonclino venne colpito a morte da una raffica nemica."}
{"id": "2548640", "revid": "93556", "url": "https://it.wikipedia.org/wiki?curid=2548640", "title": "Vissarion", "text": "\u00c8 un ex-poliziotto russo; alcuni suoi ex-colleghi in alcune interviste hanno affermato che Sergej non \u00e8 stato sempre cos\u00ec. Attualmente \u00e8 alla guida della Chiesa dell'ultimo testamento, di cui \u00e8 il fondatore. Il movimento religioso conta all'incirca 4.000 seguaci, in una trentina di villaggi siberiani nelle vicinanze della sede principale della chiesa e altri 10.000 sparsi per il mondo.\nVissarion si \u00e8 autoproclamato incarnazione di Ges\u00f9 Cristo. Egli afferma che una notte lo ha visitato lo Spirito Santo, che gli ha rivelato la sua vera identit\u00e0, e lo ha spinto a predicare. Alla base della sua chiesa ci sono la credenza nella reincarnazione, nel Veganesimo e in un'imminente fine del mondo. Egli combina elementi della Chiesa ortodossa russa, del buddhismo e dell'ecologia. Per i seguaci, e soprattutto per i sacerdoti, \u00e8 vietato bere alcolici, fumare e adoperare denaro. Un altro elemento del credo da esso proclamato \u00e8 il concetto di Causa ed Effetto, e l'importanza data alla Terra, la quale \u00e8 ritenuta sacra.\nVissarion ha fondato una comunit\u00e0 chiamata Tiberkul, su un territorio di circa 2,5 kilometri quadrati, che oggi conta circa 5.000 abitanti, situata nei pressi delle cittadine di Petropavlovka e \u010cerem\u0161anka. La comunit\u00e0 da esso fondata ha come base l'ecologia\nDal 1992 il biografo Vadim Redkin pubblica un volume annuale in cui descrive le attivit\u00e0 di Vissarion."}
{"id": "2548641", "revid": "1442080", "url": "https://it.wikipedia.org/wiki?curid=2548641", "title": "U.S. Men's Clay Court Championships 1995 - Singolare", "text": "Il singolare dell'U.S. Men's Clay Court Championships 1995 \u00e8 stato un torneo di tennis facente parte dell'ATP Tour.\nThomas Enqvist ha battuto in finale Javier Frana 6-3, 3-6, 6-3."}
{"id": "2548644", "revid": "26347694", "url": "https://it.wikipedia.org/wiki?curid=2548644", "title": "Distretto di Bobrov", "text": ""}
{"id": "2548650", "revid": "110157", "url": "https://it.wikipedia.org/wiki?curid=2548650", "title": "Bobrovskij rajon", "text": "Il Bobrovskij rajon () \u00e8 un rajon dell'Oblast' di Vorone\u017e, in Russia; il capoluogo \u00e8 Bobrov. Istituito il 30 luglio 1928, ricopre una superficie di 2.270 km\u00b2."}
{"id": "2548652", "revid": "287204", "url": "https://it.wikipedia.org/wiki?curid=2548652", "title": "Insurrezione lucana", "text": "Linsurrezione lucana \u00e8 una serie di episodi del Risorgimento avvenuti in Basilicata nel mese di agosto dell'anno 1860. In questo periodo la provincia fu la prima, della parte continentale del Regno delle Due Sicilie, a dichiarare decaduto il re Francesco II di Borbone e a proclamare la sua annessione al futuro Regno d'Italia.\nI preparativi.\nUn notevole impulso alla rinascita della rete associazionistica lucana dopo le repressioni post 1848 fu dato dalla \u00abGrande societ\u00e0 dell'unit\u00e0 italiana\u00bb che, come specificato nella sua Costituzione, era erede della Carboneria e della Giovine Italia, allo scopo di \u00abliberare l\u2019Italia dalla tirannide interna de\u2019 principi e da ogni potenza straniera\u00bb.\nNel 1854 si costituiva a Napoli un comitato composto da Luigi Dragone e Giuseppe Fanelli, affiancati da Giovanni Matina e Giacinto Albini; il direttivo Fanelli-Dragone aveva sede operativa nella casa della moglie di quest'ultimo ed oper\u00f2, di fatto, nel biennio 1856-1857, lavorando attivamente per ricostruire una rete associazionistica tra Cilento, Basilicata e Terra d'Otranto, grazie all'azione di Giacinto Albini, che aveva organizzato vari \u201csub-comitati\u201d, soprattutto ad Altamura e Bitonto, intavolando stretti legami con il Comitato provinciale di Bari, nelle persone di De Laurentis, Francesco Terranova, Candido Turco.\nAlbini, in Basilicata, aveva istituito un \u201csub-comitato\u201d a Corleto Perticara, con la collaborazione di Domenico Ruggiero, padre Alessandro da Tricarico, Carmine Senise, Domenico Dipietro, Giuseppe Defranchi, i potentini Camillo Motta e Orazio Petruccelli, il laurenzanese Domenico Asselta.\nLa ramificazione del Comitato di Fanelli e Dragone sul territorio provinciale di Basilicata \u00e8 evidenziata dal ritrovamento, da parte della polizia borbonica, di \u00abcarte sediziose\u00bb che avevano lo scopo di promuovere gli ideali mazziniani, in special modo una fitta corrispondenza tra Napoli e Giacinto Albini, nominato commissario promotore della provincia di Basilicata. Da queste lettere si evidenzia come, alla fine del 1856, la Basilicata fosse considerata dal Comitato di Napoli una delle province pi\u00f9 pronte ad insorgere ed uno snodo fondamentale, data la sua caratteristica di \u201ccerniera\u201d tra province campane, pugliesi e calabresi.\nIntanto, il Comitato di Napoli (rinominatosi, nell'aprile del 1860, \u00abComitato Napoletano della Societ\u00e0 Nazionale Italiana\u00bb) continuava ad insistere sul ruolo della Basilicata come motore dell\u2019insurrezione \"preventiva\". La \u00abSociet\u00e0 Nazionale\u00bb, facente capo a La Farina a Torino e ad Agostino Bertani a Genova, si un\u00ec ben presto al Comitato di Napoli, chiamato, infine, \u00abComitato dell\u2019Ordine\u00bb. La preparazione dell\u2019insurrezione, accuratamente organizzata, conflu\u00ec, infine, nel giugno del 1860, nella costituzione di un Comitato a Corleto Perticara, che corrispondeva direttamente col Comitato Centrale di Napoli, da una parte, e dall'altra con i centri della provincia. Il Comitato si struttur\u00f2 immediatamente in modo ben preciso, con un direttivo di nove componenti e diversi delegati che avrebbero avuto il compito di girare nei comuni della provincia per organizzare i comitati locali e raccogliere fondi ed armi per marciare sul capoluogo, Potenza, in modo da costituire un governo provvisorio di appoggio ai volontari di Garibaldi, in modo da prevenire la raccolta dei militari borbonici nelle aree di passaggio verso Napoli.\nVennero, infatti, organizzati, partendo dal coordinamento centrale dell\u2019intera provincia, 12 sottocentri, con importanti modifiche territoriali.\nCorleto Perticara era il capoluogo del primo, comprendente 18 comuni, vale a dire che ai 14 originariamente previsti (Calvello, Laurenzana, Accettura, Stigliano, Cirigliano, Gorgoglione, Aliano, Missanello, Gallicchio, Guardia, Armento, Castelmezzano, Pietrapertosa) si aggiunsero Anzi, Trivigno, Brindisi di Montagna e Vaglio, \"abbandonati\" da Potenza.\nL\u2019area del Vulture-Melfese fu suddivisa tra Avigliano (intorno al quale gravitavano Ruoti, Rapone, Ruvo, Atella, Rionero, Barile, Rapolla, Ginestra, Ripacandida e Melfi) e Genzano (comprendente Maschito, Palazzo, Montemilone, Venosa, Lavello, Forenza e Banzi).\nNell\u2019area nord-orientale della Basilicata, il sottocentro di Miglionico, che prima raggruppava 11 comuni, si ripart\u00ec in due sub-centri minori, ossia Miglionico - con Matera, Montescaglioso, Pomarico, Grottole - e il sottocentro di Ferrandina, costituito da Pisticci, Bernalda, Montalbano, Craco, Salandra. Tricarico era il centro intorno al quale gravitavano i comuni di Montepeloso, Grassano, San Mauro Forte, Oliveto, Garaguso, Calciano, Albano, Campomaggiore, Tolve e San Chirico Nuovo.\nPer quanto riguarda il sud della provincia, l\u2019alta Val d\u2019Agri gravitava su Tramutola, a capo del sottocentro comprendente Sant'Angelo Le Fratte, Pietrafesa, Sasso, Brienza, Marsico Nuovo, Marsicovetere, Viggiano, Saponara, Sarconi, Moliterno, Spinoso e Montemurro. Rotonda era a capo di un sottocentro comprendente Lagonegro, Rivello, Nemoli, Trecchina, Maratea, Lauria, Castelluccio Superiore e Inferiore, Viggianello e San Severino Lucano, dunque controllando l\u2019area strategica a cavaliere del Pollino e verso il Cilento. Il sottocentro di Castelsaraceno si trovava ad essere cerniera verso la Val Sarmento e il Serrapotamo, comprendendo Latronico, Episcopia, Carbone, San Chirico Raparo, San Martino d'Agri e Calvera, mentre l\u2019area del Senisese era organizzata in un sottocentro piuttosto ampio, comprendente, oltre Senise, Chiaromonte, Teana, Fardella, Noepoli, San Giorgio, Terranova, Cersosimo, Casalnuovo, Rotondella, Tursi, Favale, Colobraro, Sant'Arcangelo, Castronuovo, Roccanova, Francavilla e Bollita. In tal modo, questi tre sottocentri si intrecciavano territorialmente, in modo da controllare l\u2019area pi\u00f9 strategica della provincia, in diretta comunicazione con il passo cruciale della Calabria cosentina.\nIl sottocentro di Potenza (con Pignola, Abriola, Cancellara, Oppido, Acerenza, Pietragalla, Picerno, Tito e Vietri) restava autonomo, vale a dire che, mentre era in corrispondenza col Comitato lucano risiedente in Corleto, nel tempo stesso corrispondeva direttamente col Comitato Centrale di Napoli.\nA parte, in un secondo momento, venne istituito il sottocentro strategico di Bella, che avrebbe assicurato il controllo sul Marmo e sul cruciale passo delle Crocelle: esso comprendeva Muro, Castelgrande, Baragiano, Pescopagano, Balvano, San Fele.\nNel frattempo a Matera tra il 7 e l'8 agosto avvenne un episodio contro-insurrezionale, precursore del brigantaggio postunitario, l'eccidio Gattini. L'evento matur\u00f2 durante la preparazione all'insurrezione della Basilicata, che non aveva affatto persuaso i contadini materani. I notabili, naturalmente, come nel resto del Mezzogiorno, erano gi\u00e0 pronti al cambiamento, per conservare i propri privilegi e magari accrescerli.\nL'avvio dell'insurrezione.\nIn questo contesto in piena evoluzione, Giacinto Albini, insieme a Camillo Boldoni e Nicola Mignogna si riunirono a Corleto Perticara, la sera del 13 agosto, per organizzare l'insurrezione della provincia. Al colonnello Boldoni fu dato il comando delle azioni militari, cos\u00ec come stabilito da un telegramma pervenuto dal comitato di Napoli del 10 agosto precedente; i poteri civili furono invece avocati dall'Albini e da Mignogna.\nIl 14 agosto furono inviati messi agli altri comitati lucani, ed anche nel Barese, Cosentino e nel Cilento, per diffondere le notizie e l'intenzione di marciare su Potenza. Il Boldoni inform\u00f2 il comitato centrale napoletano delle sue intenzioni con il seguente telegramma:\nIl giorno 16 agosto nella cittadina di Corleto Perticara, alle cinque del pomeriggio, Albini e i suoi uomini proclamarono ufficialmente l'Unit\u00e0 d'Italia, in una manifestazione popolare e religiosa tenuta in \"piazza Del Fosso\", poi ridenominata \"piazza del Plebiscito\".\nFurono deposti gli stemmi e le insegne borboniche, e al loro posto innalzati immagini di Vittorio Emanuele II re d'Italia e bandiere del regno sabaudo. La cerimonia fu accompagnata da musiche, sfilate militari e fuochi d'artificio.\nMichele Lacava, presente all'evento, lo descrisse cos\u00ec:\nNella serata dello stesso giorno, giunsero nella cittadina i drappelli dei comitati insurrezionali dei paesi vicini: da Pietrapertosa giunsero 45 armati agli ordini di F. Saverio Garaguso; da Aliano arrivarono 14 uomini comandati da Giambattista Leo; da Ferrandina una colonna, di numero imprecisato, comandata da Carmine Sivilla e Giacomo Leonardis; da Miglionico un drappello comandato da Giambattista Matera; da Missanello giunsero gli uomini capitanati da Rocco de Petrocellis; da Gallicchio arrivarono 82 uomini comandati da Giambattista Robilotta; da Gorgoglione e Cirigliano furono riuniti gli uomini della colonna di Giuseppe Bruno; da Montemurro gli uomini di Pietro Bonari; da Spinoso quelli di Nicola Albini. Il comitato di Corleto forn\u00ec armi, vettovaglie e munizioni, raccolti anche 4.000 ducati.Il giorno seguente, nella cittadina di Rionero in Vulture, il sindaco Giuseppe Michele Giannattasio scese in piazza con il quadro di Garibaldi tra le mani e urlando \u00abViva Garibaldi!\u00bb. Successivamente, insieme con Emanuele Brienza, Canlo Musio, Nicola Mennella, Achille D'Andrea, Achille Pierro, Francesco Pennella e Costantino Vitelli, marci\u00f2 alla testa di un drappello di 54 uomini alla volta di Potenza.\nAll'alba del 18 agosto gli uomini riuniti a Corleto, circa 500, partirono verso Potenza. Dopo una sosta nella cittadina di Laurenzana, furono raccolti altri uomini, con a capo Basilio Asselta; mentre da Accettura provenivano gli uomini di Leonardo Belmonte; giunti ad Anzi, oltre agli uomini della stessa citt\u00e0 comandati da Francesco Pomarici, si unirono al contingente insorti provenienti da Viggiano, comandati da Luigi Marrano; Tramutola, comandati da Carlo Caputo; Saponara, comandati da Camillo Schiavone; Calvello, comandati dal signor Guerrieri; Pietrafesa (odierna Satriano di Lucania), comandati da Vincenzo Arnone; Vietri di Potenza e Picerno, comandati da Nicola Capece.\nAl comando di Boldoni erano quindi 800 uomini.\n18 agosto 1860.\nGi\u00e0 durante la notte del 17 agosto, le truppe insurrezionali, giunte da Melfi e da Genzano di Lucania, erano alle porte di Potenza.\nIl 18 agosto, a mezzogiorno, avvistati i primi due drappelli insurrezionali, le truppe borboniche - circa 400 soldati comandati dal capitano Salvatore Castagna - rientrarono precipitosamente in citt\u00e0 da sud, concentrandosi in piazza del Sedile, sede del Comune e delle milizie cittadine e unico spazio disponibile all'adunanza, dato che la centrale piazza dell\u2019Intendenza era occupata dalle baracche ivi installate dopo il terremoto del 1857.\nIl contrasto con la popolazione, accorsa ad osservare l\u2019entrata della guarnigione, era inevitabile e, secondo i cronisti, voluto dal capitano Castagna per soffocare sul nascere qualsiasi movimento popolare:\nLa reazione, guidata da Domenico Asselta, che, tra l\u2019altro, rimase lievemente ferito, fu, dunque, violenta e sanguinosa, svolgendosi tra le strade e i vicoli del centro, con l\u2019inevitabile coinvolgimento della popolazione. Morirono in quattro (Giovanni e Gaetano Crisci, i contadini attaccati dalla Gendameria; Luigi Guerreggiante; Giosu\u00e8 Romaniello) e molti feriti si registrarono durante la ritirata. La guarnigione, ritiratasi a sera lungo l\u2019uscita meridionale di Potenza, dalla parte del torrente Gallitello e verso la piana di Tito, lasciava Potenza in mano agli insorti, giunti dalla via di Rifreddo (presso Pignola).\nIl governo prodittatoriale.\nIl 19 agosto si costituiva a Potenza il Governo Prodittatoriale, composto da Nicola Mignogna e da Giacinto Albini che, in qualit\u00e0 prodittatori del generale Garibaldi, prendevano \u201cpossesso\u201d della provincia nel nome di Vittorio Emanuele II, installandosi nel palazzo Ciccotti. A comporre quel Governo vennero chiamati, come segretari, Gaetano Cascini, Rocco Brienza, Giambattista Matera, Nicola Maria Magaldi e Pietro Lacava, uomo di fiducia, quest\u2019ultimo, di Giacinto Albini ed esponente del Comitato dell\u2019Ordine. Venne confermato Camillo Boldoni al comando delle forze insurrezionali e mantenuti nei loro posti i funzionari borbonici che avessero aderito al governo prodittatoriale e, nel contempo, furono costituiti vari Comitati e Commissioni cui erano chiamati a far parte, prevalentemente, esponenti della corrente moderata affiancati da uomini che, fedeli al Borbone, avevano soltanto all'ultimo momento aderito al movimento insurrezionale.\nNon potendo estromettere dal comando della Guardia Nazionale del capoluogo Emilio Petruccelli, esponente della corrente democratica, reduce dai ferri e distintosi nei fatti del 18 agosto, il nuovo governo ne limitava i poteri e l\u2019autorit\u00e0 affiancandogli un Comitato di Sicurezza Pubblica costituito da elementi moderati appartenenti alla ricca borghesia del capoluogo.\nFu, inoltre, istituita una Giunta Centrale di Amministrazione, composta da 7 direttori e presieduta da Francesco Antonio Casale. Direttore della Guerra (I Ufficio) era Francesco Lovito; Direttore delle Finanze, dazi, poste e procacci (II Ufficio): Ercole Ginistrelli; Direttore della Sicurezza e dei lavori pubblici, carceri, statistica (III Ufficio): Saverio de Bonis; Direttore dell\u2019Amministrazione provinciale e municipale-affari demaniali (IV Ufficio): Giacomo Racioppi; Direttore dell\u2019Istruzione, agricoltura, industria, commercio foreste, salute pubblica (V ufficio): Nicola Alianelli; Direttore della Giustizia (VI Ufficio): Angelo Spera; Direttore degli Affari Ecclesiastici e Beneficenze (VII Ufficio): l\u2019arciprete Gerardo Lapenna.\nNella stessa giornata del 19 agosto, le prime azioni del Governo, relativamente all'organizzazione difensiva, riguardarono la messa in sicurezza di Potenza, sicch\u00e9 vennero istituiti un Comitato di sicurezza pubblica, una Commissione di ingegneri incaricati di barricare la citt\u00e0 e l\u2019immediata organizzazione delle milizie.\nContemporaneamente ai primi decreti della Prodittatura si avvi\u00f2 un produttivo progetto ad ampio raggio che si faceva portavoce del governo: il \u00abCorriere Lucano. Giornale Ufiziale dell\u2019Insurrezione\u00bb, che, pubblicato a partire dal 23 agosto, nei giorni di marted\u00ec, gioved\u00ec e sabato, era composto da un editoriale, dagli atti e proclami del governo e dalle iniziative in campo militare ed economico. Presentandosi come organo ufficiale della Prodittatura, aveva la sua sede in palazzo Ciccotti, la sede del duumvirato Albini-Mignogna; dalle sue colonne sosteneva l\u2019insurrezione con editoriali che, secondo le indicazioni governative, non recavano alcuna firma.\nIntanto, un decreto del 27 agosto stabiliva che:\nLa forma di governo assunta dalla Prodittatura univa alla sua provvisoriet\u00e0 una quasi insperabile efficacia. Albini voleva con questa formula arginare le possibili insurrezioni popolari che avrebbero sicuramente minato la stabilit\u00e0 del neonato esperimento amministrativo. Solidi collaboratori furono lo storico Giacomo Racioppi e il giurista Nicola Alianelli, sulle cui capacit\u00e0 si contava per la fondamentale coordinazione degli organi di governo. Se, comunque, il Governo lucano si adoperava al meglio per mantenere la provincia sotto controllo, sull'annosa questione della terra, che aveva animato il popolo a non opporsi all'insurrezione, assunse una posizione di immobilismo. Un decreto del 29 agosto stabiliva, infatti, che:\nFurono approvati provvedimenti per l'istruzione e per le infrastrutture\u02d0 infatti, dopo aver stabilito, il 31 agosto, la revoca dell'affidamento ai Gesuiti del collegio di Potenza, si stabil\u00ec che sarebbero state aggiunte al collegio le scuole agricole e tecniche e ancora il Governo Provvisorio fu desideroso di decretare la costruzione di una ferrovia di collegamento dal Tirreno allo Ionio:\nIl 2 settembre Giuseppe Garibaldi entr\u00f2 in territorio lucano, a Rotonda. Il giorno seguente attravers\u00f2 in barca la costa di Maratea, e presso Lagonegro, in localit\u00e0 Fortino, raccolse i volontari lucani che lo seguirono fino alla Battaglia del Volturno. Garibaldi avrebbe scelto di affidare, il 6 settembre ad Auletta, il governo provvisorio lucano a Giacinto Albini poich\u00e9 questi era tra i pochi insorti liberali a non aver mai servito il governo borbonico. Sta di fatto che, nelle testimonianze documentali pervenute, il generale elogi\u00f2 pi\u00f9 volte l'iniziativa lucana\u02d0 ad esempio, nel \u00abCorriere Lucano\u00bb del 18 settembre, si riporta un aneddoto, in cui Garibaldi, ricevuto a Napoli il comandante della \u00abBrigata Lucana\u00bb Ascanio Branca, si espresse nei confronti dei militi lucani:\nIl 10 settembre il Governo Prodittatoriale della Basilicata si sciolse e la provincia pass\u00f2 agli ordini di Garibaldi dittatore di Napoli. Risale, infatti, al 10 settembre l\u2019ultimo atto del Governo Prodittatoriale\u02d0\nL'insurrezione nella storiografia.\nIl punto di vista marxista sul Risorgimento lucano tende a sottolineare alcuni aspetti dell'insurrezione della Basilicata, sminuendone il carattere popolare e rivoluzionario: in effetti, lo storico potentino Tommaso Pedio ritiene come tra le forze dirigenti degli insorti della Basilicata regnasse un clima di immobilismo sulla questione delle terre demaniali, che erano state la leva di pressione sulla popolazione lucana.\nIl giornale ufficiale dell'insurrezione, il \"Corriere Lucano\", scriveva, infatti:\nPedio, su questa base, pone l'accento su come la stessa insurrezione fosse stata portata avanti proprio dalla classe sociale dei latifondisti, che nulla avevano a guadagnare dalla lottizzazione dei beni demaniali. In un documento dell'epoca, infatti, il prodittatore Giacinto Albini, a tale proposito scriveva:\nLo stesso Pedio ha poi fatto notare come la storiografia tradizionale tendesse, invece, ad enfatizzare i sostenitori dell'insurrezione, dipingendoli come strenui oppositori del caduto governo borbonico, anche se, in realt\u00e0, molti di essi avevano precedentemente servito. Secondo lo storico potentino, invece, essi avrebbero appoggiato il movimento liberale di Albini per mantenere, anche con il nuovo governo, lo status quo precedente.\nOggi, invece, l'insurrezione lucana viene riconsiderata nel contesto pi\u00f9 generale degli anni 1848-1859, come significativa risultante di un\u2019accurata pianificazione d\u2019ambito nazionale e meridionale, attuata con l\u2019obiettivo di imprimere un\u2019accelerazione, sia pure in chiave moderata, al processo unitario, in modo tale da poterlo far percepire, proprio secondo gli indirizzi del Cavour, come \u00abatto spontaneo\u00bb delle popolazioni meridionali, dunque non casualmente prima dello sbarco di Garibaldi in Calabria.\nEppure, a livello pi\u00f9 generale, travolti dall'iniziativa politica di parte siciliana, incapaci di organizzare un moto di popolo a sostegno di Garibaldi, i liberali meridionali avrebbero visto franare il loro tradizionale predominio a livello locale; e proprio l\u2019incapacit\u00e0 di mantenere sotto controllo tale situazione che riprese vigore i conflitti all'interno della provincia meridionale spinse a reclamare l\u2019immediata uniformazione del Mezzogiorno al quadro politico-amministrativo del Piemonte.\nDa qui una contraddizione che avrebbe pesato in modo determinante sugli sviluppi dell\u2019Italia unita, perch\u00e9 la ricerca di un punto d\u2019incontro ideologico tra gruppi dalla cultura politica differente avrebbe presto portato ad accentuare la riflessione sul primato dello Stato, col risultato di impedire la liberazione del dibattito politico dalle secche in cui lo aveva trascinato il fallimento del 1848.\nL\u2019insurrezione, dunque, va pienamente inserita nel suo contesto storico, in quanto risultante di un\u2019accurata pianificazione di ambito nazionale e meridionale (specie del notabilato democratico e clientelare), ma di fatto realizzata anche dalla borghesia terriera con l\u2019obiettivo di ottenere, certamente, posti di rilievo nel futuro Stato unitario e, da parte del popolo, di risolvere finalmente la questione demaniale."}
{"id": "2548653", "revid": "1543377", "url": "https://it.wikipedia.org/wiki?curid=2548653", "title": "Sally Emerson", "text": "Ha scritto alcuni romanzi e un'antologia di poesie, come anche numerosi articoli per The Sunday Times, The Guardian e The Washington Post.\nNel 1980 ha sposato l'editore Peter Stothard e, all'inizio degli anni ottanta, ebbe una relazione con Douglas Adams."}
{"id": "2548654", "revid": "55935", "url": "https://it.wikipedia.org/wiki?curid=2548654", "title": "Nicola Mignona", "text": ""}
{"id": "2548659", "revid": "54253", "url": "https://it.wikipedia.org/wiki?curid=2548659", "title": "Il padrino (film 1972)", "text": ""}
{"id": "2548664", "revid": "83531", "url": "https://it.wikipedia.org/wiki?curid=2548664", "title": "Classica di Amburgo 2005", "text": "La Classica di Amburgo 2005, (ufficialmente \"HEW Cyclassics\" per motivi di sponsorizzazione) decima edizione della corsa e valevole come diciottesimo evento del circuito UCI ProTour, si svolse il 31 luglio 2005 su un percorso totale di 250,5\u00a0km. Fu vinta dall'italiano Filippo Pozzato che termin\u00f2 la gara in 6h00'59\".\nPercorso.\nLa prima parte del percorso prevedeva un anello di 90\u00a0km nel sud della citt\u00e0, che prevedeva l'ascesa del Langenrehm (km 59). Poi, passando sul K\u00f6hlbrandbr\u00fccke, la corsa entrava nel centro di Amburgo, dove si affrontava un circuito con l'ascesa del Waseberg.\nSquadre e corridori partecipanti.\nAl via si presentarono le venti squadre del circuito ProTour. Invitate fra le squadre continentali furono l'inglese Team Barloworld, la francese AG2R Pr\u00e9voyance e la tedesca Team Wiesenhof.\nResoconto degli eventi.\nLa prima fuga di giornata arriv\u00f2 dopo 34\u00a0km, quando J\u00f6rg Ludewig (Domina Vacanze) si stacc\u00f2 dal gruppo e riusc\u00ec a guadagnare diversi minuti prima che Leif Hoste (Discovery Channel) e Andr\u00e9 Greipel (Wiesenhof) si lanciarono all'inseguimento. Il primo fuggitivo fu raggiunto solo a met\u00e0 del percorso e i tre insieme riuscirono a guadagnare 12 minuti, vantaggio con cui affrontarono la prima scesa del Waseberg (600m con una pendenza del 16%) a 115\u00a0km dal traguardo, su cui Greipel si stacc\u00f2.\nHoste e Ludewig continuarono invece a guadagnare sul gruppo, arrivando al passaggio sul traguardo con 15 minuti di vantaggio a 100\u00a0km dalla fine. La pioggia per\u00f2 rallent\u00f2 i due battistrada che al secondo passaggio sul traguardo, con 56\u00a0km ancora da percorrere, avevano gi\u00e0 perso circa 6 minuti dal gruppo tirato da Gerolsteiner e T-Mobile. Al terzo giro del circuito del Waseberg il vantaggio scese ulteriormente e, quando Hoste stacc\u00f2 Ludewig e prodsegu\u00ec da solo, il gruppo era ormai a 1'21\".\nDal gruppo attacc\u00f2 Jan Ullrich, seguito a ruota da Fabrizio Guidi (Phonak), Luca Paolini e Filippo Pozzato (Quick Step). Diversi altri corridori raggiunsero al quartetto durante la salita e la discesa del Waseberg e Ullrich, rimasto senza compagni di squadra in testa, si alz\u00f2 favorendo il contrattacco di Vladimir Gusev (CSC), Bram Tankink (Quick Step) e Marco Velo (Fassa Bortolo), che riuscirono a guadagnare circa mezzo minuto dal gruppo ritornato compatto, con ancora la T-Mobile a lavorare.\nIl trio di attaccanti raggiunsero prima Ludewig, poi Hoste che venne ripreso a 19\u00a0km dal traguardo. Sull'ultima scesa del Waseberg, Hoste si alz\u00f2, Ullrich attacc\u00f2 verso i fuggitivi e si form\u00f2 un gruppo di quindici corridori - Ullrich (T-Mobile), Velo, Bernucci, Flecha, Cancellara (Fassa Bortolo), Tankink, Pozzato, Paolini (Quick Step), Davis (Liberty Seguros), Rebellin (Gerolsteiner), Elmiger, Grabsch (Phonak), Commesso (Lampre), Gusev (CSC) e Hon\u010dar (Domina Vacanze). Grabsch fu l'unico a cercare l'attacco verso il traguardo, ma il treno della Fassa port\u00f2 il gruppo compatto alla volata, tirando per Cancellara. A 150 metri dalla fine attacc\u00f2 Allan Davis, ma Pozzato lo sorpass\u00f2 agevolmente tagliando per primo il traguardo, seguito dal connazionale e compagno di squadra Paolini, secondo al photofinish."}
{"id": "2548676", "revid": "834", "url": "https://it.wikipedia.org/wiki?curid=2548676", "title": "Bobrovo", "text": ""}
{"id": "2548693", "revid": "287204", "url": "https://it.wikipedia.org/wiki?curid=2548693", "title": "Lambda Velorum", "text": "Lambda Velorum (\u03bb Vel / \u03bb Velorum, nota anche come Suhail) \u00e8 una stella gigante brillante arancione di magnitudine +2,23 situata nella costellazione delle Vele. La distanza \u00e8 stimata sui 570 anni luce dal sistema solare.\nEtimologia.\nIl nome Suhail (o anche Al Suhail, Alsuhail, Suhail Alwazn) deriva dall'arabo \u0627\u0644\u0633\u0647\u064a\u0644 \u0627\u0644\u0648\u0632\u0646 (\"suhayl al-wazn\") che significa \" la gloriosa (stella) del ciclo\". Talvolta viene anche indicata come \"Suhail al Muhlif\", utilizzato pure per Gamma Velorum.\nOsservazione.\nSi tratta di una stella situata nell'emisfero australe. La sua posizione moderatamente australe fa s\u00ec che questa stella sia osservabile specialmente dall'emisfero sud, in cui si mostra alta nel cielo nella fascia temperata; dall'emisfero boreale la sua osservazione risulta invece pi\u00f9 penalizzata, specialmente al di fuori della sua fascia tropicale. La sua magnitudine pari a +2,23 le consente di essere scorta con facilit\u00e0 anche dalle aree urbane di moderate dimensioni.\nIl periodo migliore per la sua osservazione nel cielo serale ricade nei mesi compresi fra febbraio e giugno; nell'emisfero sud \u00e8 visibile anche per buona parte dell'inverno, grazie alla declinazione australe della stella, mentre nell'emisfero nord pu\u00f2 essere osservata in particolare durante i mesi primaverili boreali.\nCaratteristiche fisiche.\nLa stella \u00e8 una supergigante o gigante brillante arancione, la sua classe spettrale \u00e8 infatti K4Ib-II, a met\u00e0 strada tra due diverse classi di luminosit\u00e0. Ha un'et\u00e0 di 32 milioni di anni ed una massa che \u00e8 stata stimata in 8,5 volte quella del Sole, al limite dunque oltre il quale una stella pu\u00f2 terminare la propria esistenza esplodendo in supernova, piuttosto che divenire una nana bianca. La temperatura superficiale \u00e8 di 4000 K o poco pi\u00f9, il raggio \u00e8 enorme rispetto a quello solare (207 R\u2299), e la sua luminosit\u00e0, includendo la correzione dovuta all'assorbimento del mezzo interstellare, 11.000 volte maggiore.\nGli studi condotti hanno mostrato che la luminosit\u00e0 della stella \u00e8 soggetta a fenomeni di variabilit\u00e0: infatti, la magnitudine apparente varia tra +2,14 e +2,30 in un arco di tempo leggermente irregolare, ragion per cui \u00e8 annoverata tra le variabili semiregolari.\nPossiede una magnitudine assoluta di -3,98 e la sua velocit\u00e0 radiale positiva indica che la stella si sta allontanando dal sistema solare.\nAlla stessa distanza di Lambda Velorum si trova un'associazione stellare molto dispersa e del diametro di diversi gradi, catalogata come Platais 9.\nSistema stellare.\nLambda Velorum \u00e8 un sistema stellare formato da due componenti. La componente principale A \u00e8 una stella di magnitudine 2,23. La componente B \u00e8 di magnitudine 14,8 separata da 18,2 secondi d'arco da A e con angolo di posizione di 137 gradi."}
{"id": "2548705", "revid": "1543377", "url": "https://it.wikipedia.org/wiki?curid=2548705", "title": "Bob ai XXI Giochi olimpici invernali", "text": "Le gare di Bob ai XXI Giochi olimpici invernali si sono svolte dal 20 al 27 febbraio 2010 a Whistler."}
{"id": "2548710", "revid": "767487", "url": "https://it.wikipedia.org/wiki?curid=2548710", "title": "Brett Dennen", "text": "Biografia.\nBrett Dennen frequent\u00f2 il \"Camp Jack Hazard\", un campo estivo residenziale, da bambino e adolescente, e ci ha lavorato come consigliere. Ha continuato a contribuire al campo, esibendosi in una raccolta di fondi nel mese di febbraio 2012 per la \"Buena Foundation\" e la \"Jack\" col quale adesso gestisce il Camp Jack Hazard. Brett Dennen ha frequentato la \"UC Santa Cruz\", dal 2000 al 2004 mentre studiava a Kresge College."}
{"id": "2548711", "revid": "773636", "url": "https://it.wikipedia.org/wiki?curid=2548711", "title": "Stupinskij", "text": ""}
{"id": "2548713", "revid": "298229", "url": "https://it.wikipedia.org/wiki?curid=2548713", "title": "Brittney Reese", "text": "Biografia.\nIscritta all'Universit\u00e0 del Mississippi, \u00e8 stata campionessa NCAA di salto in lungo outdoor nel 2007 e nel 2008. Nel luglio del 2008 ha vinto i \"trials\" statunitensi svoltisi a Eugene, Oregon, conquistando la qualificazione per i Giochi olimpici di Pechino.\nIl 23 agosto 2009 ha conquistato la medaglia d'oro ai Campionati mondiali di Berlino vincendo la gara di salto in lungo con la misura di 7,10\u00a0m, migliore prestazione mondiale stagionale.\nDue anni dopo, in occasione dei Mondiali di Taegu conferma il titolo mondiale nel lungo, vincendo l'oro con la misura di 6,82\u00a0m.\nVince i Mondiali indoor 2012 a Istanbul, in Turchia con la misura di 7,23 m che vale il record dei campionati e anche il suo primato personale. L'8 agosto ai Giochi olimpici di vince l'oro con la misura di 7,12 m."}
{"id": "2548714", "revid": "1573940", "url": "https://it.wikipedia.org/wiki?curid=2548714", "title": "Podarcis filfolensis", "text": "La lucertola maltese (\"Podarcis filfolensis\" ()), dal greco antico \" \u03c0\u03bf\u03b4\u03ac\u03c1\u03ba\u03b7\u03c2 \" (podarcis = pi\u00e8 veloce), \u00e8 un piccolo rettile della famiglia dei Lacertidae, diffuso nell'arcipelago maltese e nelle isole italiane di Linosa e Lampione.\nDescrizione.\n\u00c8 un sauro di piccole dimensioni (fino a 20\u00a0cm, inclusa la coda) con caratteristiche simili a quelle di \"P. siculus\" e \"P. waglerianus\".\nPresenta una elevata variabilit\u00e0 nel disegno e nella colorazione del dorso, sia tra popolazioni diverse, sia tra individui della stessa popolazione. Il colore di fondo del dorso va dal grigio al marrone al verde, con una fitta macchiettatura scura, soprattutto nei maschi, mentre il ventre \u00e8 biancastro, con striatura dall'arancione al rosso.\nBiologia.\nAlimentazione.\nSi nutre prevalentemente di insetti, ragni, piccoli crostacei e chiocciole, integrando la sua dieta con materia vegetale di varia natura, principalmente fibre e semi di Asteraceae e Apiaceae.\nRiproduzione.\n\u00c8 una specie ovipara. La deposizione delle uova avviene tra maggio e giugno, la schiusa circa 40 giorni dopo la deposizione.\nDistribuzione e habitat.\nLa specie \u00e8 endemica delle isole Calipsee (isole di Malta, Gozo, Filfola, isole di San Paolo e Fungus Rock), e delle isole di Linosa e Lampione.\nPredilige le aree aperte con scarsa vegetazione (garighe, radure degli ambienti di macchia); comune anche in ambienti antropizzati, lungo i bordi delle strade, in orti e giardini. Si spinge sino in prossimit\u00e0 delle coste, tra gli scogli.\nEvoluzione.\nStudi genetici evidenziano una stretta relazione tra \"P. filfolensis\" e \"P. sicula\", suggerendo che le due specie si siano entrambe evolute da un progenitore comune. La somiglianza morfologica con \"P. wagleriana\" sembra invece essere il frutto di mera convergenza evolutiva.\nSottospecie.\nSono note cinque sottospecie:\nConservazione.\nHa un areale molto frammentato, costituito da diverse piccole isole, il che la espone a potenziali rischi di estinzione. Nonostante ci\u00f2 la \"IUCN red list\" la classifica come specie a basso rischio (\"Least Concern\") in quanto la specie risulta molto adattabile e la sua popolazione non appare essere in declino.\nLa specie \u00e8 inserita nell'Allegato II della Convenzione di Berna e nell'Allegato IV della Direttiva Habitat 92/43/CEE."}
{"id": "2548717", "revid": "1494169", "url": "https://it.wikipedia.org/wiki?curid=2548717", "title": "Bobrov", "text": ""}
{"id": "2548731", "revid": "122389098", "url": "https://it.wikipedia.org/wiki?curid=2548731", "title": "Mirror", "text": ""}
{"id": "2548735", "revid": "287204", "url": "https://it.wikipedia.org/wiki?curid=2548735", "title": "Mirror (album)", "text": ""}
{"id": "2548739", "revid": "834", "url": "https://it.wikipedia.org/wiki?curid=2548739", "title": "The Mirror", "text": ""}
{"id": "2548741", "revid": "287204", "url": "https://it.wikipedia.org/wiki?curid=2548741", "title": "Mu Velorum", "text": "Mu Velorum \u00e8 una stella situata nella costellazione delle Vele di magnitudine apparente +2,69. Dista 116 anni luce dal sistema solare.\nCaratteristiche fisiche.\nLa stella \u00e8 un sistema binario composto da una gigante gialla di tipo spettrale G5III e da una nana gialla di classe G2V. La gigante, Mu Velorum A, con un raggio 15 volte quello solare \u00e8 115 volte pi\u00f9 luminosa del Sole, mentre la secondaria, Mu Velorum B, di magnitudine apparente +6,4, \u00e8 molto pi\u00f9 simile al Sole di quanto non lo sia la primaria; \u00e8 di sequenza principale, cio\u00e8 brucia ancora idrogeno nel suo nucleo, e con una massa superiore del 20%, \u00e8 3 volte pi\u00f9 luminosa della nostra stella. Alcuni studi approfonditi suggeriscono per\u00f2 che la stella sia pi\u00f9 calda di quel che sembra, e la catalogono come di tipo F4V o F5V, con massa 1,25 volte quella solare.\nLa separazione media tra le due componenti \u00e8 di 51 UA, ma l'alta eccentricit\u00e0 orbitale porta le stelle a variare la loro distanza da 8 a 93 UA, con un periodo orbitale attorno ai 138 anni."}
{"id": "2548742", "revid": "287204", "url": "https://it.wikipedia.org/wiki?curid=2548742", "title": "HD 82668", "text": "HD 82668 (nota anche come N Velorum), conosciuta anche con il nome tradizionale di Marut, \u00e8 una stella gigante arancione di magnitudine 3,18 situata nella costellazione delle Vele, sul confine con la Carena; possiede anche un nome proprio, Marut. La distanza \u00e8 stimata sui 239 anni luce dal Sistema solare.\nOsservazione.\nSi tratta di una stella situata nell'emisfero australe celeste. La sua posizione moderatamente australe fa s\u00ec che questa stella sia osservabile specialmente dall'emisfero sud, in cui si mostra alta nel cielo nella fascia temperata; dall'emisfero boreale la sua osservazione risulta invece pi\u00f9 penalizzata, specialmente al di fuori della sua fascia tropicale. Essendo di magnitudine 3,2, la si pu\u00f2 osservare anche dai piccoli centri urbani senza difficolt\u00e0, sebbene un cielo non eccessivamente inquinato sia maggiormente indicato per la sua individuazione.\nIl periodo migliore per la sua osservazione nel cielo serale ricade nei mesi compresi fra febbraio e giugno; nell'emisfero sud \u00e8 visibile anche per buona parte dell'inverno, grazie alla declinazione australe della stella, mentre nell'emisfero nord pu\u00f2 essere osservata in particolare durante i mesi primaverili boreali.\nCaratteristiche fisiche.\nLa stella \u00e8 una gigante arancione di tipo spettrale K0III, classificata come variabile semiregolare; la sua magnitudine varia da 3,12 a 3,18 in un periodo di circa 82 giorni.\nPossiede una magnitudine assoluta di -1,16 e la sua velocit\u00e0 radiale negativa indica che la stella si sta avvicinando al sistema solare."}
{"id": "2548748", "revid": "1305772", "url": "https://it.wikipedia.org/wiki?curid=2548748", "title": "Redeemer", "text": "Redeemer (\"redentore\" in lingua inglese) pu\u00f2 riferirsi a:"}
{"id": "2548749", "revid": "1793900", "url": "https://it.wikipedia.org/wiki?curid=2548749", "title": "Corno d'Oro (Bol)", "text": "Corno d'Oro (in croato Zlatni Rat) o capo d'Oro \u00e8 una spiaggia di ciottoli che si estende per circa 300 metri su un promontorio vicino a Bol, sulla costa meridionale dell'isola di Brazza, in Croazia.\nLa particolarit\u00e0 di questa spiaggia \u00e8 che la sua forma cambia al variare delle maree, delle correnti e del vento. Un quasi costante vento di maestrale e un'acqua cristallina, anche se un po' fredda la rendono una meta obbligata per gli amanti del windsurf.\nAd ovest della spiaggia principale si possono trovare numerose insenature riservate al naturismo.\nLa spiaggia \u00e8 contornata da una pineta, nella quale si possono trovare dei resti di una villa romana, compresa un'antica piscina."}
{"id": "2548752", "revid": "574302", "url": "https://it.wikipedia.org/wiki?curid=2548752", "title": "Selvaggi (serie televisiva)", "text": "Selvaggi \u00e8 una sitcom statunitense andata in onda sull'emittente ABC a partire dal settembre 2004 fino al giugno 2005. In Italia \u00e8 stata trasmessa da Italia 1 nel 2006.\nTrama.\nLa serie si concentra sul padre single Nick Savage, vigile del fuoco insieme al fratello Jimmy, che cerca di crescere da solo i suoi 5 figli indisciplinati (Jack, Chris, Sam, Kyle, e TJ) dopo l'abbandono della madre dieci anni prima. I suoi cinque figli sono costantemente occupati a creare problemi in circostanze imprevedibili, problemi che alla fine si risolvono in un modo o nell'altro."}
{"id": "2548754", "revid": "122087240", "url": "https://it.wikipedia.org/wiki?curid=2548754", "title": "Jason Goodwin", "text": "Autore di una storia del t\u00e8 (\"A Time For Tea: Travels in China and India in Search of Tea\") e del racconto di un proprio viaggio a piedi fino a Istanbul (\"On Foot to the Golden Horn\", John Llewellyn Rhys Prize nel 1993), dopo aver scritto una storia dell'impero ottomano, \"\", ha messo a frutto le conoscenze storiche cos\u00ec acquisite per dar vita ad una fortunata serie di gialli ambientati nella Istanbul del XIX secolo, con protagonista l'eunuco di corte Yashim. Il primo romanzo, \"L'albero dei giannizzeri\" (\"The Janissary Tree\") (2006), \u00e8 stato tradotto in 38 lingue ed ha vinto nel 2007 il Premio Edgar."}
{"id": "2548756", "revid": "110157", "url": "https://it.wikipedia.org/wiki?curid=2548756", "title": "Zilog Z8 Encore!", "text": "Lo Zilog Z8 Encore! \u00e8 un microcontrollore a 8 bit prodotto da ZiLOG e basato sulla popolare architettura Z8.\nLo Z8 Encore! offre un ampio spettro di caratteristiche per l'uso in sistemi embedded. La pi\u00f9 evidente \u00e8 la presenza di tre canali DMA per leggere ad esempio da tre convertitori analogico-digitale (ADC).\nCaratteristiche del microcontrollore (variabili a seconda del modello):\nIl set istruzioni dello Z8 Encore! \u00e8 compatibile con quello dello Z8 ma fornisce alcune estensioni utili per l'utilizzo di linguaggi di programmazione ad alto livello. In particolare l'ambiente di sviluppo fornito dalla stessa Zilog consente di programmare il chip in ANSI C.\nPer lo sviluppo, lo Z8 Encore! \u00e8 dotato di una interfaccia di debug a livello di singolo pin."}
{"id": "2548758", "revid": "339392", "url": "https://it.wikipedia.org/wiki?curid=2548758", "title": "Doppia Faccia", "text": ""}
{"id": "2548772", "revid": "1543377", "url": "https://it.wikipedia.org/wiki?curid=2548772", "title": "Sandro Cherchi", "text": "Molte sue opere si trovano nel Museo Fortunato Calleri di Catania.\nBiografia.\nCompiuti gli studi superiori al liceo classico \"D'Oria\" di Genova, frequent\u00f2 poi l'Accademia Ligustica di Genova, citt\u00e0 che visse una splendida stagione culturale tra la fine dell'Ottocento e i primi decenni del Novecento. Si trasfer\u00ec a Milano nel 1935, dove conobbe artisti quali Aligi Sassu, Renato Birolli, Giacomo Manz\u00f9, Ernesto Treccani, con cui diede origine al movimento artistico \"Corrente\", tra il 1938 e il 1943, il cui intento condiviso era di confrontarsi con la cultura moderna europea, ripudiando l'isolamento culturale imposto dalla politica fascista e promuovendo forme nuove di libert\u00e0 espressiva, basata su linee del post-impressionismo proprio di Ensor, Van Gogh e dagli espressionisti tedeschi.\nNel 1946 divenne professore presso l'Accademia di Genova. Nel 1948 acquis\u00ec la cattedra di scultura all'Accademia Albertina di Torino e, per la prima volta, partecip\u00f2 alla Biennale di Venezia, alla quale venne nuovamente invitato nel 1950. \nNel 1951 si trasfer\u00ec a Torino e prese parte alle Biennali di San Paolo del Brasile e di Alessandria d'Egitto. Nel 1958 vinse un \"premio acquisto\" alla sesta edizione del Premio Spoleto.\nFin dai suoi capolavori giovanili, Cherchi introdusse e conserv\u00f2 una linea di sviluppo coerente, toccando un momento culminante nelle opere dell'ultimo periodo con l'impostazione del rapporto uomo-paesaggio. \nMolte delle sue opere furono create per essere collocate in luoghi pubblici, quali ad esempio \"Immagine e struttura nel ferro e nell'acciaio\", 1959 (Repubblica di San Marino), e \"Figura nel paesaggio\", 1989 (Parco della Pellerina, Torino).\nL'archivio storico.\nNel 1991 a Torino l'artista fiorentino Mario Gomboli fonda l'archivio storico Sandro Cherchi.\nTra le attivit\u00e0 dell'archivio vi sono le pubblicazioni della casa editrice \"La Pazza\", saggi e periodici dedicati all'artista genovese:"}
{"id": "2548773", "revid": "228446", "url": "https://it.wikipedia.org/wiki?curid=2548773", "title": "Lord Granville", "text": ""}
{"id": "2548774", "revid": "98616337", "url": "https://it.wikipedia.org/wiki?curid=2548774", "title": "Jacques von Bedriaga", "text": "Studia scienze all'Universit\u00e0 di Mosca sotto la direzione di Anatoli Bogdanov (1834-1896), e in seguito si trasferisce in Germania, dove studia alla Universit\u00e0 di Jena con Ernst Haeckel (1834-1919) e Karl Gegenbaur (1826-1903). Nel 1875 consegue il dottorato con una tesi sull'apparato uro-genitale dei rettili.\nIn seguito continua le sue ricerche sui rettili assieme a Gegenbaur, compiendo diverse missioni scientifiche nei paesi del bacino del Mediterraneo. Occasionalmente fa ritorno in Russia, dove studia le collezioni di alcune spedizioni nei paesi dell'Asia centrale, inclusa quella di Nikolai Przewalski (1839-1888). Nel 1881 si trasferisce a Nizza per ragioni di salute, e in seguito a Firenze, dove muore nel 1906.\nAl suo nome sono dedicate numerose specie di rettili tra cui \"Archaeolacerta bedriagae\", \"Acanthodactylus bedriagai\", \"Chalcides bedriagai\" e \"Rana bedriagae\". "}
{"id": "2548776", "revid": "1442080", "url": "https://it.wikipedia.org/wiki?curid=2548776", "title": "Ashley Johnson", "text": "Biografia.\nAshley \u00e8 nata a Camarillo, California, la figlia pi\u00f9 giovane di Nancy (produttrice cinematografica) e Clifford Johnson. Ha un fratello, Chris, che ha lavorato nello show televisivo \"The District,\" e una sorella, Haylie, con la quale ha formato una band. Il lavoro del padre la port\u00f2 in Michigan sin da quando aveva solo nove giorni di vita; suo padre mor\u00ec quando aveva 17 anni per un cancro ai polmoni. Frequenta la scuola internazionale di musica, dove studia violino e piano; suona anche la chitarra ed il violoncello. Ama praticare lo snowboard ed il surf.\nRiconoscimenti.\nBritish Academy Video Games Awards\nNational Academy of Video Game Trade Reviewers\nSpike Video Game Awards\nThe Game Awards\nDoppiatrici italiane.\nNelle versioni in italiano dei suoi film, \u00e8 stata doppiata da:\nCome doppiatrice, \u00e8 sostituita da:"}
{"id": "2548779", "revid": "228446", "url": "https://it.wikipedia.org/wiki?curid=2548779", "title": "Conte di Granville", "text": ""}
{"id": "2548792", "revid": "1543377", "url": "https://it.wikipedia.org/wiki?curid=2548792", "title": "Ice Hockey Journalists UK", "text": "Ice Hockey Journalists UK, abbreviato in IHJUK, \u00e8 un'organizzazione creata nel 1984 per promuovere l'interesse verso l'hockey su ghiaccio e i suoi giornalisti, fotografi e telecronisti. Inizialmente chiamata British Ice Hockey Writers Association, abbreviato in BIHWA, ha cambiato nome nel 2006 per riflettere il cambiamento nello sport e la sua copertura da parte dei media.\nL'IHJUK \u00e8 il custode della British Ice Hockey Hall of Fame. Un suo sotto-comitato seleziona le persone che hanno dato un eccezionale contributo allo sport e che quindi meritano di essere introdotte nella Hall.\nLa IHJUK assegna inoltre premi stagionali ad allenatori e giocatori, oltre a comporre le squadre per l'All-star game. Questi premi sono:"}
{"id": "2548804", "revid": "287204", "url": "https://it.wikipedia.org/wiki?curid=2548804", "title": "Internazionali d'Italia 1995", "text": "Gli Internazionali d'Italia 1995 sono stati un torneo di tennis giocato sulla terra rossa. \u00c8 stata la 52\u00aa edizione degli Internazionali d'Italia, che fa parte della categoria ATP Super 9 nell'ambito dell'ATP Tour 1995, e della Tier I nell'ambito del WTA Tour 1995. Sia che il torneo maschile che quello femminile si sono giocati al Foro Italico di Roma in Italia.\nCampioni.\nSingolare maschile.\n Thomas Muster ha battuto in finale Sergi Bruguera, 3-6, 7-6(5), 6-2, 6-3\nSingolare femminile.\n Conchita Mart\u00ednez ha battuto in finale Arantxa S\u00e1nchez Vicario, 6-3, 6-1\nDoppio maschile.\n Cyril Suk / Daniel Vacek hanno battuto in finale Jan Apell / Jonas Bj\u00f6rkman, 6-3, 6-4\nDoppio femminile.\n Gigi Fern\u00e1ndez / Nata\u0161a Zvereva hanno battuto in finale Conchita Mart\u00ednez / Patricia Tarabini, 3-6, 7-6, 6-4"}
{"id": "2548809", "revid": "1414688", "url": "https://it.wikipedia.org/wiki?curid=2548809", "title": "Altopiano di Giza", "text": "L'Altopiano di Giza, o pi\u00f9 semplicemente piana di Giza, \u00e8 un'area che misura approssimativamente 1500 metri in direzione nord-sud e 2000 metri in direzione est-ovest segnando l'inizio del Deserto Occidentale egiziano presentando, inoltre, un dislivello di circa 40 metri a sud-ovest su quello che in passato era un canale del Nilo.\nDescrizione.\nLa presenza di vari uidian e il rinvenimento di protozoi fossili diffusi nei mari caldi, risalenti al cretaceo e cio\u00e8 a circa 100 milioni di anni fa consentono di far risalire l'origine della piana a tempi assai remoti.\nSituato a nord-est dell'antica Menfi, \u00e8 costituito da uno zoccolo roccioso che ne faceva il luogo eccelso per erigere le piramidi in quanto essendo un terreno sopraelevato aumentava l'imponenza degli edifici.\nEra anche ubicato a ovest del Nilo, requisito indispensabile per l'edificazione di una necropoli egizia mentre la vicinanza del fiume consentiva un miglior trasporto dei materiali, degli uomini e di tutti gli approvvigionamenti necessari per simili costruzioni e quindi realizzando una notevole diminuzione di costi.\nInoltre, il pianoro alterna strati duri e morbidi di pietra calcarea e serv\u00ec quindi come cava nella costruzione delle piramidi presentando anche varie gole dalle quali veniva estratta l'argilla. La cava di pietra usata nella costruzione della piramide di Cheope \u00e8 stata localizzata da Mark Lehner a circa 300 metri a sud della piramide stessa.\nL'altopiano fu scelto da Cheope figlio di Snefru per erigere il suo monumentale cenotafio evitando cos\u00ec gli inconvenienti in cui incorse il padre nella costruzione della sua piramide a doppia pendenza costruita sulla sabbia del deserto e non su suolo stabile. La presenza di quest'opera fece s\u00ec che uno dei nomi antichi del sito fosse \"Orizzonte di Cheope\" (o \"Cheope appartiene all'orizzonte\").\nOriginalmente l'altopiano era piuttosto accidentato, con collinette (ancora oggi fino a quota 105 m s.l.m.) e gole (ex uadi), presentando una naturale pendenza media di circa 5 gradi. L'opera degli uomini alter\u00f2 la morfologia del suolo, spianando artificialmente la piana creando cos\u00ec un plateau su cui poter successivamente edificare.\nNonostante la vasta superficie interessata e la presenza di roccia, i lavori di sbancamento furono eseguiti scavando il terreno di circa 10 metri da una parte e creando notevoli terrapieni nella parte opposta.\nQuest'opera, per le notevoli difficolt\u00e0 che presenta, risultava quasi impossibile da eseguire, allora, da parte di un popolo che non conosceva la ruota, la carrucola e il verricello ed \u00e8 non meno misterioso della stessa costruzione delle piramidi.\nOggi, il dislivello delle fondamenta della piramide di Cheope \u00e8 poco pi\u00f9 di 2 centimetri, ma considerando il tremendo terremoto del 1301 a.C., che sconvolse l'altopiano, quasi certamente in origine il plateau doveva essere perfettamente livellato.\nSul sito vennero successivamente realizzate le altre due grandi piramidi (e altre pi\u00f9 piccole), quella di Chefren (Khaf Ra, il figlio di Cheope) e Micerino (Menkaure, nipote di Cheope).\nLa piana presenta nel sottosuolo grotte e cunicoli, come quelli scoperti nel 1819 da Giovanni Caviglia ed Henry Salt, da cui deriv\u00f2 il nome di \"Rose-taw\", ossia \"l'entrata dei passaggi\", della necropoli, cos\u00ec come citato dagli antichi testi che descrivevano un mondo sotterraneo nelle vicinanze di Giza.\nSono trascorsi millenni dall'edificazione delle piramidi che testimoniano ancora il potere sacro e secolare dei monarchi assoluti che le avevano costruite, sfidando l'eternit\u00e0 e dominando dall'alto la piana di Giza."}
{"id": "2548819", "revid": "666668", "url": "https://it.wikipedia.org/wiki?curid=2548819", "title": "Monash University", "text": ""}
{"id": "2548824", "revid": "647919", "url": "https://it.wikipedia.org/wiki?curid=2548824", "title": "Ufficio della Congregazione per la Dottrina della Fede", "text": ""}
{"id": "2548829", "revid": "36426", "url": "https://it.wikipedia.org/wiki?curid=2548829", "title": "Cattedrale di Bergamo", "text": ""}
{"id": "2548831", "revid": "1418004", "url": "https://it.wikipedia.org/wiki?curid=2548831", "title": "Philip Kerr", "text": "Kerr ha studiato legge all'universit\u00e0 di Birmingham, dove ha ottenuto un master degree nel 1980, e negli anni ottanta ha lavorato come copywriter in diverse agenzie pubblicitarie, fra cui la Saatchi &amp; Saatchi, prima di esordire nella narrativa nel 1989 con \"Violette di marzo\" (\"March Violets\"), che ha dato inizio ad una serie di thriller storici ambientati nella Germania nazista.\n\u00c8 scomparso nel 2018 all'et\u00e0 di 62 anni a seguito di un tumore. "}
{"id": "2548842", "revid": "1431409", "url": "https://it.wikipedia.org/wiki?curid=2548842", "title": "La morte nera (film 1992)", "text": "La morte nera (\"Quiet Killer\") \u00e8 un film per la televisione del 1992 diretto da Sheldon Larry.\nTrama.\nUna dottoressa si accorge in un ospedale appena in tempo di un contagiato di peste, appena in tempo per non far scoppiare un'epidemia mondiale incontrollabile e.. dagli aspetti devastanti. All'inizio nessuno le crede, ma per fortuna anche cos\u00ec ella riesce ad evitare una pandemia."}
{"id": "2548846", "revid": "729019", "url": "https://it.wikipedia.org/wiki?curid=2548846", "title": "2. Panzer-Division", "text": "La 2. Panzer-Division era una divisione corazzata della Wehrmacht. Costituita nel 1935 e reclutata principalmente in Baviera e Austria, prese parte a numerose campagne tedesche della seconda guerra mondiale, in particolare diede prova di grande slancio e capacit\u00e0 nel 1940, raggiungendo per prima le coste della Manica dopo il grande sfondamento della linea della Mosa, nel 1941, entrando ad Atene e avvicinandosi fino alla periferia di Mosca, nel 1944 dove a Mortain e nelle Ardenne fu la formazione corazzata che pi\u00f9 mise in difficolt\u00e0 le forze alleate sul Fronte occidentale.\nSi arrese alle truppe americane alla fine del conflitto, nel maggio 1945.\nComandata in origine dal famoso generale Heinz Guderian, tra le sue file si distinsero numerosi ufficiali, tra cui Hermann Balck, Rudolf Veil, Heinrich von L\u00fcttwitz, Karl Decker, Albrecht von Boxberg, Meinrad von Lauchert, Hans-G\u00fcnther Stotten, Hans-Ulrich Back, Joachim Gutmann.\nStoria.\nDalla creazione alla campagna di Francia.\nLa divisione venne istituita il 15 ottobre 1935 presso W\u00fcrzburg. Nel 1938 fu utilizzata durante l'Anschluss e trasferita a Vienna, in seguito a ci\u00f2 tra le sue file si vennero a trovare numerosi austriaci e la divisione ottenne il soprannome di \"viennese\".\nNel settembre 1939, inquadrata nel XVIII Corpo d'Armata sotto il comando del generale Wilhelm List, prese parte alla campagna di Polonia conquistando Leopoli e impedendo all'esercito polacco di fuggire nell'allora neutrale Romania, operazioni in cui ebbe perdite piuttosto pesanti. In seguito partecip\u00f2 alla campagna di Francia dove, nel mese di maggio, cattur\u00f2 la citt\u00e0 di Abbeville contribuendo a chiudere la sacca di Dunkerque.\nConclusa con successo la conquista della Francia, l'unit\u00e0 venne utilizzata nuovamente in Polonia per compiti di occupazione mentre veniva riorganizzata.\nPenisola balcanica e fronte orientale.\nNell'aprile 1941 la divisione fu trasferita in Romania e prese poi parte all'operazione Marita: la 2. Panzer-Division pass\u00f2 il confine jugoslavo il 6 aprile. con il XVIII Corpo da montagna in seno alla 12\u00aa Armata, contribuendo successivamente alla presa di Salonicco e infine, agli inizi di maggio, alla conquista di Atene insieme alla 5. Panzer-Division ed alla 6. Gebirgs-Division.\nConclusa la campagna venne disposto il trasferimento dell'unit\u00e0 in Italia via nave attraccando a Taranto; tuttavia, il 21 maggio 1941 due navi, la \"Marburg\" e la \"Kybfels\", affondarono a causa dell'urto con alcune mine inglesi disposte dal posamine \"HMS Abdiel\" il giorno precedente. A causa di tali affondamenti il dispiegamento sub\u00ec notevoli ritardi, visto che le due navi trasportavano un grosso numero di mezzi divisionali. Trasferita prima in Germania, poi in Polonia ed infine nella Francia meridionale, la 2. Panzer-Division raggiunse il fronte sovietico nell'ottobre 1941. Qui la divisione fu inquadrata nell'Heeresgruppe Mitte, e prese parte ai combattimenti di avvicinamento a Mosca. La controffensiva invernale dell'Armata Rossa costrinse l'unit\u00e0 a ritirarsi con pesanti perdite.\nNel 1942 partecip\u00f2 alle battaglie difensive sostenute dal suo gruppo d'armata e, nel 1943, alla battaglia di Kursk. Nello stesso anno partecip\u00f2 alle azioni difensive sul fiume Dnepr.\nIl dispiegamento in Normandia, nelle Ardenne e la fine della guerra.\nNel dicembre 1943, a causa delle elevate perdite sofferte durante le battaglie in terra sovietica, la divisione venne spostata in Francia per essere riequipaggiata. Qui prese parte alle battaglie contro gli alleati in Normandia, e si batt\u00e9 con il consueto impegno e coraggio; in particolare contribu\u00ec a frenare l'avanzata britannica su Caen e contrattacc\u00f2 le forze americane durante l'operazione Cobra. Tra le divisioni corazzate tedesche meglio equipaggiate e pi\u00f9 esperte delle formazioni schierate in Normandia (era equipaggiata il 6 giugno con 94 Panzer IV e 67 Panther), il 7 agosto partecip\u00f2 alla disperata operazione L\u00fcttich, effettuando l'avanzata pi\u00f9 in profondita sul fianco statunitense e giungendo a pochi chilometri da Avranches prima di essere contrattaccata e costretta a ripiegare dalla schiacciante superiorit\u00e0 del nemico.\nDopo aver subito pesanti perdite (il 10 agosto era scesa a soli 32 Panzer IV e 6 Panther), venne coinvolta nella sacca di Falaise e quasi distrutta, anche se l'unit\u00e0, ridotta a pochi reparti di granatieri senza alcun carro armato, riusc\u00ec a sfuggire all'accerchiamento. Nel settembre 1944 la \"2\u00aa Panzer\" fu trasferita a Willich per essere nuovamente riequipaggiata: in particolare, assorb\u00ec i resti della 352. Infanterie-Division. che era stata praticamente distrutta in Normandia circa due mesi prima. Nonostante questi espedienti, l'organico di carri della divisione ammontava a soli 14 mezzi operativi.\nNel dicembre dello stesso anno, inquadrata nella 5\u00aa Armata corazzata del generale Hasso von Manteuffel e equipaggiata ora di 26 Panzer IV, 49 Panther e 46 cannoni d'assalto, prese parte, al comando dell'abile ed esperto colonnello Meinrad von Lauchert, all'offensiva delle Ardenne ottenendo alcuni notevoli successi iniziali. Dopo aver sfondato le linee americane sul fiume Our, i panzer superarono i deboli sbarramenti stradali organizzati dagli elementi corazzati statunitensi della 9\u00aa e della 10\u00aa Divisione corazzata, infliggendo pesanti perdite al nemico, e quindi proseguirono audacemente in profondit\u00e0 aggirando Bastogne. Il 24 dicembre la 2. Panzer-Division arriv\u00f2 in vista di Dinant sulla Mosa dopo un'avanzata di quasi 100\u00a0km. Ormai pericolosamente isolata e intralciata da carenze logistiche e di rifornimenti, venne sorpresa il 25 dicembre da un efficace contrattacco della 2\u00aa Divisione corazzata statunitense proveniente dalle riserve di Eisenhower, subendo una grave sconfitta che la costrinse a un'inevitabile ritirata.\nDopo aver aspramente combattuto in difesa nel saliente delle Ardenne, la 2. Panzer-Division, nonostante il progressivo esaurimento dei suoi mezzi (molti panzer vennero distrutti dai propri soldati, data la mancanza di carburante e l'impossibilit\u00e0 di utilizzarli, nell'Offensiva delle Ardenne nei pressi di Dinant), mantenne la sua coesione e la sua combattivit\u00e0, tentando di difendere la regione del Palatinato contro le potenti forze della 3\u00aa Armata statunitense del generale Patton. Il 16 marzo 1945 la divisione corazzata sferr\u00f2 il suo ultimo contrattacco a Bad Kreuznach, affrontando i carri della 4\u00aa Divisione corazzata statunitense; dopo dura lotta la 2. Panzer dovette ripiegare oltre il Reno. In aprile 1945 i pochi resti della divisione (circa 200 uomini, 4 carri armati e 3 cannoni d'assalto). furono amalgamati con la debole e appena costituita \"Th\u00fcringen Panzer-Brigade\" ed impiegati ancora nella difesa di Fulda.\nInfine l'8 maggio 1945 la 2. Panzer-Division si arrese agli statunitensi a Plauen. e Bad K\u00f6tzting.\nOrdine di battaglia.\n1935 - 1939: i primi anni\n1940 - 1943.\n1943\nDecorazioni.\nComplessivamente, furono 33 gli uomini decorati con la Croce di Cavaliere della Croce di Ferro. Il numero comprende anche due casi non confermati; mentre un membro, Kurt Reuschel, venne decorato con la Croce di Cavaliere con Fronde di Quercia e Spade in data 08/12/1944.\nI membri che ricevettero la Croce Tedesca d'oro furono 92, mentre altri 32 soldati si videro appuntare nel petto la spilla d'onore dell'esercito.\nComandanti.\nDati tratti da: e."}
{"id": "2548848", "revid": "6923", "url": "https://it.wikipedia.org/wiki?curid=2548848", "title": "Fortezza di Gradisca", "text": "La fortezza di Gradisca, che sorge a Gradisca d'Isonzo e nota sin dal 1176, era stata fortificata dalla Serenissima nel 1473 per contrastare le scorrerie dei Turchi. La fortezza rest\u00f2 in mano veneziana sino a tutto il primo decennio del XVI secolo. In seguito agli eventi legati alla guerra della Lega di Cambrai, fu perduta e nel 1511 divenne possedimento imperiale."}
{"id": "2548851", "revid": "599013", "url": "https://it.wikipedia.org/wiki?curid=2548851", "title": "Daniel Schwaab", "text": "Carriera.\nClub.\nL'8 maggio 2013 ha sottoscritto un contratto triennale con lo , valido dal 1\u00ba luglio 2013.\nDal 2016 il giocatore passa in Eredivisie, vestendo la maglia del PSV.\nNazionale.\n\u00c8 stato tra i giocatori della Nazionale tedesca Under-21 che nel 2009 in Svezia ha vinto il Campionato europeo di categoria.\nStatistiche.\nPresenze e reti nei club.\n\"Statistiche aggiornate al 27 maggio 2016.\""}
{"id": "2548852", "revid": "599013", "url": "https://it.wikipedia.org/wiki?curid=2548852", "title": "Kiril Kotev", "text": "Carriera.\nNazionale.\nFa parte della Nazionale bulgara dal 2004 e ha preso parte agli Europei 2004."}
{"id": "2548856", "revid": "154893", "url": "https://it.wikipedia.org/wiki?curid=2548856", "title": "Anno besseliano", "text": ""}
{"id": "2548857", "revid": "697352", "url": "https://it.wikipedia.org/wiki?curid=2548857", "title": "Anno anomalo", "text": ""}
{"id": "2548858", "revid": "45891", "url": "https://it.wikipedia.org/wiki?curid=2548858", "title": "Henry Dami\u00e1n Gim\u00e9nez", "text": ""}
{"id": "2548859", "revid": "154893", "url": "https://it.wikipedia.org/wiki?curid=2548859", "title": "Anno eclittico", "text": ""}
{"id": "2548862", "revid": "2080150", "url": "https://it.wikipedia.org/wiki?curid=2548862", "title": "Querini", "text": "Querini (talvolta anche Quirini) \u00e8 una famiglia patrizia di Venezia appartenente al gruppo di famiglie originarie, presenti all'epoca della fondazione della Serenissima.\nStoria.\nBasandosi esclusivamente sull'omonimia, vari storici e genealogisti del passato legano le origini di questa casata alla \"gens\" Sulpicia, della quale un ramo fu contraddistinto dal \"cognomen\" Quirino. Gli stessi, di conseguenza, la ritengono discendere dall'imperatore Sulpicio Galba e annoverano tra i suoi membri i dogi Maurizio e Giovanni Galbaio.\nDi fatto le origini della famiglia sono incerte. Provenienti, forse, da Eracliana (ovvero Cittanova), dapprima si stabilirono a Torcello e successivamente a Venezia (dimoravano originariamente nel \"confinum\" di Santa Ternita), prendendo parte attiva alla vita politica ed economica della comunit\u00e0 dall'XI secolo. Nel 1159 il mercante Domenico Querini e suo figlio Pietro risultano attivi a Costantinopoli.\nAlla fine del Duecento i Querini erano gi\u00e0 una delle casate pi\u00f9 ricche e potenti di Venezia. Ma appena qualche anno pi\u00f9 tardi alcuni membri della \"Ca' Mazor\" (la linea principale) figurarono fra i cospiratori della congiura del Tiepolo. Riuscirono per\u00f2 a rifarsi volgendo i propri interessi lontano dalla capitale, verso l'Oriente e la Terraferma.\nQuerini dalle Papozze (Ca' Granda).\nResidenti nella parrocchia di San Matteo di Rialto, erano considerati la linea principale della famiglia, tanto da essere soprannominati \"Ca' Granda\" o \"Ca' Mazor\".\nLa loro ascesa sociale si deve anzitutto alla carriera ecclesiastica di Leonardo Querini, creato nel 1229 primicerio di San Marco e nel 1238 patriarca di Grado. Due figli di suo fratello Romeo, Giovanni e Bartolomeo, divennero a loro volta vescovi, l'uno a Ferrara, l'altro a Castello.\nGiovanni permise alla famiglia di radicarsi in terraferma acquisendo cospicue propriet\u00e0 nel Ferrarese e nel Polesine, territori sotto il controllo degli Estensi. Il 14 novembre 1255 presenzi\u00f2 alla vendita con cui il ferrarese Tebaldino detto Papozzo cedeva terre e valli situate a Papozze agli altri figli di Romeo Querini (Marco, Matteo, Jacopo, Filippo e Tomaso). Negli anni successivi, le propriet\u00e0 si estesero anche ai centri dei dintorni, come Tresigallo.\nIn un'epoca in cui il patriziato veneziano era perlopi\u00f9 dedito alla mercatura, specialmente via mare, questo ramo volgeva i propri interessi all'economia rurale. Per questo motivo, adott\u00f2 una politica favorevole alle signorie di terraferma e filopapale, fatto che, alla fine del Duecento, la mise in contrasto con le posizioni del doge \"ghibellino\" Pietro Gradenigo, fautore della Guerra di Ferrara (1308-1309).\nLa famiglia si ritrov\u00f2 direttamente coinvolta nella celebre congiura del Tiepolo del 1310 e proprio Marco di Nicol\u00f2 fu uno dei capi dei ribelli. Come noto, il colpo di mano fu un fallimento e lo stesso Marco vi trov\u00f2 la morte assieme al figlio Benedetto. Come conseguenza, i Querini furono esclusi in perpetuo dall'accesso al dogado e vennero obbligati a cambiare stemma (quello originale era \"inquartato di rosso e d'argento\"), mentre il loro palazzo veniva distrutto.\nNonostante ci\u00f2, la famiglia riusc\u00ec a mantenere le sue propriet\u00e0 in terraferma almeno sino ai primi del Quattrocento.\nQuerini Stampalia.\nQuesto ramo discendeva dalla \"Ca' Mazor\", ovvero dalla linea principale della casata.\nAll'inizio del Trecento, dopo la congiura del Tiepolo, un Giovanni si stabil\u00ec a Rodi e acquist\u00f2 l'isola greca di Stampalia. Assieme a Santorini e Amorgo, and\u00f2 a costituire una piccola contea che la famiglia detenne sino al 1537, quando i territori furono conquistati dagli Ottomani guidati da Aruj Barbarossa. La linea era altrimenti nota come \"dai Gigli\" (\"Zij\" in veneziano) in riferimento allo stemma caricato di tre gigli d'oro, ricordo dell'attivit\u00e0 di Fantino di Giovanni, ambasciatore in Francia. A partire dalla met\u00e0 del Trecento risultarono domiciliati in un palazzo a Santa Maria Formosa che detennero sino alla loro estinzione.\nFra i membri illustri, si ricordano il cardinale Angelo Maria, fondatore della biblioteca Queriniana di Brescia, e Andrea, mecenate protettore di Carlo Goldoni. Va citata inoltre Elisabetta Querini, sposa del doge Silvestro Valier.\nAlvise di Giovanni (1758-1834), funzionario presso il governo del regno napoleonico d'Italia, fu il primo ad adottare in via ufficiale il secondo cognome \"Stampalia\" per distinguersi da un collega omonimo.\nSi estinsero nel 1869 con la morte di Giovanni di Alvise: costui, per lascito testamentario, volle che alla sua morte tutti i beni accumulati nei secoli dalla famiglia restassero alla \"fondazione Querini Stampalia\", divenendo cos\u00ec un patrimonio accessibile a tutti."}
{"id": "2548866", "revid": "767487", "url": "https://it.wikipedia.org/wiki?curid=2548866", "title": "The Singles (The Clash 2007)", "text": "The Singles \u00e8 l'ultima raccolta del gruppo musicale britannico dei Clash\npubblicata nel 2007.\nIl disco.\nQuesta compilation \u00e8 la versione a singolo disco del precedente \"box set\"; contenente soltanto gli \"A-sides\" di tutti i singoli del box. Si pu\u00f2 notare una certa similitudine con la raccolta omonima del 1991, che possiede le stesse tracce e lo stesso numero di tracce, fatta a eccezione per \"This Is England\", esclusa dalla precedente perch\u00e9 l'ultimo album dei Clash (da cui proveniva il singolo), a quell'epoca, non era considerato parte della discografia ufficiale del gruppo e fu aggiunto solo in un secondo tempo, ma posizionate in modo diverso.\nFormazione.\nThe Clash (formazione principale)\nAltri membri del gruppo\nAltri musicisti"}
{"id": "2548871", "revid": "729019", "url": "https://it.wikipedia.org/wiki?curid=2548871", "title": "Pompeo Giustiniani", "text": "Biografia.\nNacque ad Ajaccio nel 1569, da Francesco, del ramo Arangi della famiglia genovese, colonnello di fanteria al servizio di Venezia, e da madre corsa. Rimasto orfano del padre, segu\u00ec le orme dello stesso diventando nel 1583 alfiere di una compagnia di cavalleria corsa. A diciotto anni fu in Fiandra nel 1587, battendosi per gli spagnoli e diventando poi capitano nell'esercito di Alessandro Farnese. Nel 1601 pass\u00f2 al servizio di Ambrogio Spinola con il grado di sergente maggiore del suo personale \"tercio\", e fu al seguito dello Spinola nel 1602 quando part\u00ec nuovamente alla volta dei Paesi Bassi. Nel 1603 subentr\u00f2 nella guida del tercio dello Spinola, venendo quindi promosso al grado di maestro di campo.\nNel 1604 si scontr\u00f2 personalmente con Maurizio di Nassau nella battaglia per il porto di Sluis e della citt\u00e0 di Damme. Il 22 settembre 1604 durante l'assedio di Ostenda, citt\u00e0 fortificata che ancora seguitava a non cedere, ebbe il braccio destro dilaniato da una palla di archibugio, che, rimossogli, venne sostituito da una protesi metallica. Nell'ottobre 1605 ottenne la resa di Wachtendonck, cui fece seguito la caduta di altre posizioni olandesi. Dopo aver rifiutato un incarico dallo Spinola che gli chiedeva di forzare il Reno tra Schenkenschanz e Nimega, fu al fianco sempre dello Spinola nella campagna di Fiandra, finch\u00e9 l'avvio dei negoziati per la tregua dei dodici anni non interruppe le operazioni.\nDopo la tregua Giustiniani si dedic\u00f2 alla redazione del \"Delle guerre di Fiandra\" (tradotto in latino a Colonia nel 1611 e a Milano nel 1615 come \"Bellum Belgicum\"), testo imperniato tutto sulla figura del suo comandante e sulla minuta cronaca del conflitto, immediatamente percepito - soprattutto a causa della portata del massacro - come uno dei grandi eventi della storia militare del tempo. Il punto di vista adottato nella narrazione era quello della parte spagnola e cattolica. Nell'opera Giustiniani lodava la capacit\u00e0 dello Spinola di scegliere la via pi\u00f9 benefica per le popolazioni dei Paesi Bassi di trovare un accordo per la pace col Nassau.\nNel 1611 divenne membro del consiglio di guerra di Filippo III. Nel 1613 decise di passare al servizio di Venezia, ottenendo dalla Repubblica uno stipendio di 3000 ducati annui (ricevette la garanzia di un grado adeguato anche per i giovani figli Francesco e Raffaele). Nel 1614 ottenne il comando militare delle truppe stanziate sull'isola di Creta. La morte del capitano generale della fanteria Del Monte e il peggioramento dei rapporti con l'Austria, per la questione dei pirati Uscocchi, persuasero per\u00f2 il Senato veneziano a dirottare il condottiero corso in Friuli assegnandoli il comando di tutte le milizie \u00ab\"cos\u00ec da piedi come da cavallo\"\u00bb.\nDall'autunno del 1615 prese parte alla guerra di Gradisca, scoppiata senza alcun atto di guerra formale tra Arciducato d'Austria e Venezia, per quanto ampiamente prevista, occupando di sorpresa il 19 dicembre Cormons, Cervignano e Aquileia, e spingendosi fino all'Isonzo. Gli Austriaci, che avevano posizioni ben difese, lo costrinsero a ingaggiare una logorante e micidiale guerra di posizione.\nLa mattina del 10 ottobre 1616, mentre effettuava una ricognizione dei guadi sull'Isonzo nei pressi di Podgora (l'odierna Piedimonte, alle porte di Gorizia), venne ferito al fianco da un colpo di moschetto. Trasportato a Lucinico, vi mor\u00ec l'11 ottobre dopo una breve agonia. Venne sostituito al comando dell'esercito della Serenissima da Don Giovanni de' Medici."}
{"id": "2548874", "revid": "1005847", "url": "https://it.wikipedia.org/wiki?curid=2548874", "title": "Partito della Giustizia (Turchia)", "text": "Il Partito della Giustizia (in turco Adalet Partisi, sigla AP) \u00e8 stato un partito politico turco, fondato nel 1961 da Rag\u0131p G\u00fcm\u00fc\u015fpala. Ha cessato le sue attivit\u00e0 nel 1980, dopo essere stato prima sospeso e poi sciolto dalla giunta militare guidata da Kenan Evren. L'attuale Partito Democratico si considera erede dell'AP.\nLe origini.\nIl partito nasce nel febbraio 1961 con l'intenzione, seppur non dichiarata, di raccogliere l'eredit\u00e0 del Partito Democratico di Adnan Menderes. Il partito infatti si richiamava fortemente al programma politico di Menderes e si appoggiava alla stessa base elettorale, posizione che gli consent\u00ec di ottenere un risultato importante alle elezioni del 1961: secondo dietro il CHP, l'AP ottiene il 34,80% dei voti e 158 seggi su 450.\nDalle prime elezioni all'era Demirel.\nIl risultato delle elezioni del 1961 non \u00e8 soddisfacente. Dalle urne non \u00e8 uscita una maggioranza definita ed \u00e8 necessario un governo di coalizione. L'AP partecipa al governo guidato da \u0130smet \u0130n\u00f6n\u00fc, leader del CHP. Il governo non avr\u00e0 lunga vita. Gi\u00e0 nel maggio 1962m infatti, l'AP ritirer\u00e0 i propri ministri dall'esecutivo, dopo non essere riuscito a trovare un accordo sull'amnistia da concedere ai membri del disciolto Partito Democratico.\nSeguir\u00e0 un governo guidato sempre da \u0130smet \u0130n\u00f6n\u00fc, con l'appoggio del Partito della Nuova Turchia e del Partito Nazionale Contadino. Il 2 dicembre 1963, di ritorno dal funerale di John Fitzgerald Kennedy, \u0130n\u00f6n\u00fc rassegner\u00e0 le dimissioni. Cemal G\u00fcrsel, allora Presidente della Turchia, affida a Rag\u0131p G\u00fcm\u00fc\u015fpala l'incarico di formare un nuovo governo. Il tentativo non andr\u00e0 a buon fine.\nIl 6 giugno 1964 muore Rag\u0131p G\u00fcm\u00fc\u015fpala, fondatore e leader del partito. Alla morte del leader segue una lotta per la successione dai toni particolarmente aspri. La questione verr\u00e0 definita dopo l'intervento di Cevdet Sunay, allora Comandante in Capo delle Forze Armate Turche e futuro Presidente della Turchia, che spinse fortemente per l'elezione di un rappresentante dell'ala moderata del partito. Diventa capo del partito S\u00fcleyman Demirel, eletto durante il secondo congresso.\nDemirel imporr\u00e0 una svolta al partito sui temi della religione e dell'anti-comunismo e traghetter\u00e0 il partito alla storica vittoria nelle elezioni del 1965. L'AP ottiene il 52,87% dei voti e 240 seggi, sufficienti per formare un governo di maggioranza senza il sostegno di altri partiti.\nSotto il suo mandato verr\u00e0 imposta una stretta sulla propaganda filo-comunista e sui docenti universitari impegnati nella traduzione di testi socialisti e radicali. Stampa e televisione di stato saranno molto critiche nei confronti dell'operato del governo. Le critiche, unite ad una politica a favore dei piccoli proprietari terrieri, del grande commercio e della grande impresa, alieneranno al partito le simpatie della classe intellettuale.\nSotto la guida di Demirel il partito promuover\u00e0 la libera iniziativa economica e il libero mercato. Queste politiche, unite a forti investimenti provenienti dall'estero, aiuteranno il governo a mantenere, nel quadriennio 1965-69 alti tassi di crescita e di sviluppo industriale.\nAlle elezioni del 1969 il partito si conferma: 46,55% e 256 seggi. Demirel forma un governo pi\u00f9 marcatamente centrista, creando malumori all'interno dell'ala pi\u00f9 radicale del partito. La resa dei conti interna al partito arriver\u00e0 nel febbraio 1970. Una parte del partito vota con l'opposizione e il secondo governo Demirel \u00e8 battuto. Il leader del partito \u00e8 costretto a rassegnare le dimissioni da capo del governo. Dopo un breve periodo stallo e l'impossibilit\u00e0 di formare un governo guidato da altre personalit\u00e0, Demirel ricever\u00e0 dal presidente Cevdet Sunay l'incarico di formare un nuovo governo, nel marzo 1970.\nL'armonia interna al partito durer\u00e0 poco. Nel giugno 1970 si apre un dibattito interno che porter\u00e0 poi, nel dicembre dello stesso anno, 41 tra deputati e senatori del JP a dimettersi dal partito. I 41 dissidenti, guidati dall'ex-Presidente dell'Assemblea Ferruh Bozbeyli daranno vita ad una nuova formazione politica. Sceglieranno come nome Partito Democratico, richiamandosi al vecchio Partito Democratico guidato da Adnan Menderes.\nNecmettin Erbakan, nel 1970, abbandona il partito, accusando Demirel di servire gli interessi del sionismo e della massoneria.\nDal secondo colpo di Stato allo scioglimento del partito.\nCon il paese piombato nel caos e le defezioni interne, il compito di Demirel si fa arduo. Dopo un memorandum dell'esercito, che invitava il governo a mettere fine alla situazione di anarchia nel paese e a intraprendere riforme nello spirito del Kemalismo, Demirel si dimette.\nIl paese torner\u00e0 alle elezioni nel 1973. L'AP raccoglie il 29,82% delle preferenze e 149 seggi, secondo dietro il CHP guidato da B\u00fclent Ecevit.\nQuesti guider\u00e0 un governo di coalizione fino al 1974, quando si dimetter\u00e0 per tornare a nuove elezioni in cerca di una maggioranza pi\u00f9 ampia.\nDemirel approfitta della situazione e forma un governo di coalizione che comprende quattro partiti: l'AP, il MSP di Necmettin Erbakan, l'MHP di Alparslan T\u00fcrke\u015f e alcuni membri del rinato DP, coalizione che passer\u00e0 alla storia con il nome di \"Milliyet\u00e7i Cephe\" (Fronte Nazionalista). La coalizione riuscir\u00e0 a mantenersi in piedi fino alle elezioni del 1977.\nAlle elezioni del 1977 l'AP si conferma secondo partito: 36,89% delle preferenze e 189 seggi. Data l'incapacit\u00e0 del CHP di formare un governo di maggioranza, \u00e8 di nuovo Demirel a ricevere l'incarico. Verr\u00e0 formato un nuovo \"Milliyet\u00e7i Cephe\", un governo di coalizione con la presenza dell'MHP e dell'MSP. La coalizione si riveler\u00e0 particolarmente litigiosa, fino allo scioglimento della stessa nel dicembre 1979.\nDopo un breve ritorno al governo, il partito sar\u00e0 prima sospeso, poi sciolto, dalla giunta militare autrice del golpe militare del 1980."}
{"id": "2548875", "revid": "125768150", "url": "https://it.wikipedia.org/wiki?curid=2548875", "title": "Daihatsu Charade", "text": "La Daihatsu Charade \u00e8 una utilitaria costruita dalla casa automobilistica giapponese Daihatsu dal 1977 al 2000. Nata come erede della Daihatsu Consorte, negli anni ne sono state prodotte quattro generazioni ed \u00e8 stata sostituita dal modello Sirion. \nPrima generazione (1977-1983).\nLa prima generazione (codice progettuale \"G10\") venne presentata in Giappone nell'ottobre 1977. Era una utilitaria a trazione anteriore, originariamente disponibile solo con carrozzeria berlina a cinque porte equipaggiata con un motore a tre cilindri da 993 cm\u00b3, interamente in alluminio (CB20) erogante 50 CV (37 kW). La versione hatchback a tre porte (denominata \"Charade Runabout\") venne introdotta solo nell'autunno del 1978 ed era caratterizzata da due piccoli finestrini rotondi nei montanti posteriori.\nLa Charade fu un grande successo in Giappone, dove gli standard sulle emissioni sempre pi\u00f9 severi avevano spinto molti costruttori concorrenti a riconsiderare il segmento della vetture utilitarie da un litro di cilindrata. Venne eletta \"Auto dell'anno 1979\" sul mercato interno. \nIl prima serie G10 aveva fanali anteriori rotondi mentre sulla successiva versione G20 (il restyling introdotto nel 1981) i fanali divennero quadrati. Tra il 1977 e il dicembre 1982, Daihatsu costru\u00ec 89.792 Charade. \nIl principale mercato di esportazione per la Charade fu l\u2019America Latina dove fu inizialmente importata con lo stesso motore 1.0 del modello giapponese ma potenziato a 55 cavalli. Con il restyling della serie G20 i modelli a 5 porte furono equipaggiate con una versione da 843 cm\u00b3 sempre a tre cilindri erogante 41 CV (30 kW) a 5.500 giri/min alimentato anche ad etanolo; la riduzione di cilindrata era dovuta alle nuove tasse sui veicoli importati che sfavorivano i veicoli con una cubatura maggiore agli 850 cm\u00b3. La versione Runabout mantenne il motore 1.0 in quanto venne considerata come una variante dalla caratterizzazione pi\u00f9 sportiva. \nIl prototipo Charade De Tomaso.\nAl Salone dell'Automobile di Tokyo del 1981 Daihatsu present\u00f2 la Charade De Tomaso, una concept car di versione sportiva frutto di una collaborazione con il produttore italiano De Tomaso. Questa vettura era basata sulla Charade XTE a tre porte ed era equipaggiata con il motore 1.0 Turbo tre cilindri da 80 cavalli che equipagger\u00e0 la Innocenti Turbo De Tomaso. Questo concept \u00e8 stata successivamente applicato per la produzione di massa nella seconda generazione.\nSeconda generazione (1983-1988).\nLa seconda generazione (codice progettuale \"G11\") \u00e8 stata presentata nel marzo 1983, e possedeva sempre una carrozzeria berlina a tre e cinque porte hatchback. Presentava diverse varianti del motore a tre cilindri da 1,0 litro, inclusa una versione turbocompressa da 68 CV (50 kW) e versioni diesel. Il motore turbodiesel apparve per la prima volta nell'autunno del 1984. \nIl modello base ricevette il motore CB23 aspirato a tre cilindri da 993 cm\u00b3 erogante 50-55 CV (37-40 kW). I modelli del mercato giapponese avevano di serie il doppio carburatore, mentre la maggior parte delle versioni da esportazione avevano un carburatore singolo e di conseguenza il motore erogava una potenza leggermente inferiore. \nNel 1985 venne presentato un leggero restyling che vide la modifica del frontale con nuovi fanali rettangolari pi\u00f9 estesi, nuova calandra e paraurti. La serie restyling aveva il codice progettuale \"G21\".\nI modelli Charade Turbo e Charade De Tomaso Turbo erano equipaggiati con il nuovo motore 1.0 CB60, una evoluzione del 1.0 CB23: possedeva una cubatura pari a 993 cm\u00b3, ma era dotato di un piccolo turbocompressore IHI che ne aumentava la potenza a 80 CV (59 kW) nelle versioni per il mercato giapponese, e a 68 CV (50 kW) nei modelli da esportazione europei. I modelli turbo inoltre erano caratterizzate da modifiche alla meccanica con sospensioni leggermente migliorato che possedevano barre antirollio pi\u00f9 spesse e ammortizzatori pi\u00f9 rigidi, inoltre di serie erano i cerchi in lega. La versione turbo era disponibile in entrambe le carrozzerie 3 e 5 porte. Questa \u00e8 stata la prima berlina turbo ad essere messa in vendita in Indonesia, nel luglio 1986, dove era disponibile solo come modello a cinque porte. La De Tomaso invece aveva solo carrozzeria tre porte.\nVenne prodotta anche in versioni con tetto alto vendute solo in alcuni mercati; in Giappone questi modelli erano denominati Charade \"Dolphin Roof\" e furono la base anche del modello Van a due posti con finestrino posteriori oscurati o lastrati.\nIn Cile e in alcuni altri paesi dell'America Latina questa generazione era denominata G21 e, come per la precedente G20, era equipaggiata con la serie di motori CD da 843 cm\u00b3 tre cilindri eroganti 44 CV (30 kW). La Charade G21 \u00e8 stata venduta tra il 1985 e il 1990. \nIn Europa, le varie motorizzazioni e trasmissioni furono adottate dalla Innocenti per la 3 Cilindri, la serie Minitre e le Small, dopo la scadenza di contratto di fornitura dei componenti alla Innocenti da parte della British Leyland. \nIn Australia la gamma era composta dal modello base denominato Charade CC a due posti e tre porte con tetto alto, mentre il resto della gamma (CS, CX, CX-A e turbo CX-T) aveva una carrozzeria a cinque porte. Venne assemblata dal 1983 anche in Taiwan e visto il grande successo ne venne sviluppata anche una versione a tre volumi a cinque porte tipo berlina-notchback che debutta nel 1987 e venne venduta come Daihatsu Skywing. \nLa Charade venne assemblata in complete knock down anche in Nuova Zelanda nelle versioni aspirate mentre i modelli Turbo vennero importati dal Giappone.\nCharade De Tomaso 926R.\nNel 1985, al salone di Tokyo, Daihatsu present\u00f2 la 926R, un prototipo di Charade a motore centrale, sviluppato insieme a De Tomaso e progettato per partecipare al Campionato del mondo rally per vetture di cilindrata inferiore a 1.300 cm\u00b3. La 926R montava un motore a tre cilindri turbo (\"CE\") da 926 cm\u00b3 a dodici valvole, doppio albero a camme montato in posizione centrale e trazione posteriore con un cambio manuale a cinque rapporti. Il motore eroga 120 CV (88 kW). La 926R pesava 800 kg e aveva parafanghi pi\u00f9 larghi e ruote 205/225 da 15\". Tuttavia, a seguito di significativi incidenti nel campionato del 1985, il Gruppo B fu bandito e il progetto 926R fu annullato. Venne prodotta in serie limitata di 200 esemplari, al fine di ottenere le omologazioni per partecipare al campionato, la Charade 926 Turbo con lo stesso motore da 926 cm\u00b3 che produce 73 CV (54 kW).\nTuttavia, la Daihatsu Charade di seconda generazione ha visto un certo utilizzo nei rally: furono iscritte nei Safari Rally dal 1984 al 1988 e classificarono secondi nella loro classe nel 1984 e vinsero entrambe le categorie A5 e B9 nel 1985. Le Charade erano le uniche vetture iscritte in quelle classi, ma un tredicesimo traguardo complessivo era comunque impressionante per la macchinina. L'importatore svizzero Daihatsu condusse un team di Charade Turbo nel campionato nazionale di rally del Gruppo A nel 1985, con Florence L'Huillier come pilota\nTerza generazione (1987-1993).\nLa terza generazione della Daihatsu Charade (codice progettuale G100) ha debuttato nel 1987. Disegnata da Hiroshi Aoki (responsabile del centro stile Daihatsu) e Hideyuki Ueda, possedeva uno stile di rottura con il passato con una carrozzeria pi\u00f9 slanciata e leggermente pi\u00f9 alta e larga con un posteriore quasi piatto. Il coefficiente di resistenza aerodinamica era pari a 0,32. L\u2019abitacolo era notevolmente spazioso.\nIn Giappone venne proposta con il motore a tre cilindri benzina da 1,0 litro a carburatore (CB23) erogante 53 cavalli affiancato da un 1.0 diesel (CL11) in versione aspirata erogante 38 cavalli e turbo (CL61) da 50 cavalli. \nNel 1988 venne introdotto anche il nuovo quattro cilindri benzina da 1.3 litri con carburatore singolo (codice motore HC-F) erogante 90 cavalli. Il quattro cilindri aveva un albero motore cavo e un albero a camme singolo ed era abbinato sia alla trazione anteriore che integrale permanente. \nLe varianti di carrozzeria al debutto erano la classica hatchback a tre e cinque porte e successivamente venne introdotta anche la variante sedan tre volumi a quattro porte venduta come \"Charade Social\" in Giappone.\nIn Nuova Zelanda, questa generazione era disponibile con un motore 846 cc a tre cilindri ED10 da 44 CV (32 kW).\nCharade GTti e GTtx.\nLa gamma di versioni sportive era composta dalla Charade GTti e la GTxx, entrambe adottavano un motore 1.0 tre cilindri benzina turbo con intercooler a iniezione e doppio albero a camme (CB70) che eroga 105 CV (77 kW), sviluppato insieme alla De Tomaso e figlio del defunto progetto Charade De Tomaso 926R. La carrozzeria disponibile per i modelli sportivi era solo a tre porte. La GTxx si differenziava dalla GTti poich\u00e9 presentava una dotazione di serie arricchita con un pacchetto estetico pi\u00f9 sportivo composto da minigonne anteriori, posteriori e laterali, cerchi in lega da 14 pollici, alzacristalli elettrici anteriori, climatizzatore manuale, volante regolabile in profondit\u00e0, tunnel interno in plastica tra i due sedili anteriori e tettuccio apribile elettrico. Mentre la GTxx era riservata solo al mercato giapponese la versione GTti venne esportata in tutto il mondo, Europa compresa, dove in alcuni stati vide la potenza ridursi a 101 cavalli per via delle normative anti inquinamento. Questo modello dalla potenza ridotta (codice motore CB80) sar\u00e0 importato anche in Italia. \nRestyling 1991.\nUn leggero restyling nel 1991 ha visto modificare le luci posteriori che ora si estendevano lungo il portellone tramite un pannello catarifrangente, inoltre vennero modificati i fari anteriori, con un design pi\u00f9 morbido e meno spigoloso, venne aggiornata anche la calandra e internamente vennero migliorati i materiali della plancia e dei pannelli delle porte. Il modello restyling sar\u00e0 importato dal 1992 anche in Italia nelle motorizzazioni 1.3 benzina e 1.0 GTti Turbo. Tuttavia le vendite termineranno gi\u00e0 l\u2019anno successivo, ad eccezione della versione Turbo che rester\u00e0 in listino fino al 1996, ma saranno tutte rimanenze invendute in quanto la produzione della terza serie di Charade terminer\u00e0 nel 1993.\nLa terza generazione \u00e8 stata venduta negli Stati Uniti per soli cinque anni, dal 1988 al 1992.\nL'assemblaggio in Taiwan della Charade serie G100 inizi\u00f2 nel 1989, sebbene la vecchia generazione in versione notchback Skywing continu\u00f2 a essere prodotta fino al 1990. La produzione termina definitivamente nel 1996, tre anni dopo quella giapponese.\nQuarta generazione (1993-2000).\nLa quarta generazione (codice progettuale G200) \u00e8 stata introdotta nel gennaio 1993, sempre con carrozzeria hatchback a due volumi (tre e cinque porte) e tre volumi berlina. Il design era pi\u00f9 conservatore di quello del modello di terza generazione e presentava forme pi\u00f9 morbide e arrotondate, la carrozzeria era un po' pi\u00f9 grande e raggiunse rispettivamente i 3,780 metri nelle versioni 3/5 porte e i 4,080 metri nella berlina 4 porte. Anche il passo venne incrementato fino a 2,395 metri per migliorare l'abitabilit\u00e0 interna. La versione tre volumi venne introdotta in Giappone nel 1994 denominata \"Charade Social\" e successivamente anche nei mercati di esportazione.\nSul mercato interno la vera novit\u00e0 fu l'abbandono dei propulsori da 1,0 litro mentre nei mercati di esportazione continu\u00f2 ad essere disponibile, soprattutto in mercati chiave come Australia e Brasile (dove all'epoca era in vigore un'aliquota fiscale inferiore per i veicoli dotati di motori con cilindrata inferiore a 1,0 litri). In Giappone ed Europa il motore d'ingresso divenne il 1.3 quattro cilindri SOHC mentre il top di gamma aveva il nuovo 1.5 quattro cilindri (HE) SOHC da 101 cavalli.\nCharade GTi.\nLa versione GTti turbo \u00e8 stata sostituita dalla Charade GTi, pi\u00f9 convenzionale ed equipaggiata con un motore 1.6 litri SOHC aspirato a 16 valvole. Nel mercato interno giapponese questa versione \u00e8 stata venduta come Charade GTi De Tomaso in quanto progettata insieme all\u2019ex pilota argentino Alejandro de Tomaso, che gi\u00e0 da tempo collaborava con la casa giapponese. Il motore 1.6 aveva un albero a camme derivato dalle corse, ed era capace di erogare 124 CV (91 kW) nel mercato giapponese mentre la versione da esportazione, chiamata semplicemente \"GTi\", possedeva una potenza ridotta a 105 PS (77 kW) per via delle norme anti inquinamento. La De Tomaso ha progettato anche l\u2019estetica della vettura caratterizzata da paraurti e minigonne specifiche, calandra che ospitava il marchio De Tomaso, alettone posteriore, sedili Recaro, volante Nardi Torino, rifiniture in plancia specifiche e pneumatici sportivi Pirelli. Anche l\u2019assetto era differente con sospensioni e assetto pi\u00f9 rigidi per migliorare le doti stradali della vettura. Un totale di 120.000 Charade GTi sono stati prodotti.\nRestyling 1996.\nNel 1996 la gamma Charade riceve un restyling che ne ammoderna il design soprattutto nella zona frontale nove vengono modificati i gruppi ottici ora dalla forma a goccia pi\u00f9 moderna, viene introdotta una nuova mascherina a V e nuovi paraurti con una ampia presa d\u2019aria inferiore. All\u2019interno le uniche modifiche si concentrano nel nuovo volante a quattro razze e a nuovi tessuti per i rivestimenti.\nRiutilizzo del nome.\nLa denominazione Charade \u00e8 stata riutilizzata dalla Daihatsu per commercializzare il modello Daihatsu Cuore (serie L500) dal 1995 al 1998 in Australia. Nello specifico la vettura si chiamava Daihatsu Charade Centro.\nDal 2003 al 2011 le varie generazioni di Cuore con guida a destra esportate nel Regno Unito, Sud Africa e Australia sono state vendute come Daihatsu Charade.\nDal 2011 al 2013 in Europa la Daihatsu ha importato la Toyota Yaris prodotta in Thailandia ribattezzata Charade, frutto di un badge engineering."}
{"id": "2548878", "revid": "71433", "url": "https://it.wikipedia.org/wiki?curid=2548878", "title": "Kim Catrall", "text": ""}
{"id": "2548879", "revid": "123154024", "url": "https://it.wikipedia.org/wiki?curid=2548879", "title": "Dennis Grote", "text": "Carriera.\n\u00c8 stato tra i giocatori della Nazionale tedesca Under-21 che nel 2009 in Svezia ha vinto il Campionato europeo di categoria."}
{"id": "2548880", "revid": "173617", "url": "https://it.wikipedia.org/wiki?curid=2548880", "title": "Internazionali d'Italia 1995 - Singolare maschile", "text": "Il singolare degli Internazionali d'Italia 1995 \u00e8 stato un torneo di tennis facente parte dell'ATP Tour.\nPete Sampras era il detentore del titolo, ma ha perso nel 1\u00ba turno contro Fabrice Santoro.\nThomas Muster ha battuto in finale 3\u20136, 7\u20136 (7\u20135), 6\u20132, 6\u20133 Sergi Bruguera."}
{"id": "2548881", "revid": "336009", "url": "https://it.wikipedia.org/wiki?curid=2548881", "title": "Maserati Royale", "text": ""}
{"id": "2548882", "revid": "1543377", "url": "https://it.wikipedia.org/wiki?curid=2548882", "title": "Biblioteca nazionale tedesca", "text": "La Biblioteca nazionale tedesca, in lingua tedesca Deutsche Nationalbibliothek (abbreviato in \"DNB\"), \u00e8 la biblioteca nazionale e l'archivio generale della Repubblica Federale di Germania.\n\u00c8 la biblioteca pi\u00f9 importante della Germania ed \u00e8 stata istituita all'indomani della riunificazione del paese del 1990 accorpando in un'unica istituzione 3 diversi istituti: la \"Deutsche B\u00fccherei Leipzig\" (la biblioteca nazionale di Lipsia, fondata nel 1912 con il nome di \"Deutsche Bibliothek\", biblioteca tedesca), la \"Deutsche Bibliothek Frankfurt\" (la biblioteca nazionale di Francoforte, fondata nel 1947) e il \"Deutsches Musikarchiv Berlin\" (Archivio musicale tedesco di Berlino).\nL'obiettivo della biblioteca \u00e8 quello di catalogare, raccogliere e proteggere il patrimonio letterario in lingua tedesca a partire dal 1913, archiviandolo permanentemente e mettendolo a disposizione dell'utenza. Gli obiettivi perseguiti sono portati avanti dalle sedi di Lipsia e di Francoforte, ciascuna in relazione alle proprie aree specifiche. L'archivio musicale tedesco (\"Deutsches Musikarchiv\"), fondato nel 1970 a Berlino per sostituire la \"Deutsche Musik-Phonothek\" (fonoteca musicale tedesca, 1961\u20131969) ed incorporato nella sede di Lipsia nel 2010, custodisce sia materiale musicale cartaceo sia registrazioni e costituisce il centro d'informazione bibliografico-musicale della Germania.\nLa Deutsche Nationalbibliothek redige la bibliografia nazionale tedesca ed incrementa alcune collezioni particolari, come l'archivio degli emigrati ed esiliati tedeschi nel periodo 1933-1945 (\"Deutsches Exilarchiv 1933\u20131945\"), la biblioteca dedicata ad Anna Frank ed alla Shoah (\"Anne-Frank-Shoah-Bibliothek\"), il museo delle pubblicazioni tedesche (\"Deutsches Buch- und Schriftmuseum\").\nLa Deutsche Nationalbibliothek inoltre mantiene relazioni esterne di collaborazione a livello nazionale ed internazionale, ad esempio per gli standard bibliografici, collaborando allo sviluppo dei metadati in campo biblioteconomico e partecipando attivamente al controllo di autorit\u00e0 (\"Normdateien\") per i dati bibliografici. Nell'aprile 2012 ha introdotto il sistema Gemeinsame Normdatei (GND).\nA partire dal 1913 tutte le pubblicazioni in lingua tedesca, su qualsiasi supporto, vengono acquisite sulla base del deposito legale, conservate e messe a disposizione per la sola consultazione in sede. L'accesso \u00e8 riservato ai maggiorenni muniti di una tessera della biblioteca, previo pagamento di una tassa anche per l'utilizzo delle sale di lettura. Inoltre esiste una limitazione al numero di opere consultabili per volta. Sempre a pagamento, si possono ordinare copie cartacee o digitali di singoli articoli o capitoli. Per la consultazione di libri scolastici o di narrativa \u00e8 necessario produrre la motivazione, professionale, tecnica, di servizio o di altro tipo, della richiesta.\nStoria.\nFino al 1912, a causa della suddivisione del territorio, non esisteva una biblioteca nazionale centrale, bens\u00ec una serie di biblioteche principali in ogni stato, come la Bayerische Staatsbibliothek in Baviera.\nUna prima proposta di istituire una biblioteca nazionale tedesca venne portata avanti nel 1843 dall'Accademia reale prussiana delle scienze. Il primo tentativo concreto fu la raccolta di diverse migliaia di volumi offerti da vari editori e librai per la costituzione di una biblioteca del Parlamento di Francoforte tra il 1848 ed il 1849, che fu denominata \"Reichsbibliothek\". Dopo l'abbandono della biblioteca, a seguito del fallimento dei moti rivoluzionari tedeschi del 1848, la raccolta venne conservata presso il Germanisches Nationalmuseum di Norimberga e pi\u00f9 tardi trasferita presso la biblioteca di Lipsia,\nA Lipsia, sede di una fiera annuale del libro, il 3 ottobre 1912 venne infatti edificata la \"Deutsche B\u00fccherei\" quale biblioteca di conservazione dei documenti pubblicati in lingua tedesca a partire dal 1913, che dovevano essere raccolti nella bibliografia nazionale e successivamente anche nel bollettino periodico delle acquisizioni recenti. \nCon l'ascesa al potere del nazionalsocialismo, dal 1933 la \"Deutsche B\u00fccherei\" venne assegnata alle dipendenze del Reichsministerium f\u00fcr Volksaufkl\u00e4rung und Propaganda. Vennero emanati provvedimenti sulla normalizzazione culturale e spirituale, la cui applicazione era tenuta sotto controllo. Nella bibliografia nazionale non poterono pi\u00f9 essere inclusi gli scritti di persone malviste dal potere o dagli esiliati. Dal 1939 al 1944 comparve il bollettino degli stampati tenuti sotto chiave presso la \"Deutsche B\u00fccherei\". \nGi\u00e0 nel 1935 venne istituito il deposito legale per le pubblicazioni in lingua tedesca, e durante la seconda guerra mondiale la \"Deutsche B\u00fccherei\" possedeva oltre un milione di volumi, solo in minima parte danneggiati dagli incendi scoppiati durante il conflitto.\nLa \"Deutsche B\u00fccherei\" venne riaperta nel mese di novembre del 1945, ma cess\u00f2 di essere la biblioteca nazionale a causa della suddivisione della Germania in quattro zone d'occupazione. Da ci\u00f2 ebbe inizio la scissione dalla biblioteca di Francoforte, che nel frattempo venne costruita e cominci\u00f2 a svilupparsi, assumendo la denominazione di \"Biblioteca tedesca\" (\"Deutsche Bibliothek\") e producendo dal 1946 una propria bibliografia nazionale.\nLa compresenza di due biblioteche nazionali divenne necessaria nel Paese diviso, in quanto l'una divenne riferimento per la Germania Est e l'altra per la Germania Ovest. Le bibliografie nazionali prodotte da entrambe le biblioteche avevano un contenuto molto simile. Il deposito legale venne imposto alla \"Deutsche B\u00fccherei\" nel 1955, mentre la normativa lo introdusse nel 1969 per la \"Deutsche Bibliothek\".\nCon la riunificazione tedesca del 3 ottobre 1990, la \"Deutsche B\u00fccherei\" e la \"Deutsche Bibliothek\" vennero accorpate nella Biblioteca tedesca con sede a Lipsia ed a Francoforte. Il 3 gennaio 1991 venne pubblicato il primo fascicolo della bibliografia nazionale prodotto da entrambe biblioteche in base ad accordi comuni per la suddivisione dei compiti. \nNel maggio 1997 la sede di Francoforte venne trasferita in un nuovo edificio in Adickesallee. Il 29 giugno 2006 venne ufficializzato il regolamento in base al quale la Biblioteca tedesca venne assoggettata alla normativa vigente per gli enti pubblici e denominata Biblioteca nazionale tedesca (\"Deutsche Nationalbibliothek\"). La nuova denominazione non manc\u00f2 di suscitare polemiche. Nel 2010 l'Archivio musicale tedesco (\"Deutschen Musikarchivs\") venne trasferito da Berlino a Lipsia in un edificio adiacente alla biblioteca, appositamente costruito allo scopo.\nIl 2 ottobre 2012 si tenne a Lipsia una cerimonia per festeggiare i cento anni della fondazione della biblioteca. In tale occasione venne pubblicata la \"Jubil\u00e4umsmagazin\", rivista del centenario in quattro fascicoli.\nLa \"Weltkriegssammlung\", una raccolta di documenti sulla prima guerra mondiale iniziata nel 1914 dalla \"Deutsche B\u00fccherei\", venne ripresentata nel 2014 parzialmente digitalizzata attraverso una mostra virtuale.\nAcquisizioni e raccolte.\nIl posseduto della \"Deutsche Nationalbibliothek\" all'inizio del 2014 comprendeva oltre 28 milioni di esemplari.\nOgni nuova pubblicazione edita in Germania deve essere inviata in doppia copia alla biblioteca nazionale tedesca sulla base del deposito legale, una a Lipsia ed una a Francoforte, secondo una serie di regolamenti riferiti al tipo di materiale, in modo da incrementare le collezioni con coerenza. La biblioteca raccoglie anche, in genere in un unico esemplare conservato a Lipsia, il materiale in lingua tedesca pubblicato all'estero, le traduzioni in tedesco e documenti stranieri sulla Germania.\nDal 2006 l'obbligo di consegna alla biblioteca delle nuove pubblicazioni vale anche per i documenti pubblicati su Internet, che tuttavia vengono archiviati soltanto quando rispondono alle caratteristiche delle collezioni.\nSia la sede di Lipsia sia quella di Francoforte conservano materiale relativo all'archivio degli emigrati ed esiliati tedeschi nel periodo 1933-1945: la raccolta di letteratura dell'esilio a Lipsia e il \"Deutsches Exilarchiv 1933\u20131945\" a Francoforte. Entrambe le collezioni contengono documenti cartacei scritti o pubblicati all'estero da emigrati di lingua tedesca. In particolare due periodici, l'uno ebraico (\"J\u00fcdische Periodika in NS-Deutschland\") e l'altro dedicato agli scritti dall'esilio (\"Exilpresse digital\"), sono stati digitalizzati tra il 1997 ed il 2006 e sono cos\u00ec entrati a far parte del patrimonio elettronico della biblioteca nazionale. L'accesso, prima libero, \u00e8 stato successivamente protetto dal diritto d'autore e dal 2012 \u00e8 possibile soltanto all'interno delle sale di consultazione di entrambe le sedi. La decisione \u00e8 stata aspramente criticata ed ha suscitato numerose polemiche.\nMostre virtuali.\nDal 2013 la \"Deutsche Nationalbibliothek\" allestisce diverse mostre virtuali su diversi aspetti delle proprie collezioni, come ad esempio: "}
{"id": "2548884", "revid": "22229", "url": "https://it.wikipedia.org/wiki?curid=2548884", "title": "Guerra del Kivu", "text": ""}
{"id": "2548885", "revid": "287204", "url": "https://it.wikipedia.org/wiki?curid=2548885", "title": "Bogdan Patrascu", "text": ""}
{"id": "2548888", "revid": "336009", "url": "https://it.wikipedia.org/wiki?curid=2548888", "title": "Maserati Coup\u00e9 GT", "text": ""}
{"id": "2548892", "revid": "132266", "url": "https://it.wikipedia.org/wiki?curid=2548892", "title": "Reti da posta", "text": ""}
{"id": "2548893", "revid": "336009", "url": "https://it.wikipedia.org/wiki?curid=2548893", "title": "Maserati Coup\u00e9 Cambiocorsa", "text": ""}
{"id": "2548896", "revid": "284225", "url": "https://it.wikipedia.org/wiki?curid=2548896", "title": "Emorragie subaracnoidee", "text": ""}
{"id": "2548898", "revid": "284225", "url": "https://it.wikipedia.org/wiki?curid=2548898", "title": "Encefalomalacie", "text": ""}
{"id": "2548908", "revid": "415532", "url": "https://it.wikipedia.org/wiki?curid=2548908", "title": "Dmitry Fofonov", "text": ""}
{"id": "2548911", "revid": "120887231", "url": "https://it.wikipedia.org/wiki?curid=2548911", "title": "Gary Green", "text": "Carriera.\nGary Green cominci\u00f2 la sua carriera come chitarrista dei Gentle Giant dalla fondazione (1970) fino allo scioglimento (1980).\nIn seguito divent\u00f2 membro dei Mother Tongue, oltre a fare collaborazioni con artisti vari quali Eddie Jobson e Billy Sherwood.\nNel 2008 fonda insieme ai suoi ex compagni di band Kerry Minnear e Malcolm Mortimore una \"cover band\" dei Gentle Giant chiamata dapprima \"Rentle Giant\" e subito dopo \"Three Friends\" come l'omonimo album."}
{"id": "2548913", "revid": "287204", "url": "https://it.wikipedia.org/wiki?curid=2548913", "title": "Livia Venturini", "text": "Carriera.\n\u00c8 stata attiva principalmente nel dopoguerra, interpretando parti spesso di raccordo ma finemente caratterizzate. \nNel 1953, sotto la direzione di Federico Fellini, recita nell'episodio \"Agenzia Matrimoniale\" del film \"L'amore in citt\u00e0\". Fellini la recluter\u00e0 l'anno successivo in \"La strada\". Ma il ruolo che la rende nota al grande pubblico \u00e8 quello di Parisina, anziana proprietaria della macelleria e madre di Vitellozzo (Carlo Monni) in \"Non ci resta che piangere\". \nNel 2007 interpreta un piccolo ruolo nel film \"Chi nasce tondo...\"."}
{"id": "2548919", "revid": "287204", "url": "https://it.wikipedia.org/wiki?curid=2548919", "title": "Willamette (meteorite)", "text": "Il meteorite Willamette, ufficialmente chiamato Willamette, \u00e8 un meteorite ferroso scoperto in Oregon nel 1902, ma gi\u00e0 conosciuto da molto tempo dalle popolazioni native.\nRitrovamento.\nIl nome del meteorite deriva dal luogo di rinvenimento, la Willamette Valley, nell'Oregon. Sebbene sia probabile che il meteorite fosse gi\u00e0 conosciuto dai nativi americani, la scoperta moderna \u00e8 attribuita a Ellis Hughes che la rinvenne nel 1902.\n\u00c8 il meteorite pi\u00f9 grande rinvenuto negli Stati Uniti e il sesto pi\u00f9 grande al mondo. Sul luogo del rinvenimento del meteorite non \u00e8 stata ritrovata traccia del cratere di impatto ed \u00e8 perci\u00f2 stato ipotizzato che il luogo naturale d'impatto si trovasse in Canada e che sia stato trasportato nel luogo del rinvenimento dallo scorrimento della calotta glaciale.\nClassificazione.\nClassificato come meteorite ferroso di tipo IIIAB. Dal punto di vista strutturale \u00e8 una ottaedrite media ricristallizzata. \u00c8 composto al 91% da ferro, al 7.62% da nichel, mentre sono rinvenibili solamente in traccia cobalto e fosforo.\nAspetto.\nUna delle caratteristiche peculiari della meteorite Willamette \u00e8 l'aspetto a groviera. I grossi buchi che si vedono su tutta la superficie non sono regmagliti dovute all'ablazione atmosferica o bolle come quelle delle rocce effusive, ma vuoti lasciati dal processo di corrosione del metallo causato dagli agenti chimici e atmosferici dell'ambiente terrestre. La forma della meteorite \u00e8 a scudo, indice di un orientamento abbastanza stabile durante la discesa attraverso l'atmosfera. Ha un peso di 15,5 tonnellate.\nL'aspetto della struttura di Widmanst\u00e4tten non \u00e8 quello tipico di un'ottaedrite media. Infatti si parla di \"ottaedrite ricristallizzata\": un significativo evento di riscaldamento sul corpo progenitore ha causato la ricristallizzazione del metallo nascondendo in parte la struttura di Widmanst\u00e4tten.\nConservazione.\n\u00c8 attualmente esposta all'American Museum of Natural History."}
{"id": "2548922", "revid": "38120", "url": "https://it.wikipedia.org/wiki?curid=2548922", "title": "Htrae", "text": ""}
{"id": "2548926", "revid": "76963", "url": "https://it.wikipedia.org/wiki?curid=2548926", "title": "Phil Shulman", "text": "Carriera.\nCominci\u00f2 con i suoi fratelli (Derek Shulman e Ray Shulman) con i Simon Dupr\u00e8e and the Big Sound, e in seguito cofondatore dei Gentle Giant.\nSuonava i fiati in generale (sax, flauto, clarinetto, tromba...) e in rare occasioni faceva da seconda voce.\nNel 1972 lasci\u00f2 il gruppo per dedicarsi all'insegnamento."}
{"id": "2548928", "revid": "5456", "url": "https://it.wikipedia.org/wiki?curid=2548928", "title": "Popoli indigeni meno numerosi della Russia", "text": ""}
{"id": "2548931", "revid": "467465", "url": "https://it.wikipedia.org/wiki?curid=2548931", "title": "Rita Charbonnier", "text": "Biografia.\nDiplomata nel 1988 presso la Scuola di Teatro Classico dell'Istituto nazionale del dramma antico, giornalista pubblicista dal 1998, nel 1999/2000 ha frequentato il Corso di formazione e perfezionamento per sceneggiatori della Rai. Ha svolto un'intensa attivit\u00e0 teatrale per poi dedicarsi prevalentemente alla scrittura. Scrive soggetti e sceneggiature per la televisione, racconti, romanzi incentrati su figure femminili. \n\u00c8 apparsa in televisione in variet\u00e0 e magazine. Nel 1992 appare all'interno della trasmissione \"Avanzi\" quale componente del gruppo delle Avanzett. Sempre nel 1992 \u00e8 conduttrice assieme a Franco Franchi e Ciccio Ingrassia del variet\u00e0 \"Avanspettacolo\". Nel 1997/98 conduce, assieme a Marco Senise, il talk show di T9 \"Pandora\", di cui \u00e8 anche autrice dei testi.\nIl suo primo romanzo \"La sorella di Mozart\", basato sulla biografia di Maria Anna Mozart, \u00e8 stato tradotto in inglese, francese, tedesco, spagnolo, olandese e pubblicato in 12 nazioni, tra le quali USA e Canada. Il secondo, \"La strana giornata di Alexandre Dumas\", uscito nel 2009, ha tra i personaggi principali lo scrittore Dumas padre. Il terzo, \"Le due vite di Elsa\", \u00e8 ambientato durante l'era fascista e ha sullo sfondo la figura di Anita Garibaldi.\nNel 2020 \u00e8 uscito \"Figlia del cuore\", per i tipi di Marcos y Marcos.\nPremi e riconoscimenti.\nIl suo trattamento per \"docufiction\" \"In-volontari\" ha ottenuto la menzione speciale del Premio Dora per la sceneggiatura sui temi del volontariato nell'ambito del XIX Torino Film Festival."}
{"id": "2548932", "revid": "1632387", "url": "https://it.wikipedia.org/wiki?curid=2548932", "title": "Reverence (Emperor)", "text": "Reverence \u00e8 un EP della band black metal Emperor. Composto di sole tre tracce, venne pubblicato per promuovere \"The Loss and Curse of Reverence\", uno dei brani di punta di \"Anthems to the Welkin at Dusk\", album pubblicato pochi mesi dopo. Come B-Side contiene \"In Longing Spirit\", brano dapprima previsto nella tracklist dell'album e in seguito scartato. \u00c8 presente inoltre la versione strumentale di \"Inno A Satana\" (denominata in questo caso \"Opus a Satana\"), traccia conclusiva di \"In the Nightside Eclipse\" (1994)."}
{"id": "2548933", "revid": "122241753", "url": "https://it.wikipedia.org/wiki?curid=2548933", "title": "Aleksand\u0103r Tun\u010dev", "text": "Carriera.\nClub.\nNel 2005 Tunchev approda al CSKA Sofia, con il quale vince un campionato bulgaro, una Coppa di Bulgaria e una Supercoppa di Bulgaria. Nel 2008 si trasferisce al Leicester City, in Inghilterra.\nNazionale.\nFece il suo debutto con la nazionale bulgara il 18 agosto 2005 in un'amichevole contro la Turchia. Il suo debutto ufficiale arriv\u00f2 contro la Romania, nelle qualificazioni a UEFA Euro 2008. Segn\u00f2 il suo primo goal in un match contro il Lussemburgo l'11 ottobre 2006."}
{"id": "2548940", "revid": "729019", "url": "https://it.wikipedia.org/wiki?curid=2548940", "title": "Bell XP-83", "text": "Il Bell XP-83 fu un caccia da scorta a getto di prima generazione sviluppato dall'azienda aeronautica statunitense Bell Aircraft Corporation negli anni quaranta e rimasto allo stadio di prototipo.\nRealizzato durante la seconda guerra mondiale fu uno dei primi aerei equipaggiati con un motore a getto e vol\u00f2 per la prima volta nel 1945. Il suo limite principale era costituito dalla mancanza di potenza e venne presto eclissato da progetti ben pi\u00f9 avanzati.\nStoria del progetto.\nNell'ambito della campagna dei bombardamenti strategici sul territorio tedesco e della nuova situazione venutasi a creare nel 1944 ad opera delle contromisure operate dalla Luftwaffe per la cosiddetta \"Difesa del Reich\", la United States Army Air Forces, l'allora componente aerea dell'esercito statunitense, che effettuava missioni di bombardamento diurne con Boeing B-17 Flying Fortress e Consolidated B-24 Liberator sotto il comando delle United States Strategic and Tactical Air Forces (USSTAF), si trov\u00f2 costretta a richiedere il supporto di nuovi e pi\u00f9 efficienti caccia di scorta che riuscissero, con un'adeguata autonomia, a difendere le formazioni fin sopra gli obiettivi, ruolo che sarebbe poi stato efficacemente svolto dai North American P-51 Mustang con motore endotermico. Tuttavia la tecnologia aeronautica si stava velocemente evolvendo verso l'utilizzo del motore a reazione per cui l'USAAF eman\u00f2 una richiesta al fine di valutare un nuovo modello equipaggiato con questa tipologia di propulsori.\nI primi caccia ad essere dotati di motore a reazione, pur possedendo le potenzialit\u00e0 che li faranno affermare negli anni immediatamente successivi, erano tuttavia gravati da un consistente consumo di combustibile che limitava fortemente la loro autonomia e di conseguenza anche il raggio d'azione. Per cercare di ovviare al problema nel marzo 1944 l'USAAF contatt\u00f2 la Bell richiedendole un progetto per un nuovo caccia a getto che possedesse un'autonomia incrementata rispetto ai modelli gi\u00e0 in linea sottoscrivendo, formalmente il 31 luglio, un contratto per la fornitura di due prototipi da avviare a prove di valutazione.\nPer il suo sviluppo l'azienda statunitense decise di attingere agli studi compiuti sul \"Model 40\", un caccia intercettore progettato nel 1943 ma che rimase allo stadio progettuale. Il progetto venne riconvertito al ruolo di caccia di scorta a lungo raggio decidendo di adottare la configurazione del precedente P-59A Airacomet, il primo caccia a reazione a disposizione dell'USAAF. Il nuovo modello conservava la collocazione delle due turbine dell'Airacomet, inserite in due alloggiamenti adiacenti alla fusoliera collocati sotto le radici alari, soluzione che oltre a minimizzare, in caso di avaria di uno dei due propulsori, l'imbardata conseguente alla spinta da un solo lato del velivolo, permetteva di avere a disposizione ampi spazi all'interno della fusoliera dove collocare il serbatoio del combustibile e l'armamento.\nIl modello, identificato con la designazione XP-83, era caratterizzato da una fusoliera semimonoscocca metallica, dotata di una cabina di pilotaggio pressurizzata chiusa da un basso cupolino a bolla, che integrava il serbatoio da 1\u00a0150 US gal (4\u00a0353 L). Oltre a questo erano a disposizione due altri serbatoi sganciabili da 250 US gal (circa 946 L) ciascuno. Per i motori si ricorse ad una coppia di General Electric I-40 (successivamente ridesignati J33), gi\u00e0 adottato dai prototipi Lockheed XP-80A monogetto, mentre l'armamento era basato su sei mitragliatrici calibro 0,5 in (12,7\u00a0mm), camerate per il munizionamento .50 BMG, collocate nel naso.\nI primi rapporti, rivenienti dalle prove effettuate nella galleria del vento, avevano individuato problemi di instabilit\u00e0 direzionale, ma la sostituzione dell'elemento verticale dell'impennaggio con uno riprogettato avente maggiori dimensioni non sarebbe stato pronto per la data prevista per le prime prove in volo.\nIl primo prototipo (44-84990) venne portato in volo per la prima volta il 25 febbraio 1945 ai comandi del capo pilota collaudatore dell'azienda Jack Woolams, il quale per\u00f2 lo defin\u00ec sottopotenziato ed instabile. I test che seguirono, pur limitati nell'attesa che fosse disponibile il nuovo impennaggio, rivelarono comunque caratteristiche di volo complessivamente soddisfacenti pur se vennero rilevati altri inconvenienti. La vicinanza degli ugelli di scarico dei due motori causava infatti un'interferenza tra i gas combusti ed i piani orizzontali che, data la temperatura elevata, tendevano a rovinarsi nelle fasi che precedevano il decollo (run-up) costringendo ad affiancare al velivolo delle autopompe incaricate di dirigere flussi d'acqua sopra la parte posteriore della fusoliera.\nIl secondo prototipo (44-84991) integrava alcune diverse soluzioni tra cui, oltre il previsto impennaggio dal nuovo disegno, un nuovo sistema di attuatori per gli alettoni, un diverso cupolino a bolla, un naso allungato per poter alloggiare un pi\u00f9 pesante armamento basato su sei mitragliatrici T17E3 da 0,60 in, e diversi ugelli che dirigevano i gas di scarico verso l'esterno. Caratteristica era anche la riluttanza del velivolo a rallentare dopo l'atterraggio, causa la sua forma aerodinamica e la mancanza di sistemi di frenatura , costringendo i piloti collaudatori ad avvicinamenti lunghi e piatti.\nLe prove effettuate con il prototipo cos\u00ec modificato non convinsero tuttavia le autorit\u00e0 militari statunitensi visto che, tranne per la grande autonomia di 3\u00a0540\u00a0km ottenuta con l'uso di serbatoi subalari sganciabili, il velivolo non offriva alcun miglioramento rispetto al Lockheed P-80 Shooting Star avviato poi alla produzione in serie. Al termine del conflitto, l'United States Air Force (USAF), da poco divenuta forza armata indipendente, decise di assegnare al ruolo di caccia di scorta i \"bi-fusoliera\" North American F-82 Twin Mustang per cui la Bell decise di abbandonarne lo sviluppo.\nImpiego operativo.\nIl modello, ridesignato XF-83 in base alle nuove convenzioni di designazione, venne destinato dall'USAF all'utilizzo come banco di prova volante per le nuove tecnologie, programma avviato nel corso del 1946.\nIl primo prototipo venne utilizzato come laboratorio volante per test sui ramjet, modificato per accogliere una postazione per un ingegnere collocata dietro il pilota ed accessibile da un portello ventrale. Equipaggiato con un'addizionale coppia dei nuovi motori sperimentali collocati sotto le ali, era previsto decollasse grazie alla spinta degli originali turbogetto e, raggiunta un'adeguata velocit\u00e0, accendesse successivamente i due ramjet per proseguire il volo con la sola spinta di questi. Il 14 settembre 1946, durante il volo che inaugurava il programma di test avanzato, uno degli statoreattori si incendi\u00f2 costringendo pilota Chalmers Goodlin e l'ingegnere Charles Fay a paracadutarsi nel timore che il fuoco potesse propagarsi a tutto il velivolo. Nell'incidente l'XF-83 (44-84990) precipit\u00f2 rimanendo distrutto.\nIl secondo XF-83 (44-84991) inizi\u00f2 il programma di test volando il successivo 19 ottobre rimanendo in servizio fino al 1947, anno in cui venne demolito."}
{"id": "2548941", "revid": "1573940", "url": "https://it.wikipedia.org/wiki?curid=2548941", "title": "Alfabeto sorabo", "text": "L'alfabeto sorabo (o lusaziano) \u00e8 l'alfabeto utilizzato per la scrittura delle lingue lusaziane.\n\u00c8 sostanzialmente basato sull'alfabeto latino, anche se mutua alcuni segni dagli alfabeti polacco e ceco. L'alfabeto \u00e8 utilizzato da entrambe le lingue lusaziane, sebbene alcuni segni siano presenti solo in una delle due lingue.\nL'alfabeto.\nUna prima edizione dell'alfabeto sorabo comprendeva anche le lettere \"b\u0301, , \" e \"\u1e83\" ad indicare labiali palatizzate ma sono state successivamente sostituite da \"bj, mj, pj\" e \"wj\". L'alfabeto sorabo comprende anche due digrammi: \"Ch\" e \"D\u017a\"."}
{"id": "2548942", "revid": "132266", "url": "https://it.wikipedia.org/wiki?curid=2548942", "title": "Reti da circuizione", "text": ""}
{"id": "2548943", "revid": "57342", "url": "https://it.wikipedia.org/wiki?curid=2548943", "title": "Una notte al museo 2 - La fuga", "text": "Una notte al museo 2 - La fuga (\"Night at the Museum: Battle of the Smithsonian\") \u00e8 un film del 2009 diretto da Shawn Levy.\nIl film, interpretato da Ben Stiller e Amy Adams, sequel del film \"Una notte al museo\", \u00e8 stato distribuito nelle sale cinematografiche il 22 maggio 2009 negli Stati Uniti d'America e in Italia. Nel 2014 \u00e8 uscito il suo sequel intitolato \"Notte al museo - Il segreto del faraone\", che vede nuovamente Shawn Levy alla regia e Ben Stiller come protagonista, affiancato da Robin Williams.\nTrama.\nSono passati due anni e Larry Dailey ha lasciato il museo di Storia Naturale, dove lavorava come guardiano notturno, ed \u00e8 entrato nel mondo degli affari, diventando un importante imprenditore con la sua Dailey Devices. Un giorno torna al museo spinto dai ricordi e scopre che tutte le statue di cera saranno imballate e trasferite nell'archivio federale dello Smithsonian museum e sostituite con degli ologrammi interattivi. Gli unici pezzi a non lasciare il museo saranno Teddy Roosevelt, Rex, il faraone Ahkmenrah e la sua tavola magica e alcuni dei personaggi pi\u00f9 popolari.\nLa sera successiva Larry riceve la telefonata di Jedediah, il piccolo cowboy, spaventatissimo: la scimmia cappuccino Dexter, la sera prima, ha rubato la tavola di Ahkmenrah e tutti hanno ripreso vita nello Smithsonian, ma sono tenuti in ostaggio dal malvagio fratello maggiore di Ahkmenrah, Kahmunrah: il museo pi\u00f9 grande del mondo ha preso vita.\nLarry decide di intrufolarsi negli archivi del museo e incontra il superbo e infantile Kahmunrah: ne conseguono una serie di scontri in cui intervengono, tra gli altri, George Armstrong Custer (che si rivela essere solo un vanitoso) e Amelia Earhart (femminista ante litteram). Durante i vari inseguimenti Custer viene catturato con le altre statue, mentre Larry e Amelia entrano nella foto \"Il bacio in Times Square\" (in quanto anche i quadri e le foto hanno preso vita e ci si pu\u00f2 entrare dentro o interagire con gli elementi in essi raffigurati), nella quale Larry perde il cellulare, che viene raccolto da un marinaio. I due intrappolano all'interno dell'opera le guardie del faraone.\nIl perfido Kahmunrah si allea quindi a Ivan il Terribile, Napoleone Bonaparte e Al Capone per poi rapire il piccolo Jedediah, che aveva facilitato la fuga di Ottavio dalla loro prigione, e rinchiuderlo in una clessidra: in questo modo obbliga Larry e Amelia a trovare la combinazione da inserire sulla tavola, con la quale vuole aprire le porte dell'aldil\u00e0 e scatenarle sul mondo. Grazie all'aiuto di una serie di bobblehead di Einstein, la combinazione viene trovata e vengono aperte le porte dell'aldil\u00e0 dal quale sopraggiungono dei demoni uccello. Nel frattempo Ottavio ha chiesto l'intervento dell'enorme statua di Abraham Lincoln, la quale spazza via tutti i soldati di Kahmunrah, che in preda al panico fuggono ritornando nell'aldil\u00e0. Umiliato, il malvagio faraone aizza i suoi alleati contro Larry, ma fortunatamente per lui sopraggiungono tutti i suoi amici intrappolati, guidati dal generale Custer, inizia cos\u00ec la furiosa Battaglia dello Smithsonian. Larry, approfittando della confusione, si riprende la tavola ma viene fermato da Napoleone, Ivan e Al Capone, ma grazie alla sua astuzia, riesce a farli litigare tra loro ed aggirarli. Subito dopo Larry ingaggia un epico duello finale contro Kahmunrah dove alla fine quest'ultimo ha la peggio venendo infine esiliato nell'aldil\u00e0. Manca solo un'ora all'alba: Amelia, che durante la notte si era innamorata di Larry, accetta di non potersi legare a lui, essendo una statua di cera, e vola via verso il Canada: un'ultima avventura, tuttavia si scambiano un ultimo bacio prima di salutarsi. E cos\u00ec tutte le statue del Museo di Storia Naturale vengono riportate a casa sane e salve prima che il sole sorga.\nDue mesi dopo, il museo riapre i battenti al pubblico in orario notturno. Larry \u00e8 tornato ad esserne il guardiano: ha venduto l'azienda e, casualmente, nello stesso periodo un \"anonimo benefattore\" ha finanziato il museo con la condizione che tutto ritorni come prima, infatti il pubblico ora pu\u00f2 visitarlo interagendo con le statue in movimento.\nNella scena durante i titoli di coda, il marinaio della foto \"Il bacio in Times Square\" sta analizzando il cellulare di Larry, ma \u00e8 talmente preso dal lavoro che la madre \u00e8 costretta a sgridarlo perch\u00e9 fa tardi a cena, appellandolo Joey Motorola.\nProduzione.\nSull'onda del successo ricavato con \"Una notte al museo\", gli sceneggiatori Ben Garant e Thomas Lennon hanno scritto un seguito intitolato \"Another Night at the Museum\". I due, diedero questa premessa \u00ab\"Ogni personaggio torner\u00e0 per continuare la storia, e saranno inserite nuove figure\"\u00bb.\nIl film \u00e8 stato poi rinominato in \"Night at the Museum 2: Escape from the Smithsonian\" per poi essere cambiato nuovamente in \"Battle of the Smithsonian\". La data di uscita, il 22 maggio 2009, \u00e8 stata decisa in quanto coincide col \"Memorial Day Weekend\".\nIl \"Washington Post\" ha rivelato che per utilizzare il nome dello Smithsonian la 20th Century Fox ha dovuto pagare 550.000 $ all'istituto.\nLa maggior parte delle scene \u00e8 stata filmata negli edifici della Smithsonian Institution a Washington, altre sequenze sono state riprese negli appositi set costruiti ai Vancouver Studios. La notte del 21 maggio \u00e8 stata filmata un'importante scena al Lincoln Memorial.\nDistribuzione.\nL'uscita del film era inizialmente prevista nell'inverno del 2008, ma a causa dello sciopero degli sceneggiatori a Hollywood la data fu posticipata al 2009.\nIl film \u00e8 uscito nelle sale cinematografiche statunitensi e italiane il 22 maggio 2009.\nEdizione italiana.\nL'edizione italiana, curata da Filippo Ascione ai dialoghi e Fiamma Izzo alla direzione, \u00e8 caratterizzata da moltissimi cambiamenti rispetto alla versione originale, come, ad esempio, i riferimenti a Totti e Cinecitt\u00e0 da parte di Ottavio, totalmente assenti in originale, la guardia Brandon che diventa, nella versione italiana, napoletano (con tutti i riferimenti al dialetto partenopeo, alla squadra del Napoli, a Diego Maradona... del caso), oppure un intero 'monologo' di Napoleone a Larry su quello che crede essere un rapporto di amicizia-amore tra Daley e Amelia Earhart, sostituito in italiano da un discorso da parte di Bonaparte che racconta a Larry che Silvio Berlusconi (si evince si tratti dell'allora premier italiano per diversi chiari riferimenti, come il fatto che cantasse sulle navi, che fosse molto ironico e il termine, usato da Napoleone 'mi consenta', spesso usato da Berlusconi) \u00e8 un suo discendente, la scena in cui Kamunrah chiede a Larry in che lingua parli, e dopo aver nominato Inglese e Francese chiede, parlando in italiano, se parlasse la lingua italiana...\nUn'altra particolarit\u00e0 della versione italiana \u00e8 il cambio di doppiatore per Ottaviano, la cui voce nel primo capitolo era di Paolo Buglioni, qui sostituito da Massimo Corvo.\nAccoglienza.\nIncassi.\nIn Italia la pellicola ha guadagnato , mentre in Nord America ha totalizzato , per incassare mondialmente la cifra di $.\nCritica.\nCome il predecessore, il film \u00e8 stato accolto da recensioni miste da parte della critica. Sul sito Rotten Tomatoes ottiene il 65% delle recensioni professionali positive, basata su 163 recensioni, con una media voto del 5.1/10. Su Metacritic ottiene 42/100, basato su 31 critiche.\nSequel.\nNegli Stati Uniti \u00e8 uscito il 19 dicembre 2014 con il titolo \"Night at the Museum: Secret of the Tomb\" mentre in Italia il 28 gennaio 2015 con il titolo \"Notte al museo - Il segreto del faraone\"."}
{"id": "2548944", "revid": "339392", "url": "https://it.wikipedia.org/wiki?curid=2548944", "title": "Francia continentale", "text": ""}
{"id": "2548950", "revid": "205250", "url": "https://it.wikipedia.org/wiki?curid=2548950", "title": "Giovanni Rivara", "text": "Biografia.\nGiovanni Rivara nacque a Genova nel 1848. Eredit\u00f2 e ampli\u00f2 l'attivit\u00e0 commerciale del padre, la \"Ditta Rivara\" fondata nel 1802, un avviato negozio di telerie situato in Piazza San Lorenzo a Genova.\nDivenne membro del consiglio di amministrazione della Banca d'Italia e l'anima di parecchie associazioni cattoliche. Nel 1873 con l'architetto Maurizio Dufour fonda il giornale quotidiano \"Il Cittadino\" ; la testata era schierata a difesa del partito clericale, pur non dimenticando, nella sua visione, che dopo Dio e la Chiesa, esisteva anche un'Italia, libera e unita in Roma sotto il governo di casa Savoia.\nI frati Cappuccini lo assistettero durante la malattia che lo condusse alla morte, nel 1901. Accanto all'infermo era spesso presente padre Pietro da Voltaggio, suo confessore, e al momento della sua morte gli furono vicino gli amici pi\u00f9 intimi, alcuni venuti espressamente da Roma.\nLa notizia della sua morte fu telegrafata al segretario di stato vaticano, cardinal Rampolla, perch\u00e9 la comunicasse al Papa Leone XIII il quale, proprio alcuni giorni addietro, aveva inviato al Rivara la sua apostolica benedizione."}
{"id": "2548951", "revid": "1516566", "url": "https://it.wikipedia.org/wiki?curid=2548951", "title": "Classe Mameli", "text": "I sommergibili italiani della classe Mameli furono i primi ad essere costruiti dopo la prima guerra mondiale, a partire dal 1925. Tutte e quattro le unit\u00e0 di questa classe furono ultimate nel corso del 1929. \nLa classe Mameli rappresenta il capostipite da cui discesero tutte le future classi di sommergibili italiani del primo dopoguerra. \nProgetto e caratteristiche.\nAppartenenti alla tipologia \u00abCavallini\u00bb a doppio scafo parziale (della quale furono il primo esempio) furono la migliore classe di sommergibili italiani del loro periodo, dimostrando buone qualit\u00e0 di robustezza, velocit\u00e0, manovrabilit\u00e0, stabilit\u00e0 in profondit\u00e0, spaziosit\u00e0 e comodit\u00e0.\nA riprova della loro validit\u00e0 vi \u00e8 il fatto che nel 1942, quando ormai le unit\u00e0 delle contemporanee o di poco successive classi Balilla, Pisani e Fieramosca erano in progressivo disarmo o erano gi\u00e0 state disarmate, se ne progett\u00f2 invece il rimodernamento con la sostituzione dell'apparato motore e di altre apparecchiature; anche se i sommergibili riammodernati ebbero una breve vita operativa (i lavori furono ultimati nell'estate 1943) diedero ancora ottima prova fino alla radiazione.\nLe unit\u00e0.\nTutte e quattro le unit\u00e0 furono prodotte dai cantieri Tosi di Taranto.\nOperarono in missioni offensive nella prima fase della seconda guerra mondiale (1940-1941) riportando due non grandi successi, ossia l'affondamento, nei primi mesi di guerra, dei piccoli piroscafi \"Helge\" e \"Beme\" ad opera rispettivamente del \"Pier Capponi\" e del \"Goffredo Mameli\". L'unica unit\u00e0 perduta nel conflitto fu il \"Pier Capponi\", silurato dal sommergibile \"Rorqual\" nel 1941; gli altri tre, destinati prevalentemente ad attivit\u00e0 addestrativa dai primi mesi del 1941, operarono con le stesse funzioni durante la cobelligeranza fra Italia e Alleati e furono smantellati nel dopoguerra."}
{"id": "2548952", "revid": "599013", "url": "https://it.wikipedia.org/wiki?curid=2548952", "title": "Marcos Ant\u00f4nio Malachias J\u00fanior", "text": "Carriera.\nClub.\nDopo aver militato in varie squadre brasiliane si trasferisce in Bulgaria, al Belasitsa Petrich, club in cui giocher\u00e0 dal 2005 al 2007, per poi passare al CSKA Sofia, con cui vincer\u00e0 un campionato bulgaro e una Supercoppa di Bulgaria.\nNazionale.\nNel 2011 debutta con la nazionale bulgara."}
{"id": "2548954", "revid": "118203029", "url": "https://it.wikipedia.org/wiki?curid=2548954", "title": "Cartamodello", "text": "Il cartamodello (o sagoma, o ancora base) \u00e8 una rappresentazione su carta dei ritagli di tessuto che compongono un abito, ed \u00e8 usato per tagliare la stoffa.\nUn cartamodello si pu\u00f2 ottenere in pi\u00f9 modi: disegnando con l'uso di squadre apposite, ricalcando cartoncini industriali oppure i modelli da una rivista; usando un \"metodo di taglio\" appreso in una scuola specifica, da un libro o lavorando in una sartoria tradizionale.\nEsecuzione.\nPer ottenere un preciso risultato, nel lavoro di esecuzione di un qualsiasi cartamodello \u00e8 necessario prendere le misure di una persona:\nUna volta prese le misure della persona, si stabilisce il tipo del vestito da costruire. Ci sono infinite possibilit\u00e0 di scelta; sar\u00e0 l'esperienza del sarto e la conformazione fisica dell'individuo da vestire a dettarne la scelta.\nBisogna perci\u00f2 individuare: la linea, ossia la silhouette e la visione d'insieme del capo; i tagli, ad esempio in vita o sotto il seno; le riprese (stoffa non tagliata) o scarto (stoffa tagliata); i particolari di arricciatura, pieghe, drappeggi o pliss\u00e8; la scollatura o colletto; la manica; eventuali tasche o allacciature; la scalfatura, ossia la variazione dell'incavo manica rispetto al modello base; le lunghezze ed infine le rifiniture.\nIn base al metodo che si possiede, si ricopiano su carta velina le misure necessarie. \nIn genere il cartamodello si costruisce met\u00e0 davanti e met\u00e0 dietro, a meno che non vi siano asimmetrie. Le misure verranno dunque riportare per un quarto. Ad esempio 1/4 C.V., 1/4 C.F., 1/4 C.S. ecc.\nEseguita la base, che sia di un corpetto, di una gonna o pantalone, si vanno a disegnare le eventuali modifiche. Si pu\u00f2 chiudere o aprire una ripresa su carta, per dare cos\u00ec ampiezza o restrizione; tagliare la carta dove si desiderano i tagli, ricopiare le parti necessarie per le rifiniture quali la paramontura, il girello, il doppio collo, ecc.\nA questo punto si aggiungono alla base i margini di cucitura necessari alla lavorazione.\nIl cartamodello andr\u00e0 tagliato tutto intorno e posizionato sulla stoffa. \nIl piazzamento del cartamodello sulla stoffa pu\u00f2 cambiare a seconda del modello o del tessuto."}
{"id": "2548955", "revid": "200568", "url": "https://it.wikipedia.org/wiki?curid=2548955", "title": "Reattore nucleare avanzato ad acqua bollente", "text": "Il Reattore nucleare avanzato ad acqua bollente (in inglese ABWR: \"Advanced Boiling Water Reactor\") \u00e8 un reattore ad acqua bollente di III generazione. Venne progettato dalla General Electric ed \u00e8 al momento prodotto dalla alleanza fra quest'ultima e Hitachi. L'ABWR genera energia elettrica usando il vapore per alimentare una turbina collegata ad un generatore, il vapore \u00e8 prodotto portando ad ebollizione l'acqua utilizzando il calore generato da reazioni di fissione nucleare.\nI reattori ad acqua bollente sono la seconda forma pi\u00f9 diffusa di reattori ad acqua leggera con un progetto che \u00e8 pi\u00f9 semplice, molto pi\u00f9 intuitivo e meno costoso, sebbene meno compatto ed un poco meno efficienti rispetto ai reattori ad acqua pressurizzata (PWR). I reattori ad acqua super-critica sono arrivati a questi traguardi solo in via teorica. L'ABWR \u00e8 lo stato dell'arte attuale fra i reattori ad acqua bollente ed \u00e8 il primo progetto di reattore di III generazione ad essere stato costruito interamente, con diversi reattori realizzati ed oggi in produzione, entro i tempi previsti e talvolta sotto il tetto di spesa prevista, in Giappone, con molte altre centrali in via di completamento i questo stesso paese ed altri in fase di completamento a Taiwan. Parecchi ABWR sono in ordine negli Stati Uniti, con il primo progetto approvato per nuove centrali nucleari dopo oltre un decennio, nell'ambito del South Texas Project, con due ABWR nel 2007.\nIl progetto standard di una centrale ABWR ha una produzione netta di circa 1350 MW, comunque General Electric e Hitachi offrono anche un progetto con una maggiore produzione di energia."}
{"id": "2548957", "revid": "140509", "url": "https://it.wikipedia.org/wiki?curid=2548957", "title": "John Weathers", "text": "Carriera.\nJohn Weathers entr\u00f2 a far parte dei Gentle Giant dal 1972, con l'album \"Octopus\", e vi rest\u00f2 sino allo scioglimento, avvenuto nel 1980.\nDopo lo scioglimento ha fatto parte di diversi gruppi, come Man, Neutrons e Wild Turkey.\nRecentemente ha lavorato alle colonne sonore per programmi della televisione gallese.\nWeathers \u00e8 anche ornitologo."}
